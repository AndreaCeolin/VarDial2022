{"id": "243282", "revid": "999533", "url": "https://it.wikipedia.org/wiki?curid=243282", "title": "Clima italiano", "text": "Il clima italiano \u00e8 il clima che caratterizza la regione italiana, compresa tra 47\u00b0 00\u2032 e 35\u00b0 30\u2032 di latitudine nord, ovvero posta poco pi\u00f9 a sud rispetto al centro della zona temperata dell'emisfero boreale: nel nord del territorio prevale, secondo la classificazione dei climi di K\u00f6ppen, un tipo di clima temperato umido (\"Cfa\"/\"Cfb\"), mentre al centro-sud il clima mediterraneo con periodo estivo secco (\"Csa\").\nGeneralit\u00e0.\nDal punto di vista climatico l'Italia \u00e8 favorita dalla grande massa d'acqua dei mari mediterranei che la circondano quasi da ogni lato. Tali mari costituiscono soprattutto per l'Italia (meno per quelle iberica, balcanica e anatolica) un benefico serbatoio di calore e di umidit\u00e0. Determinano infatti, nell'ambito della zona temperata meridionale, un clima particolare detto temperato mediterraneo con differenze locali dovute alla geomorfologia del territorio, che tende a fare sentire i suoi effetti mitigatori specie in regime di alta pressione.\nDal punto di vista meteodinamico, oltre agli influssi mediterranei, il clima italiano risente in parte, a mezzo delle correnti occidentali, specie nelle stagioni intermedie, anche delle dinamiche in seno all'Oceano Atlantico, con le sue perturbazioni che viaggiano da ovest verso est, spinte dalla circolazione zonale e pi\u00f9 in generale dalla posizione reciproca, a livello sinottico, dell'anticiclone delle Azzorre e dell'anticiclone subtropicale africano (di quest\u2019ultimo in particolare modo). Le arie fredde invernali, che talvolta riescono a inserirsi anche nel contesto del clima dell'Europa meridionale, grazie alle catene montuose delle Alpi e degli Appennini solitamente giocano dei ruoli marginali. L'effetto mitigatore del Mediterraneo si somma a tale condizione con tendenza a rinvigorire, per cessione di calore sensibile e umidit\u00e0, le perturbazioni da ovest indebolite oppure con formazione di depressione mediterranea o vera e propria ciclogenesi mediterranea.\nTipi di clima.\nElementi geografici fondamentali:\nSecondo la classificazione di Wladimir K\u00f6ppen l'Italia \u00e8 suddivisa in dieci tipi di clima:\nTemperati (\"miti umidi\").\nNella classificazione di K\u00f6ppen rientrano sotto la categoria dei climi temperati, indicati con la lettera C in prima posizione, tutti i climi caratterizzati da una temperatura media del mese pi\u00f9 freddo compresa tra \u22123\u00a0\u00b0C e +18\u00a0\u00b0C, purch\u00e9 non aridi: sotto la stessa lettera C vengono perci\u00f2 inclusi climi soggetti al gelo come quello della pianura padana e climi molto pi\u00f9 miti come quelli delle coste mediterranee.\nLa lettera minuscola \"s\" indica: \"il mese pi\u00f9 secco, che \u00e8 estivo, riceve in media una quantit\u00e0 di precipitazioni inferiore a 30 millimetri\".\nTemperato-freddi.\nI climi indicati con la lettera iniziale \"D\" sono caratterizzati da una temperatura media del mese pi\u00f9 freddo inferiore ai \u22123\u00a0\u00b0C e sono esclusivi dell'emisfero boreale (nell'emisfero australe, in gran parte oceanico, si passa direttamente dai climi temperati a quelli polari). Sotto la categoria dei \"climi polari\", indicati con la lettera E, rientrano invece tutti i climi caratterizzati da una temperatura media del mese pi\u00f9 caldo sempre inferiore a +10\u00a0\u00b0C.\nEliofania, radiazione solare globale e nuvolosit\u00e0.\nEliofania.\nIn base alle carte sull'eliofania e sulla radiazione solare globale in Italia, le aree che presentano i valori maggiori sono le coste della Sardegna, la fascia costiera occidentale e meridionale della Sicilia, tutta la Puglia a sud di Bari e le fasce costiere dell'Arcipelago Toscano meridionale: tutte queste zone presentano valori superiori alle 2600 ore di sole all'anno, con una media superiore alle 7 ore giornaliere.\nRicevono mediamente tra le 2400 e le 2600 ore di sole all'anno (tra le 6,5 e le 7 ore giornaliere) la fascia costiera settentrionale e orientale della Sicilia, le zone pi\u00f9 interne della Sardegna, l'intero litorale occidentale peninsulare a sud di Livorno, comprese le aree pianeggianti e collinari dell'entroterra, il litorale ionico tra Calabria e Basilicata, le zone interne della Lucania, le coste adriatiche di Molise e l'intera Puglia settentrionale.\nValori tra 2200 e 2400 ore di sole all'anno (tra le 6 e le 6,5 ore giornaliere) si registrano nelle aree pi\u00f9 interne della Sicilia, in alcuni tratti del litorale ionico calabrese e nelle corrispondenti zone interne, lungo le coste adriatiche dell'Abruzzo, in Liguria, Versilia, zone interne della Toscana settentrionale e orientale, in Umbria e nell'entroterra del Basso Lazio e della Campania. Tutte le altre zone a nord della linea immaginaria trasversale obliqua, tracciata tra la zona immediatamente a Nord della citt\u00e0 di Genova e il confine tra Marche e Abruzzo, fanno registrare valori medi annui che non raggiungono le 2200 ore, ovvero inferiori alle sei ore giornaliere.\nI valori medi annui pi\u00f9 elevati nella rete di stazioni piranometriche relativi alla radiazione solare globale sono superiori ai 18 MJ/m\u00b2 e interessano la parte meridionale e l'estremit\u00e0 sud-orientale della Sicilia. \nValori medi annui compresi tra i 16 e i 18\u00a0MJ/m\u00b2 si registrano su gran parte della Valle d'Aosta, sull'estremit\u00e0 occidentale alpina del Piemonte, sull'isola di Pianosa, sulle aree costiere e sublitoranee del medio e Basso Lazio, sulla Puglia centro-meridionale, sulla Calabria, sulla Sardegna e su gran parte della Sicilia (comprese le isole di Ustica, Pantelleria e Lampedusa).\nValori medi annui compresi tra i 14 e i 16\u00a0MJ/m\u00b2 interessano la Liguria di ponente, gran parte della Toscana e del Lazio centro-settentrionale, gran parte delle Marche, dell'Abruzzo e del Molise, la Campania, la Basilicata, la Puglia settentrionale e la Sardegna nord-orientale. Valori medi annui compresi tra i 12 e i 14\u00a0MJ/m\u00b2 si verificano sul Piemonte centro-orientale, sulla Liguria di levante, sulla Lombardia, sul Trentino-Alto Adige, sul Veneto, sul Friuli-Venezia Giulia, su gran parte dell'Emilia-Romagna e sulla dorsale appenninica tra l'Emilia, la Toscana, l'Umbria, le Marche e il Lazio. Valori medi annui inferiori ai 12 MJ/m\u00b2 si registrano su un'area dell'Appennino Tosco-Emiliano che comprende le vette pi\u00f9 alte.\nNuvolosit\u00e0.\nLa nuvolosit\u00e0 tende generalmente a raggiungere i valori medi pi\u00f9 bassi nel mese di luglio, mentre i valori medi pi\u00f9 alti, in base alle diverse zone climatiche, possono interessare in modo variabile alcuni mesi tra il tardo autunno e la prima parte della primavera, con il mese di novembre che fa registrare i valori medi pi\u00f9 elevati nella maggior parte del territorio.\nTemperature.\nLe temperature medie pi\u00f9 basse si registrano nell'Italia settentrionale, perch\u00e9 \u00e8 costituita da aree montane e da pianure (la pianura padana e la pianura veneto-friulana) non favorite da un mare esteso.\nLa catena alpina non solo esplica un'azione di barriera rispetto alle correnti fredde, provenienti dalle regioni artiche dell'Europa settentrionale, ma anche nei confronti delle masse d'aria temperate (ma umide), che provengono dall'Atlantico settentrionale. Inoltre, le Alpi delimitano (assieme al prospiciente Appennino settentrionale) un bacino chiuso, soggetto a subsidenza atmosferica, con ristagno d'aria nei bassi strati, e quindi a marcato riscaldamento estivo e a forte raffreddamento invernale, tale bacino (che include tutte le pianure settentrionali italiane) le isola anche dalle restanti regioni dell'Europa centro-meridionale e fa s\u00ec che, l'area \"padano-veneta\", abbia un profilo climatico autonomo e differente rispetto a quello delle aree limitrofe della Francia sud-orientale, della Svizzera e dell'Austria. Sempre in questo contesto la presenza del Mare Adriatico, lungo e poco profondo (specie in prossimit\u00e0 delle coste) e stretto tra due penisole (l'italiana e la balcanica) apporta un beneficio tutto sommato limitato, infatti il suo influsso mitigatore \u00e8 nettamente meno rilevante rispetto a quello esercitato dal pi\u00f9 ampio e profondo Mar Tirreno sul versante occidentale della penisola italiana.\nTemperature medie annue.\nIn base alla carta relativa alle temperature medie annue che si registrano in Italia, si registrano valori medi superiori ai 16\u00a0\u00b0C all'estremit\u00e0 occidentale della Riviera di Ponente, lungo tutto il litorale occidentale a sud di Cecina, lungo la fascia costiera tra Abruzzo e sponda settentrionale del Gargano, su tutta la Puglia a est della linea immaginaria tra Bari e Taranto, lungo le coste ioniche della Basilicata e della Calabria e lungo tutti i tratti litoranei e nelle aree pianeggianti interne di Sicilia e Sardegna. Nelle aree peninsulari, l'isoterma si inoltra localmente in modo pi\u00f9 o meno deciso verso il corrispondente retroterra.\nSi registrano temperature medie annue comprese tra i 14 e i 16\u00a0\u00b0C lungo il tratto costiero del Mar Ligure tra Capo Mele e Cecina, lungo il versante adriatico a sud di Ancona e nel breve tratto litoraneo compreso fra Duino-Aurisina e Muggia (litorale triestino), su tutta la Puglia a ovest della linea Bari-Taranto, nelle pianure interne di Toscana, Lazio e Campania e in gran parte delle zone interne collinari di Sicilia e Sardegna.\nValori medi annui compresi tra 12 e 14\u00a0\u00b0C si registrano sull'intera Pianura padana e, fino alle coste, sulla pianura veneto-friulana e nelle aree pianeggianti tra la Romagna e la citt\u00e0 di Ancona. Identici valori interessano le aree collinari dell'Italia centrale e meridionale e le zone di transizione tra alta collina e montagna in Sicilia e Sardegna. Valori medi annui analoghi si registrano anche nell'entroterra marittimo ligure.\nGran parte della dorsale appenninica, i monti della Sardegna, le Prealpi e le valli alpine fanno registrare valori medi annui tra 10 e 12\u00a0\u00b0C; temperature medie annue tra 5 e 10\u00a0\u00b0C si registrano sulla vetta dell'Etna, sulle vette pi\u00f9 alte dell'Appennino e su gran parte dell'arco alpino, sulle cui cime pi\u00f9 alte possono registrarsi valori inferiori ai 5\u00a0\u00b0C di media annua.\nTemperature medie di gennaio.\nIn base alla carta delle temperature medie di gennaio in Italia, si registrano valori inferiori ai 0\u00a0\u00b0C su gran parte dell'arco alpino (valli interne comprese), sulle vette pi\u00f9 alte dell'Appennino e nella Pianura padana in prossimit\u00e0 del corso del Po, da Chivasso e dintorni fino alle coste attorno al Polesine (per esempio ad Alessandria si hanno -0,4\u00a0\u00b0C).\nValori medi tra \u22123\u00a0\u00b0C e 3\u00a0\u00b0C interessano alcune vallate e rilievi alpini, alcune vette appenniniche, l'area sommitale dell'Etna, le aree pi\u00f9 elevate della Sardegna e le zone della Pianura padana pi\u00f9 vicine alle montagne, fino alle zone interne del Friuli-Venezia Giulia e del Veneto, e le zone limitrofe ai grandi laghi prealpini (a eccezione del Lago di Garda). Valori medi tra 4 e 6\u00a0\u00b0C si registrano nelle zone collinari pi\u00f9 interne di Toscana, Umbria e Lazio, nelle coste e nella pianura marchigiana a nord del Conero, nel litorale triestino, nelle sponde pi\u00f9 esposte del lago di Garda, nel Piemonte sud-occidentale (in provincia di Cuneo e a bassa quota), in alcune vallate prealpine e nelle vallate e negli altopiani pi\u00f9 interni della Sardegna.\nTemperature medie tra 6 e 8\u00a0\u00b0C si registrano sulle zone collinari della Sardegna, nelle zone pi\u00f9 protette del lago di Garda, nel primo entroterra ligure, su gran parte delle aree interne pianeggianti e collinari dell'Italia peninsulare, sulla costa adriatica marchigiana a sud del Conero, su quella abruzzese e su quella pugliese tra il golfo di Manfredonia e Bari. Valori medi tra 8 e 10\u00a0\u00b0C si registrano sulle pianure e su buona parte dei litorali centro-settentrionali della Sardegna, nella Piana di Catania, nelle zone interne e sul litorale orientale della Sicilia, lungo l'intero litorale occidentale peninsulare e nelle corrispondenti aree pianeggianti dalla Riviera di Ponente alla citt\u00e0 di Salerno, lungo le zone interne e sul versante ionico di Calabria e Basilicata, lungo le coste del Molise, del Gargano e su tutta la Puglia a sud di Bari.\nLa Sardegna meridionale (soprattutto le coste), gran parte della Sicilia, le coste sud-orientali del Salento, alcuni tratti del litorale ionico calabrese, l'intera costa tirrenica tra Salerno e Reggio Calabria e parte delle coste della Maremma e dell'Agro Pontino fanno registrate temperature medie comprese tra 10 e 12\u00a0\u00b0C; valori superiori ai 12\u00a0\u00b0C si registrano soltanto lungo le coste occidentali e nord-occidentali della Sicilia, in un breve tratto della costa calabrese ionica a sud di Reggio Calabria (compresa fra i comuni di Melito di Porto Salvo e Bova Marina) e nelle Isole Pelagie.\nTemperature medie di luglio.\nIn base alla carte delle temperature medie di luglio in Italia ridotte al livello del mare, si registrano valori inferiori ai 20\u00a0\u00b0C sulle aree montane delle Alpi e dell'Appennino settentrionale (specialmente sui rilievi esposti a nord), e sulle vette pi\u00f9 alte dell'Appennino centrale e meridionale; valori tra 20 e 22\u00a0\u00b0C interessano parte dell'arco alpino fino al limite di transizione tra le quote collinari e montuose, le colline pi\u00f9 elevate del Centro e, localmente, alcuni monti dell'Appennino.\nTemperature medie tra i 22 e i 24\u00a0\u00b0C interessano gran parte delle basse valli alpine (specie in Trentino-Alto Adige), le pianure adiacenti alla fascia prealpina, gran parte della pianura veneto-friulana (soprattutto sottocosta), gran parte del Piemonte fino ai 400/500 metri di altitudine, l'Emilia occidentale, la pianura e le coste della Romagna, la Liguria, alcuni tratti litoranei e sublitoranei tra la Toscana meridionale e il Lazio centro-settentrionale, le colline del Centro Italia e la fascia costiera occidentale della Sardegna centro-settentrionale.\nValori tra 24 e 26\u00a0\u00b0C interessano parte delle coste di Veneto e Friuli-Venezia Giulia, la parte centrale dell'Emilia-Romagna, la Pianura padana centro-occidentale (dalla Lombardia fino a Novara e Alessandria) e in generale gran parte delle aree peninsulari e insulari. A causa dell'effetto serra, oggigiorno pu\u00f2 essere incluso in questa fascia di temperature anche l'altopiano piemontese tra Torino e Bra, che negli anni novanta sfiorava l'isoterma dei \"24 gradi a luglio\" senza per\u00f2 varcarla (infatti la media di 24\u00a0\u00b0C a luglio \u00e8 stata raggiunta negli anni 2000).\nTemperature medie tra 26 e 28\u00a0\u00b0C interessano alcune valli interne di Toscana, Umbria e Lazio, il litorale adriatico di Abruzzo e Molise, il Salento, gran parte della Basilicata e le coste ioniche della Calabria. \nValori superiori ai 28\u00a0\u00b0C si registrano in alcune aree interne della Sardegna, della Lucania, della Puglia e della Sicilia dove, nella parte interna sud-occidentale della Piana di Catania e in alcune conche interne si possono raggiungere temperature medie di 30\u00a0\u00b0C.\nEscursioni termiche.\nL'escursione termica annuale (differenza tra la temperature estive e invernali) \u00e8 notevole nella piana del Po e in alcune vallate alpine, aree in cui la differenza tra gennaio e luglio si attesta tra i 21 e i 24\u00a0\u00b0C, ma \u00e8 moderatamente accentuata (18-21\u00a0\u00b0C) anche lungo le coste dell'alto e medio versante adriatico e nelle vallate interne dell'Italia centrale e meridionale (per esempio la citt\u00e0 di Firenze dove la massima assoluta il 26 luglio 1983 ha raggiunto i +42,6\u00a0\u00b0C e il 12 gennaio 1985 la minima assoluta ha fatto registrare \u221223,2\u00a0\u00b0C, oltre a pi\u00f9 estese aree quali l'alto Valdarno, l'alta Valtiberina, la Val di Chiana e il Vallo di Diano), risulta invece modesta (15-18\u00a0\u00b0C) lungo tutta la fascia costiera ligure, tirrenica e adriatica meridionale mentre, sulle coste delle isole maggiori, essa si riduce ad appena 12-15\u00a0\u00b0C di differenza tra la media delle temperature del mese pi\u00f9 caldo e quelle del mese pi\u00f9 freddo.\nL'escursione termica diurna (differenza tra la temperatura del giorno e della notte) \u00e8 pi\u00f9 marcata nelle localit\u00e0 lontane dal mare e nelle aree montane. Tuttavia, in condizioni di vento di caduta, possono registrarsi valori di escursione termica molto elevata anche lungo le coste adriatiche, come \u00e8 accaduto a Pescara il 30 agosto 2007, quando la temperatura massima ha toccato i 45\u00a0\u00b0C (record assoluto per la citt\u00e0 abruzzese) e la minima della notte successiva \u00e8 scesa sotto i 20\u00a0\u00b0C.\nValori estremi.\nIn base ai dati sui valori estremi registrati in Italia dalle stazioni meteorologiche legate all'unica organizzazione meteorologica italiana affiliata all'organizzazione meteorologica mondiale, ossia l'Aeronautica Militare, la temperatura pi\u00f9 elevata mai registrata in Italia si aggiudica alla stazione meteorologica di Catania Sigonella di +46,7\u00a0\u00b0C (nella stessa giornata la stazione meteorologica di Catania Fontanarossa si ferm\u00f2 a +46,0\u00a0\u00b0C) che fu registrato il 12 luglio 1962. Per molti anni si considerava ufficiale il record nazionale della stazione meteorologica di Foggia Amendola di +47,0\u00a0\u00b0C del 25 giugno 2007, valore che seppur omologato \u00e8 stato ripetutamente messo in discussione per poi risultare infine incompatibile sulla base delle carte meteorologiche e totalmente disallineato con i valori delle altre stazioni di rilevamento con uno sfasamento di circa 3\u00a0\u00b0C, per cui screditato.\nIn base ai dati sui valori estremi registrati in Italia dalle stazioni meteorologiche legate all'unica organizzazione meteorologica italiana affiliata all'organizzazione meteorologica mondiale, ossia l'Aeronautica Militare, la temperatura pi\u00f9 elevata mai registrata in Italia da una stazione meteorologica ufficiale \u00e8 quella di +47,0\u00a0\u00b0C toccati a Foggia il 25 giugno (stesso valore a Perdasdefogu il 23 luglio 1983 ma registrato dalla stazione idrologica non ufficiale quando la stazione ufficiale del Servizio meteorologico dell'Aeronautica Militare risultava inattiva). Inoltre in Sardegna, sempre per il medesimo periodo, si ha notizia anche del raggiungimento dei +47,2\u00a0\u00b0C a Muravera nel 1957. \nIl secondo valore pi\u00f9 elevato \u00e8 stato quello di +46,2\u00a0\u00b0C registrato il 25 giugno 1982 dalla stazione meteorologica di Capo San Lorenzo, che detiene il record di caldo tra le stazioni prettamente costiere, anche se nella costa palermitana, presso Monreale la temperatura ha raggiunto i 48,2\u00a0\u00b0C nel 1999. Tuttavia devono essere ricordati anche i +48,1\u00a0\u00b0C registrati in alcune localit\u00e0 dell'entroterra sardo il 30 luglio 1983, ma non omologati, a causa dell'estrema vicinanza di estesi incendi alle stazioni meteorologiche idrologiche di riferimento che ne hanno condizionato i valori rilevati; il medesimo valore attribuito alla stazione meteorologica di Palermo negli anni ottanta del XIX secolo risulta invece essere stato un clamoroso errore di trascrizione, privo anch'esso di omologazione ufficiale. Un altro importante valore, riguardante per\u00f2 una piccola cittadina siciliana, sono i +48,8\u00a0\u00b0C registrati a Floridia il 11 agosto 2021 dalla locale stazione meteorologica idrologica non ufficialmente riconosciuta dall'organizzazione meteorologica mondiale. Tale valore \u00e8 stato poi riconosciuto dall'organizzazione meteorologica mondiale, diventando il nuovo record di temperatura pi\u00f9 alta mai registrata sia in Italia che in Europa. Alti valori di temperatura sono stati registrati il 6 luglio 1929 a Cosenza quando la locale stazione meteorologica del Servizio Idrografico (poi diventato Servizio Idrografico e Mareografico Nazionale) registr\u00f2 +47,0\u00a0\u00b0C.\nValori comunque molto elevati sono stati i +45,6\u00a0\u00b0C della stazione meteorologica di Bari Palese del luglio 2007, i +45,4\u00a0\u00b0C della stazione meteorologica di Catania Sigonella del luglio 1998, i +45,0\u00a0\u00b0C della stazione meteorologica di Capo San Lorenzo del 23 luglio 2007, della stazione meteorologica di Pescara Aeroporto del 30 agosto 2007 (forse sovrastimati) e della stazione meteorologica di Decimomannu del 24 luglio 2009, i +44,6\u00a0\u00b0C di Palermo Osservatorio Astronomico nel 1999, i +44,4\u00a0\u00b0C della stazione meteorologica di Lecce Galatina nel luglio 1987 e della stazione meteorologica di Brindisi nel luglio 2007, i +44,2\u00a0\u00b0C della stazione meteorologica di Reggio Calabria nel luglio 1983, mese in cui si toccarono +43,7\u00a0\u00b0C alla stazione meteorologica di Cagliari Elmas, +42,6\u00a0\u00b0C alla stazione meteorologica di Firenze Peretola, +41,8\u00a0\u00b0C alla stazione meteorologica di Alghero Fertilia. Ragguardevoli anche i +40,8\u00a0\u00b0C di massima assoluta, invece, alla stazione meteorologica di Ancona Falconara nel luglio 1968, mentre la Capitale ha visto raggiungere i +40,6\u00a0\u00b0C alla stazione meteorologica di Roma Ciampino nell'agosto 1956 e nell'agosto 1981 (+40,5\u00a0\u00b0C alla stazione meteorologica di Roma Urbe nell'agosto 2007, +40,1\u00a0\u00b0C alla stazione meteorologica di Roma Centro del Collegio Romano nel luglio 1905); valori di +40,4\u00a0\u00b0C alla stazione meteorologica di Piacenza San Damiano nell'agosto 2003 e, forse sovrastimati, alla stazione meteorologica di Ferrara nel luglio 2007. \"Soltanto\" +40,0\u00a0\u00b0C di massima assoluta, invece, alla stazione meteorologica di Napoli Capodichino nell'agosto 1981.\nSulle regioni settentrionali vanno segnalati anche i +41,6\u00a0\u00b0C registrati a Torino l'11 agosto 2003 dalla stazione meteorologica urbana non ufficiale del centro cittadino (+37,1\u00a0\u00b0C alla stazione meteorologica di Torino Caselle), e i +38,3\u00a0\u00b0C toccati durante la medesima onda di calore dalla stazione meteorologica di Milano Brera (+38,0\u00a0\u00b0C alla stazione meteorologica di Milano Linate). In Sicilia a Catenanuova, un paesino in provincia di Enna, si \u00e8 raggiunta la temperatura pi\u00f9 calda d'Europa in tutta la storia, raggiungendo cos\u00ec i 48,5\u00a0\u00ba, il 10 agosto del 1999 (nel luglio 2009 si \u00e8 arrivati a 48 \u00b0C).\nLa grande citt\u00e0 di pianura che ha raggiunto il valore minimo pi\u00f9 basso finora \u00e8 stata Firenze, con \u221223,2\u00a0\u00b0C il 12 gennaio 1985 alla stazione meteorologica di Firenze Peretola; notevoli furono anche i \u221222,0\u00a0\u00b0C della stazione meteorologica di Piacenza San Damiano. Nella classifica del freddo nei capoluoghi segue Torino, la cui temperatura pi\u00f9 bassa registrata \u00e8 stata di \u221221,8\u00a0\u00b0C alla stazione meteorologica di Torino Caselle (verificatasi per\u00f2 nell'anno 1956 con metodologie e strumenti diversi da quelli moderni e potrebbero non essere considerato un valore attendibile, il 12 febbraio). A quote pi\u00f9 elevate si sono registrati valori inferiori, tra i quali spiccano su tutti i \u221234,6\u00a0\u00b0C registrati al Plateau Ros\u00e0 nel marzo 1971, i \u221234,0\u00a0\u00b0C della stazione non ufficiale di Livigno nell'inverno del 1967, i \u221232,0\u00a0\u00b0C della stazione non ufficiale di Castelluccio di Norcia nell'inverno del 2005, i \u221231\u00a0\u00b0C di Asiago, registrati per due giorni consecutivi il 22 e il 23 gennaio 1942 (seguiti da un valore di \u221230\u00a0\u00b0C il giorno 24), i \u221223,0\u00a0\u00b0C della stazione idrologica di Citt\u00e0 di Castello a 295 metri\u00a0s.l.m. nel febbraio 1956, i \u221231,0\u00a0\u00b0C della stazione meteorologica di Dobbiaco nel gennaio 1947, i \u221228,2\u00a0\u00b0C della stazione meteorologica di San Valentino alla Muta nel febbraio 1956, i \u221226,2\u00a0\u00b0C della stazione meteorologica di Paganella nel gennaio 1985, i \u221224,8\u00a0\u00b0C della stazione meteorologica di Passo Rolle nel marzo 1971 e i \u221225,2\u00a0\u00b0C della stazione meteorologica di Tarvisio nel gennaio 1947 . \nNotevoli anche i \u221231\u00a0\u00b0C di Rivisondoli del 5 gennaio 2009 (la notizia \u00e8 stata pubblicata il 6 gennaio 2009 sulla seconda di copertina del \"Quotidiano Nazionale\").\nNel 2005, nella parte bellunese del Cansiglio, \u00e8 stata misurata la temperatura minima di \u221235,4\u00a0\u00b0C all'altitudine di 905 metri s.l.m.Nel 2012 sono i Piani di Pezza a segnare il nuovo record pari a durante l'ondata di freddo del febbraio 2012. La temperatura ufficiale pi\u00f9 bassa mai registrata in Italia in un luogo abitato \u00e8 di \u221238\u00a0\u00b0C a Livigno nel febbraio 1956 e \u221242\u00a0\u00b0C furono registrati nel massiccio del Gran Gioves nel gennaio 1963.\nTuttavia il valore pi\u00f9 basso fu misurato nel febbraio 1929 ai 4554\u00a0m della Capanna Regina Margherita, sul Monte Rosa, il termometro in quell'occasione scese fino a \u221241,0\u00a0\u00b0C. Allargando lo sguardo ai dati rilevati da reti diverse dall'AM e dall'ENAV, utilizzando anche valori rilevati nell'ambito di ricerche scientifiche e dalle reti regionali, si trovano valori pi\u00f9 alti e pi\u00f9 bassi degli estremi fin qui discussi. Per esempio il 10 febbraio 2013 in localit\u00e0 Busa Nord di Fradusta a 2607\u00a0m sull'Altopiano delle Pale di San Martino in Trentino \u00e8 stata registrata una temperatura minima assoluta di \u221249,6\u00a0\u00b0C, valore misurato in una dolina nel contesto di uno studio sulle caratteristiche microclimatiche proprie e particolari delle doline.\nPiovosit\u00e0.\nPrecipitazioni medie annue.\nLe precipitazioni medie annue sono maggiori nelle zone montuose. Grazie al pluviometro, si pu\u00f2 constatare come le zone pi\u00f9 piovose d'Italia (media annua tra 2500 e ) siano collocate sulle Alpi Carniche e Giulie, nella fascia prealpina tra il Lago Maggiore e il Lago di Como, sull'Appennino Ligure orientale, sulle Alpi Apuane, sull'Appennino campano e nelle localit\u00e0 pi\u00f9 elevate dell'Appennino Tosco-Emiliano.\nInvece godono di una minor quantit\u00e0 annua di piogge le zone di pianura lontane dai monti. Nella Pianura Padana cadono mediamente fra 700 e 1200\u00a0mm annui a seconda delle aree, le localit\u00e0 meno favorite non ne ricevono che circa, mentre le aree di media pianura come nella citt\u00e0 di Milano, ricevono circa annui. Stessa osservazione vale anche per la Maremma Grossetana e laziale, dove lungo la fascia costiera i valori si aggirano tra i 500 e i annui; restano poi sotto i le coste meridionali della Sardegna (il minimo assoluto medio annuo dell'intero territorio nazionale italiano si registra a Capo Carbonara con poco pi\u00f9 di 250\u00a0mm), la zona compresa tra il Basso Molise e la Puglia centro/settentrionale (escluso il Salento), le coste occidentali e sud orientali della Sicilia, il promontorio dell'Argentario, le isole meridionali dell'Arcipelago Toscano (Pianosa, Montecristo, Giglio e Giannutri) e alcune zone della bassa Val Padana, poste nei dintorni del Delta del Po.\nFrequenza annua delle precipitazioni.\nLa frequenza annua delle precipitazioni in Italia vede pi\u00f9 di 120 giorni sulle vette pi\u00f9 alte delle Alpi Carniche, dell'Appennino settentrionale e dell'Irpinia.\nSi registrano tra i 100 e i 120 giorni di pioggia su gran parte dell'arco alpino nord-orientale e lungo l'intero asse della dorsale appenninica tra la Liguria di levante e l'Aspromonte, mentre si verificano tra 80 e 100 giorni di pioggia su tutte le aree prealpine, su gran parte delle zone interne peninsulari, sull'Italia nord-orientale a nord del Po, sulla bassa pianura emiliana e romagnola, sulla Riviera di Levante, la Toscana settentrionale, l'Umbria settentrionale e centro-orientale, sul Basso Lazio, la Campania, gran parte della Calabria e sui rilievi pi\u00f9 elevati di Sicilia e Sardegna.\nFrequenze di pioggia tra i 60 e gli 80 giorni all'anno interessano gran parte della Pianura Padana, la Riviera di Ponente, la Toscana centrale, l'Umbria sud-occidentale, il Lazio centrale, gran parte del litorale adriatico e ionico, la Basilicata e gran parte della Sicilia e della Sardegna. Si contano, invece, frequenze inferiori ai sessanta giorni di pioggia in alcune aree della Riviera di Ponente e della Pianura Padana, tra la Maremma grossetana e laziale, lungo il litorale del Molise, sul Tavoliere delle Puglie, nel Salento, lungo le coste ioniche della Basilicata e della Calabria centrale, sulla Sicilia meridionale e sud-orientale e lungo le coste orientali e meridionali della Sardegna.\nRegimi pluviometrici.\nIn Italia si distinguono cinque diversi regimi pluvometrici.\nA determinare la distribuzione delle piogge durante l'anno contribuisce, naturalmente, oltre all'altitudine anche l'azione dei venti la loro direzione e l'orografia dei vari ambiti territoriali.\nInverno.\nDurante l'inverno la massa d'aria sovrastante il Mar Mediterraneo \u00e8 pi\u00f9 calda di quella sovrastante la penisola.\nCi\u00f2 porta alla formazione di venti diretti verso la zona di minore pressione (quella pi\u00f9 calda) e favorisce le precipitazioni soprattutto sulle isole e nelle estreme regioni meridionali (area ionica, Puglia meridionale e Salento); dalla fine di dicembre, inoltre, si assiste a un progressivo cambio di orientamento delle correnti su tutto il comparto atlantico orientale ed europeo occidentale e centrale, non di rado l'azione combinata dell'anticiclone russo-siberiano, che tende a estendersi verso ovest e sud-ovest, fino a raggiungere le regioni europee orientali e il Baltico e quella delle correnti nord-atlantiche che (causa il rallentamento invernale dell'attivit\u00e0 del vortice polare) tendono a essere progressivamente sostituite da masse d'aria artica marittima con componente pi\u00f9 settentrionale, fa s\u00ec che il mar Mediterraneo centrale (quindi l'Italia, che ne costituisce il cuore) si trovi interessato dalla formazione di profonde saccature, con minimi depressionari meridionali (che di solito si collocano tra l'Algeria e lo Ionio greco) e prevalenza di correnti alternativamente settentrionali (bora e grecale, oppure maestrale) o meridionali (a seconda del ramo della corrente a getto, che viene a interessare la penisola italiana), in grado di portare precipitazioni consistenti, specie sulle regioni dell'estremo sud, precipitazioni che, causa l'anticiclone dinamico \"di blocco\" che si posiziona su Mediterraneo orientale e Balcani favorisce una persistenza di questo tipo di configurazione, che a differenza di altre situazioni di marcata perturbabilit\u00e0 tende a evolvere molto lentamente.\nPi\u00f9 raramente l'anticiclone russo-siberiano riesce a estendersi ulteriormente verso ovest, andando a interessare addirittura anche Francia centro-settentrionale e Gran Bretagna e, disponendosi con asse lungo i paralleli, in questo caso l'Europa meridionale (dalla Turchia fino alla Spagna) si trova a essere interessata da minimi pressori \"retrogradi\", che si muovono cio\u00e8 da est verso ovest, in seno a gelide correnti da est-nord-est (che i meteorologi chiamano con il nome russo \"buran\", ossia tempesta di vento e neve), questo flusso orientale, proveniente direttamente dal bassopiano siberiano, innesca violente bufere di neve e blizzard sulle regioni centrali del versante orientale della penisola italiana, specie nelle zone interessate dall'effetto \"stau\" appenninico, mentre lungo i versanti occidentali si hanno condizioni di cielo sereno, seppure abbinate a temperature molto inferiori alle medie.\nEstate.\nDurante l'estate il Mediterraneo occidentale e centrale viene interessato progressivamente dall'azione stabilizzante dell'anticiclone delle Azzorre, che dalle latitudini subtropicali dell'Oceano Atlantico settentrionale tende a espandersi verso est e nord-est, fino a coinvolgere l'intera penisola italiana e l'arco alpino, al culmine di questa espansione (che coincide solitamente con la met\u00e0 di luglio) le correnti nord-atlantiche scorrono molto pi\u00f9 a nord delle Alpi, investendo direttamente le isole britanniche, i paesi scandinavi e baltici e marginalmente l'Europa centrale tra il 48\u00ba e il 55\u00ba parallelo; l'Italia si trova quindi in una situazione di calma atmosferica, interessata da una massa d'aria stabile, calda e relativamente umida (specie negli strati pi\u00f9 bassi): in questo contesto i venti spirano in direzione della terraferma, che si riscalda pi\u00f9 facilmente, si creano quindi zone di alta e bassa pressione relativa che innescano il fenomeno delle brezze marittime, mentre la risalita e l'espansione delle masse d'aria calda che ristagnano nelle pianure e nei fondivalle e la condensazione dell'umidit\u00e0 che avviene per il raffreddamento, innescato proprio dalla risalita verso l'alto di quest'aria calda e umida, provoca gli imponenti fenomeni di termoconvezione che generano quei forti temporali di calore che caratterizzano il clima delle alte montagne italiane e che determinano una parte consistente delle precipitazioni estive nelle aree montuose.\nTuttavia l'anticiclone delle Azzorre presenta anche la caratteristica, tipica di tutti gli anticicloni dinamici, di avere un lato orientale e uno settentrionale vulnerabili alle infiltrazioni di aria perturbata. Pu\u00f2 essere penetrato da nuclei di aria pi\u00f9 fredda (per questo motivo i temporali che interessano l'estremo Nord-Est italiano in luglio e agosto sono spesso pi\u00f9 organizzati, rispetto a quelli che coinvolgono le Alpi del nord-ovest) che provocano marcata instabilit\u00e0: il ritiro progressivo del dominio anticiclonico atlantico, che avviene a partire dalle regioni italiane nord orientali, tende a portare un progressivo aumento delle precipitazioni, che su Alpi, Friuli-Venezia Giulia e Veneto comincia all'inizio della seconda met\u00e0 d'agosto ed entro l'inizio di settembre coinvolge tutte le regioni italiane, a eccezione delle isole maggiori e dell'estremo Sud, zone in cui il regime termico e quello pluviometrico estivo persistono ancora (seppure con temporanee crisi) per tutto il mese di settembre e per la prima parte di ottobre.\nA partire dal 1989 si sono verificate sempre pi\u00f9 ripetutamente configurazioni estive nelle quali l'alta pressione delle Azzorre tende a espandersi verso le isole britanniche anzich\u00e9 verso il mar Mediterraneo, dove pu\u00f2 stabilirsi anche per lunghi periodi l'anticiclone subtropicale africano, accompagnato da elevatissimi valori di temperature e di umidit\u00e0 che raggiungono i picchi massimi nelle pianure e nelle vallate pi\u00f9 interne: questo accadde per esempio durante la caldissima estate del 2003. Ricordiamo le quattro estati pi\u00f9 calde in Italia:\nAltre estati molto calde si sono verificate nel 1994 o nel 1998.\nTuttavia, in queste configurazioni anomale, non sempre l'alta pressione nord-africana riesce a risalire fino al bacino del Mediterraneo. In questi casi la penisola italiana pu\u00f2 rimanere esposta sia alle correnti atlantiche che a quelle di aria fresca continentale che possono generare fenomeni temporaleschi anche molto intensi e frequenti, specie in presenza di cut off, un po' su tutto il territorio ma, comunque, con la massima persistenza nelle zone interne collinari e montuose. Possono conseguire cos\u00ec stagioni estive piuttosto piovose e non particolarmente calde, come gi\u00e0 accaduto nei seguenti anni:\nProblema del ritardo dell'arrivo del clima estivo in Italia a partire dal 2004.\nL'ultimo anno in cui il clima estivo \u00e8 arrivato in tempo (o addirittura in anticipo) in Italia \u00e8 stato il 2003.\nA partire dal 2004 l'anticiclone delle Azzorre, che garantisce il beltempo in Italia, \u00e8 diventato sempre pi\u00f9 instabile a causa dei cambiamenti climatici che hanno spostato di diverse traiettorie le masse d'aria. Proprio per questo motivo il clima estivo ha cominciato sempre a tardare ad arrivare in Italia a partire dal 2004 (prima accadeva saltuariamente, come nel 1992):\nN.B. In questo sondaggio si \u00e8 tenuto conto del mese di maggio, che di solito, soprattutto negli ultimi anni, propone degli assaggi del clima estivo in Italia.\nAutunno e primavera.\nDurante l'autunno e la primavera si ha una netta prevalenza delle correnti zonali nord-atlantiche, dirette da ovest verso est, che conducono sull'Italia diversi sistemi perturbati, che dall'Atlantico settentrionale si spostano verso il Mediterraneo orientale e il Mar Nero.\nLe correnti occidentali, attraversando la penisola italiana impattano nell'Appennino, che si sviluppa perpendicolarmente (NNW/SSE) rispetto alla direzione delle masse d'aria atlantiche; questo causa precipitazioni consistenti lungo quasi tutto il versante occidentale e nelle zone prealpine del Veneto.\nSempre nelle stagioni intermedie, le masse d'aria calda da sud e sud Est (provenienti dall'entroterra tunisino e libico) precedono l'arrivo dei fronti atlantici, generalmente richiamate da profonde depressioni sulle isole britanniche e l'Europa centro-occidentale: esse investono l'Italia dopo essersi caricate di umidit\u00e0 scorrendo sopra il mare, e provocano precipitazioni nelle aree esposte a questo tipo di correnti (Alpi Carniche, Alpi Occidentali, Riviera di Ponente fino a Genova).\nInfine la particolare conformazione delle coste nord-occidentali italiane e, soprattutto, dell'area del mar Ligure, tende a favorire le ciclogenesi orografiche (formazione di aree di bassa pressione secondarie, causate dalla disposizione delle montagne). Tali depressioni (che i meteorologi chiamano depressione ligure, perch\u00e9 si formano nel mare di fronte a Genova) si spostano solitamente verso est (ossia verso l'alto Adriatico) o pi\u00f9 frequentemente verso sud-est (attraversando diagonalmente la penisola italiana), portando precipitazioni prima al Nord-Ovest, quindi nelle altre aree, che mano a mano sono interessate dal transito di questi minimi pressori.\nIl mese di marzo propone sovente un alternarsi tra condizioni invernali e primaverili; non sono mancati i mesi di marzo che hanno proposto nevicate di tutto rispetto su diverse zone della Penisola (per esempio, nel 1987 al Centro Sud, ma anche nel 2010, 2013 e 2018).\nIl mese d'aprile si propone solitamente nuvoloso, piovoso, con clima fresco, a volte freddo di notte.\nIl mese di maggio si propone solitamente fresco con giornate variabili. In alcuni anni \u00e8 caratterizzato, soprattutto negli anni novanta (es. 1999) e 2000 (es. 2003, 2009, 2011 a esclusione dell'Italia meridionale, 2015, 2017), da fasi estive precoci.\nIn altri anni maggio presenta caratteristiche pi\u00f9 autunnali che primaverili, nonch\u00e9 pi\u00f9 freddo del normale. Questa ne \u00e8 una lista:\nLe anomalie dei mesi di maggio negli anni 2010 sono le seguenti:\nIl mese di settembre propone come mese di passaggio (come marzo) un'alternanza tra condizioni della stagione precedente e la nuova, in questo tra fasi estive e fasi autunnali con pioggia e clima fresco.\nIl mese di ottobre in Italia \u00e8 spesso caratterizzato da clima autunnale, ma non sono mancati i mesi di ottobre particolari, cio\u00e8 con caratteristiche pi\u00f9 primaverili che autunnali, come quello del 2001, del 2004 (il pi\u00f9 caldo mai registrato allora), del 2006, del 2012, del 2013 (la fine del mese, dopo una prima met\u00e0 molto fredda),del 2014,del 2017 (uno dei pi\u00f9 caldi e secchi in assoluto), del 2018e del 2019.\nIl mese di novembre, come aprile, \u00e8 spesso fresco, in media il pi\u00f9 piovoso dell'anno, nuvoloso con termiche eventualmente fredde specie la notte. Storicamente proprio in questo mese sono avvenute le maggiori alluvioni della storia del paese quali l'Alluvione di Firenze del 4 novembre 1966 e l'Alluvione del Piemonte del 1994.\nValori estremi.\nLa localit\u00e0 pi\u00f9 piovosa d'Italia \u00e8 Musi, in comune di Lusevera, in Friuli-Venezia Giulia. Questo paese, posto a 633\u00a0m di quota, \u00e8 esposto agli umidi e piovosi venti di scirocco e libeccio con effetti di \"stau\" della catena montuosa posta poco pi\u00f9 a nord, grazie ai quali riesce a totalizzare una media di 3313\u00a0mm di precipitazione all'anno. La massima quantit\u00e0 di precipitazione in un anno si registr\u00f2 a Uccea (frazione del comune di Resia), in Friuli-Venezia Giulia. Infatti nel 1960 vennero registrati ben 6012,9\u00a0mm. Altre zone particolarmente piovose sono la Liguria e la Campania.\nLa localit\u00e0 meno piovosa dell'intero territorio nazionale, secondo i dati del Servizio Meteorologico dell'Aeronautica Militare, risulta essere Capo Carbonara, nel comune di Villasimius, in Sardegna, la cui stazione meteorologica sita in loco presenta una media pluviometrica annua di 265,5\u00a0mm nel trentennio 1961-1990 e di 237,8\u00a0mm nel trentennio 1971-2000.\nNevosit\u00e0.\nIn Italia le precipitazioni nevose interessano nella stagione invernale tutte le aree montane delle Alpi e degli Appennini, oltre che le quote medie e alte vette delle isole maggiori.\nDurante le irruzioni di aria fredda di origine artica, la quota neve pu\u00f2 sensibilmente abbassarsi fino alle zone collinari e, localmente, anche nelle pianure e lungo alcuni tratti costieri.\nL'Italia settentrionale \u00e8 generalmente interessata da nevicate in pianura con l'arrivo di perturbazioni atlantiche che seguono intensi raffreddamenti responsabili di formazione di \"cuscini di aria fredda\" al suolo: tali configurazioni tendono a favorire la Pianura Padana centro-occidentale ove la persistenza dell'aria fredda nei bassi strati risulta essere maggiore. Nella Pianura Veneto-Friulana (soprattutto nella parte pi\u00f9 orientale, province di Gorizia, Udine, Pordenone e Treviso) il cuscino freddo viene scalzato via quasi subito dai venti meridionali, vista l'inesistente protezione montuosa a sud. Queste zone sono fra le meno nevose dell'intero parallelo. Al contempo esse sono le pi\u00f9 esposte ai venti gelidi provenienti dai Balcani e agli effetti dell'anticiclone russo-siberiano, qualora questo si presenti.\nA sud dell'Appennino tali configurazioni determinano generalmente precipitazioni nevose solo a partire dalle quote collinari, per il riscaldamento portato dall'interazione tra il Mar Mediterraneo e le masse d'aria provenienti da ovest o da sud-ovest. La Liguria, infatti, vede molto pi\u00f9 raramente la neve rispetto alle altre regioni settentrionali, con la zona di Genova e quella di Savona pi\u00f9 favorite grazie agli effetti della tramontana scura rispetto al resto della regione. Da sottolineare che nelle pianure di Emilia e Basso Piemonte spesso nevica anche durante ciclogenesi fredde (ovvero minimi di bassa pressione provocati da discese di aria fredda provenienti dall'Europa settentrionale o orientale) che richiamano venti da nord-est con marcato \"effetto stau\" contro l'Appennino settentrionale, grazie allo \"stau\" queste ultime due zone risultano le pi\u00f9 nevose delle altre pianure settentrionali.\nInfatti le zone di pianura pi\u00f9 nevose sono quelle a ridosso dell'Appennino, in modo particolare il basso alessandrino che supera i 100\u00a0cm di media annua a poco pi\u00f9 di 100\u00a0m di quota (triangolo Tortona, Novi Ligure, Ovada in assoluto la zona pi\u00f9 nevosa in relazione alla quota di appartenenza). Altre zone molto nevose sono collocate intorno a Piacenza, tra Modena e Bologna e tra Forl\u00ec e Faenza (in quest'ultima zona la nevosit\u00e0 media \u00e8 di 40\u00a0cm annui). Altre zone molto nevose, anche se collinari, si trovano in Piemonte. In Lombardia, sulla pianura, la nevosit\u00e0 decresce da ovest verso est progressivamente, il Milanese e il Bergamasco rientrano nella fascia tra i 30 e i 40\u00a0cm medi annui, mentre dal Bresciano al Mantovano c'\u00e8 una diminuzione dei valori medi nevosi annui. La permanenza della neve al suolo, nella parte occidentale della Lombardia e in Piemonte rientra nella fascia fra 10 e 20 giorni annui, nell'estremo ovest e sud Piemonte i giorni aumentano rientrando nella fascia 15-30 giorni. Procedendo verso est dal Bresciano i giorni si riducono progressivamente rientrando nella fascia fra 1 e 10 giorni\nIn Italia centrale le nevicate sono pi\u00f9 probabili a quote pianeggianti lungo il versante adriatico dalle Marche all'Abruzzo, per effetto \"stau\" durante la discesa di sistemi perturbati di origine artica o scandinava. Qui in alcune situazioni, grazie all'effetto combinato di aria freddissima di provenienza balcanica e mare pi\u00f9 caldo (quello Adriatico) su cui scorre questa massa gelida, si verificano prolungate e consistenti nevicate fin sulle coste che in alcuni casi possono superare i 40\u00a0cm di neve in 1-2 giorni. Il versante tirrenico di Toscana e Lazio \u00e8 raramente interessato da precipitazioni nevose in pianura e lungo le coste, che sono possibili solo in caso di flusso di aria artica continentale o marittima molto gelida verso il mar Mediterraneo attraverso la porta del Rodano, oppure a seguito del transito di sistemi frontali che seguono intensissime ondate di gelo (1956, 1985, 2012) scorrendo sopra il cuscino freddo precedentemente formatosi al suolo.\nL'Italia meridionale \u00e8 spesso interessata da fenomeni nevosi in pianura durante la discesa di intensi nuclei di aria gelida, che colpiscono soprattutto il basso mare Adriatico (in Molise, nelle coste della Puglia centro settentrionale) e l'Irpinia; se tali perturbazioni artiche sono associate a una depressione tirrenica oppure sullo mar Ionio pu\u00f2 nevicare anche lungo le coste tirreniche di Campania, Calabria e Sicilia (per le coste ioniche di Calabria e Sicilia nevica solo con il minimo sullo Ionio). In Sardegna invece le nevicate in pianura e lungo le coste si verificano durante la discesa di intensi nuclei gelidi associati a delle perturbazioni che interessano l'isola. Per le zone centro-occidentali della regione le configurazioni ideali per avere nevicate si hanno durante le irruzioni di aria gelida dalla valle del Rodano, con formazione di ciclogenesi fredde, in genere accompagnate da forti e freddi venti di maestrale. Invece la parte orientale insulare viene interessata da fenomeni nevosi soprattutto durante le avvezioni di aria molto fredda da nord-est, convogliate sull'Isola dai venti di grecale, che possono provocare nevicate su tutto il litorale orientale, oltre che nelle zone interne. Pi\u00f9 rare invece risultano le configurazioni in grado di fare nevicare lungo le coste meridionali della Sicilia.\nPrecipitazioni nevose medie annue.\nIn base alle mappe sulla nevosit\u00e0 in Italia, va segnalato che l'accumulo totale medio annuo \u00e8 compreso tra 0 e 5\u00a0cm sulle zone costiere e pianeggianti della Sardegna e della Sicilia, lungo le coste della Versilia, nel medio-basso Valdarno, in parte della Maremma grossetana e laziale, nell'Agro Pontino e lungo parte delle coste calabresi, lucane e salentine.\nUn accumulo totale medio annuo compreso tra i 5 e i 20\u00a0cm interessa le pianure dell'Italia nord-orientale(da un massimo di 15\u00a0cm a Vicenza al 7\u00a0cm di Udine), la riviera ligure, la Toscana centrale, l'Umbria occidentale, le zone interne fino alle quote collinari di Lazio, Basilicata e Puglia, gran parte delle pianure e delle coste della Campania, l'intero tratto litoraneo dell'Abruzzo, del Molise, parte delle coste calabresi e pugliesi e diverse aree interne collinari della Sardegna e della Sicilia.\nAccumuli medi annui superiori ai 20\u00a0cm si verificano nelle pianure dell'Italia nord-occidentale, soprattutto Piemonte e Lombardia occidentale, nelle valli alpine, nelle aree pianeggianti dell'Emilia-Romagna in prossimit\u00e0 dell'Appennino, lungo il retroterra della Romagna, Marche, Abruzzo e lungo tutta la dorsale appenninica a quote di transizione tra l'alta collina e la montagna; rientrano in questa media anche le zone di alta collina e bassa montagna della Sardegna e di bassa montagna della Sicilia.\nPer quanto riguarda le aree montuose la nevosit\u00e0 aumenta con la quota e soprattutto con l'esposizione alle correnti umide mediterranee e balcaniche. A parit\u00e0 di quota le aree dove si hanno maggior nevosit\u00e0 media del Nord sono le prealpi tra il Biellese, le Orobie e le Prealpi Giulie, le testate delle grandi valle alpine cio\u00e8 Val d'Ossola e Spluga, la zona compresa tra il Passo del Tonale e le Dolomiti di Brenta, le Alpi Giulie e le Marittime. Per quanto riguarda l'Appennino le aree pi\u00f9 nevose sono in generale quelle dell'appennino Tosco-Emiliano, del versante adriatico e dell'Irpinia. in particolare tra i Monti Sibillini e i monti dell'Irpinia. In Sicilia il pi\u00f9 nevoso \u00e8 Etna e in Sardegna il Gennargentu.\nA una quota media di 1500 metri cadono dai 120 ai 200\u00a0cm sulle Alpi Occidentali, 130/300\u00a0cm sulle Alpi Centrali e tra i 250 e i 400\u00a0cm sulle Alpi Orientali.\nNell'Appennino, alla stessa quota, cadono in media dai 100 ai 350\u00a0cm di neve nelle zone pi\u00f9 esposte\nDurata media del manto nevoso.\nIn base alle mappe sulla nevosit\u00e0 in Italia, la durata media del manto nevoso compresa tra 0 e 1 giorno interessa gran parte della Sardegna e della Sicilia, la Riviera di Ponente, l'intera fascia costiera occidentale e le corrispondenti pianure dalla Toscana fino alla Calabria, le coste ioniche di Calabria, Basilicata e Puglia e quelle del basso Adriatico tra Santa Maria di Leuca e Brindisi.\nDurate medie tra uno e dieci giorni interessano gran parte delle aree pianeggianti interne e collinari delle isole maggiori e dell'Italia peninsulare, la fascia costiera della Riviera di Levante, l'intero versante adriatico tra Brindisi e Trieste e parte delle aree pianeggianti della Lombardia sud-orientale e dell'Italia nord-orientale.\nDurate medie tra i dieci e i venticinque giorni interessano nelle aree pianeggianti pi\u00f9 interne e le zone pedemontane dell'Italia nord-orientale, le pianure dell'Italia nord-occidentale, gran parte della dorsale appenninica e delle zone prealpine; valori medi fino a 100 giorni si registrano sulle vette pi\u00f9 alte di tutto l'Appennino che va dalla Liguria alla Campania, sulle vette dell'Etna e del Gennargentu.\nValori medi fino a duecento giorni si verificano sulle cime pi\u00f9 elevate dell'Appennino abruzzese e dell'arco alpino, dove pu\u00f2 essere superato questo limite massimo sulle pi\u00f9 alte cime della Valle d'Aosta e dell'Alto Adige.\nValori estremi.\nLo spessore massimo di neve al suolo, pari a 1125\u00a0cm, fu misurato a fine marzo del 1951 presso il Lago d'Avino (2240\u00a0m) in alta Val Cairasca.\nGli spessori pi\u00f9 elevati registrati in centri abitati si aggirano attorno ai 4 o 5 metri, per esempio i 415\u00a0cm misurati a Gressoney-La-Trinit\u00e9 il 3 febbraio 1986.\nLa pi\u00f9 intensa nevicata in 24 ore si misur\u00f2 tra il 29 e il 30 dicembre 1917 a Gressoney-La-Trinit\u00e9 dove caddero 198\u00a0cm di neve fresca, notevoli furono anche i 181\u00a0cm caduti a Roccacaramanico il 15 gennaio 1951. Le stazioni sciistiche pi\u00f9 nevose risultano essere Limone Piemonte, Madesimo, Sella Nevea, Campo Imperatore, Passolanciano-Maielletta, Campocatino con accumuli che possono raggiungere e superare, in alcune annate, i 500 cm di altezza.\nClima italiano per macroaree.\nSecondo il modello di circolazione atmosferica della cosiddetta scuola norvegese in generale in regime di correnti occidentali in autunno e inverno lo scontro tra masse d'aria fredda-secca di provenienza nord-europea e aria caldo-umida di provenienza subtropicale, che crea il fronte polare, avviene a latitudini pi\u00f9 basse cosicch\u00e9 il nucleo attivo delle perturbazioni atlantiche passa a latitudini pi\u00f9 basse, coinvolgendo anche l'Europa meridionale tra cui l'Italia fino al meridione. Viceversa d'estate tale scontro avviene a latitudini pi\u00f9 elevate coinvolgendo solo marginalmente l'Italia (in particolare Alpi e Prealpi) che nella restante parte risulta maggiormente coinvolta dagli influssi dell'Anticiclone delle Azzorre o dell'Anticiclone subtropicale africano. Questo, assieme alla particolare conformazione geografica italiana, all'inevitabile influsso latitudinale e alla presenza del Mediterraneo, spiega le differenze climatiche tra le varie zone del Paese.\nNord.\nAlpi e Prealpi.\nAlpi e Prealpi presentano un clima alpino che \u00e8 tanto pi\u00f9 rigido quanto pi\u00f9 elevata \u00e8 l'altitudine. Il versante meridionale italiano delle Alpi gode in genere di un clima pi\u00f9 mite rispetto ai versanti settentrionali e orientali grazie all'azione schermante della catena montuosa rispetto ai venti da nord (tramontana) che in caduta sottovento possono provocare il tipico effetto fohn. A parit\u00e0 di altitudine Alpi orientali e centrali tendono a essere pi\u00f9 fredde rispetto a quelle occidentali per allontanamento dall'Atlantico e avvicinamento al blocco Euroasiatico, risentendo a volte delle correnti meridionali (scirocco e libeccio) schermate invece dall'Appennino settentrionale nel caso delle Alpi occidentali. La piovosit\u00e0 \u00e8 pi\u00f9 elevata rispetto alla Pianura Padana e con essa anche la nevosit\u00e0 per effetto dell'altitudine. La stagione pi\u00f9 piovosa \u00e8 l'autunno seguita dalla primavera, l'inverno \u00e8 rigido e moderatamente nevoso, l'estate \u00e8 fresca e umida non mancando di frequenti rovesci e temporali. Il clima tende a essere freddo continentale nella valli alpine di bassa quota (es. Valle d'Aosta e valli del Trentino-Alto Adige).\nPianura Padana.\nLa Pianura Padana gode di un clima continentale umido con sensibili escursioni termiche giornaliere e annuali chiusa com'\u00e8 tra Alpi e Appennini e per l'umidit\u00e0 stagnante dei suoi fiumi e canali. La parte occidentale e centrale pi\u00f9 chiusa \u00e8 in media pi\u00f9 fredda rispetto a quella orientale pi\u00f9 umida e pi\u00f9 aperta verso l'Adriatico. D'inverno il clima \u00e8 rigido e umido con formazione di nebbie al suolo e non mancano a volte gli episodi nevosi in occasione di ondate di freddo o favoriti dal formarsi di un cuscinetto d'aria fredda e stagnante al suolo (inversione termica), l'autunno e la primavera sono le stagioni pi\u00f9 piovose (risentendo spesso della depressione del golfo di Genova e della depressione del Golfo del Leone) mentre l'estate \u00e8 calda e umida con possibilit\u00e0 di temporali.\nCentro e Sud.\nScendendo lungo la penisola, a parit\u00e0 di altitudine, il clima si fa via pi\u00f9 mite e progressivamente pi\u00f9 secco avvicinandosi alla regione del Nord Africa e all'influsso dell'anticiclone subtropicale africano divenendo tipicamente mediterraneo lunga la fascia costiera, temperato nell'immediato entroterra e continentale nella fascia appenninica. Tuttavia sussistono delle differenze tra il versante tirrenico e quello adriatico per effetto della catena appenninica che separa due mari, il Tirreno e l'Adriatico, di differente estensione. Per effetto dei venti il clima di cui gode il versante tirrenico \u00e8 infatti alquanto diverso dal clima che interessa quello adriatico.\nVersante tirrenico e versante adriatico.\nDi fatto la catena appenninica tende a bloccare/esuarire le perturbazioni che vengono da ovest per \"effetto stau\" generando a sua volta favonio sul versante sottovento al punto che sul versante adriatico le piogge sono generalmente pi\u00f9 scarse. Un fenomeno analogo, ma di segno contrario, accade anche per le temperature che, a parit\u00e0 di latitudine, sono pi\u00f9 basse lungo l'Adriatico (mare chiuso e poco profondo) che lungo le coste occidentali. La differenza che si riscontra nei valori termici dei due versanti tende per\u00f2 a ridursi, procedendo da nord verso sud. A Genova la temperatura media di gennaio risulta di oltre 4\u00a0\u00b0C pi\u00f9 alta che a Rimini (+8,0\u00a0\u00b0C contro +3,9\u00a0\u00b0C), a Bari e a Napoli le medie invernali sono invece molto simili. In autunno e inverno l'alto versante Adriatico (Romagna, Veneto e Friuli-Venezia Giulia) risente degli sbuffi freddo-umidi della Pianura Padana orientale e della Pianura veneto-friulana.\nVa inoltre rilevato che la minore azione mitigatrice del mare Adriatico si fa ancor pi\u00f9 evidente allontanandosi dalla costa. L'influsso mitigatore dell'Adriatico tende infatti a ridursi in modo significativo procedendo, anche di pochissimi chilometri, verso l'interno, mentre quello del Tirreno penetra pi\u00f9 profondamente nell'entroterra: Roma, posta a oltre 20\u00a0km in linea d'aria dal litorale, risente ancora in pieno degli effetti mitigatori, anche se rispetto alla fascia strettamente litoranea dell'Agro Romano la pianura attorno a Roma ha valori medi lievemente pi\u00f9 bassi e registra un numero sensibilmente maggiore di gelate notturne.\nIl divario tra i quantitativi annui di precipitazioni rimane invece piuttosto costante, con valori che tendono a mantenersi pi\u00f9 alti a ovest anche all'estremo sud della penisola italiana. L'unica eccezione interessa la fascia costiera della Maremma che registra valori pluviometrici minori rispetto alle corrispondenti aree litoranee delle Marche, grazie alle non lontane catene montuose della Corsica e dell'isola d'Elba che deviano e/o attenuano le perturbazioni atlantiche in transito da ovest-nord-ovest verso est-sud-est e alla contemporanea relativa lontananza della dorsale appenninica, senza che vi siano frapposti sistemi montuosi particolarmente organizzati esposti ai venti umidi atlantici.\nNel periodo invernale la costa adriatica \u00e8 molto pi\u00f9 soggetta ai venti da nord-est (grecale e burian) provenienti dai Balcani o dalla Russia con tipico effetto da \"stau\" della catena appenninica arricchendosi di umidit\u00e0 dall'Adriatico, al punto che a basse quote la neve compare molto pi\u00f9 facilmente sul versante adriatico che su quello tirrenico. Una volta scavalcata la catena appenninica a ovest sul Tirreno tali venti risultano pi\u00f9 miti e secchi per effetto fohn. Lo stesso effetto pu\u00f2 verificarsi in regime di venti occidentali sul versante adriatico. Particolarmente piovoso risulta essere il subappennino laziale e le coste della Campania soggetta a volte ad alluvioni.\nMar Tirreno meridionale e Mar Ionio a volte sono sedi di basse pressioni specie nelle stagioni intermedie.\nIsole.\nIl clima delle isole (Sicilia e Sardegna) risente pi\u00f9 della latitudine che dell'effetto marino con irruzioni dell'anticiclone subtropicale africano soprattutto in Sicilia. Il clima \u00e8 mite con inverno ridottissimo in Sicilia, pi\u00f9 lungo in Sardegna, la stagione pi\u00f9 piovosa \u00e8 l'autunno seguito dall'inverno, la primavera \u00e8 molto mite e l'estate \u00e8 spesso molto calda e secca. La Sardegna risulta particolarmente esposta alla depressione delle Baleari.\nStazioni meteorologiche.\nIn Italia esistono alcune migliaia di stazioni meteorologiche sparse nell'intero territorio nazionale.\nTra esse quelle identificabili attraverso i codici WMO e ICAO sono ufficialmente riconosciute dall'Organizzazione meteorologica mondiale, che certifica, di fatto, la correttezza delle medie climatiche calcolate generalmente con i dati rilevati nel trentennio di riferimento climatico 1961-1990, convenzionalmente fissato dalla medesima Organizzazione meteorologica mondiale.\nTutte le altre stazioni prive dei codici identificativi, pur non venendo ufficialmente riconosciute per le relative medie climatiche, sono fondamentali per lo studio del clima a scala ridotta, quale la prevenzione di alluvioni e l'allerta alla popolazione per l'arrivo di eventuali onde di calore o irruzioni di aria gelida.\nDi seguito \u00e8 riportata la suddivisione per aree climatiche e per regione delle varie stazioni meteorologiche.\nClima italiano e mutamenti climatici.\nL'Italia, come ogni altra parte del globo, \u00e8 stata soggetta in passato ai mutamenti climatici su scala planetaria (per esempio glaciazioni e periodi interglaciali, Piccola era glaciale ecc.). Anche gli attuali mutamenti climatici (riscaldamento globale) hanno coinvolto la penisola italiana gettando scenari futuri preoccupanti soprattutto da parte del mainstream della comunit\u00e0 scientifica. In particolare rispetto agli anni sessanta-anni settanta in cui anche a livello globale si assisteva a un leggero raffreddamento del clima (dominato in Europa dall'anticiclone delle Azzorre e dall'anticiclone russo-siberiano), da met\u00e0 degli anni ottanta in poi si \u00e8 registrato un aumento della temperatura media con sempre maggiore influenza dell'anticiclone subtropicale africano a partire dagli anni 2000 e aumento dei fenomeni estremi quali ondate di calore, alluvioni e ritiro dei ghiacciai alpini. In particolare l'Italia \u00e8 particolarmente a rischio nei cambiamenti climatici attuali trovandosi in una zona di transizione tra Nordafrica e Europa continentale con gli esperti che mettono in guardia dal rischio desertificazione nelle regioni meridionali e tropicalizzazione del clima nelle restanti zone del Paese, di cui si \u00e8 avuta una parziale conferma a partire dagli anni 2010 con un'accelerazione del ciclo dell'acqua e aumento dei fenomeni alluvionali e la tropicalizzazione del Mediterraneo. Attivo e rilevante in questo senso \u00e8 il Centro euro-Mediterraneo sui Cambiamenti Climatici."}
{"id": "243285", "revid": "110157", "url": "https://it.wikipedia.org/wiki?curid=243285", "title": "Acido perossimonosolforico", "text": "L'acido perossimonosolforico \u00e8 un acido inorganico, di formula bruta H2SO5. \u00c8 anche detto acido di Caro.\nSi prepara trattando anidride solforica SO3 con acqua ossigenata, e la reazione avviene con meccanismo analogo a quella di formazione dell'acido solforico; \u00e8 instabile, e allo stato puro esplode con facilit\u00e0, come i suoi sali: ad esempio trattando H2SO5 con una base forte come l'idrossido di potassio KOH, si formano sia solfato di potassio che perossimonosolfato di potassio KHSO5. Quest'ultimo si decompone rapidamente in ossigeno molecolare, acqua ossigenata e ione perossidisolfato."}
{"id": "243287", "revid": "767487", "url": "https://it.wikipedia.org/wiki?curid=243287", "title": "Reazione di Cannizzaro", "text": "La reazione di Cannizzaro \u00e8 una reazione di dismutazione, che si applica alle aldeidi prive di atomi di idrogeno in posizione \u03b1 rispetto al gruppo aldeidico (ad esempio, la benzaldeide).\nUn'aldeide del genere, per catalisi da basi forti, subisce in parte un'ossidazione ad acidi carbossilici ed in parte una riduzione ad alcol\nuna sua variante, detta \"reazione di Cannizzaro incrociata\", sfrutta la maggiore ossidabilit\u00e0 della formaldeide, che si ossida ad acido formico riducendo l'altra aldeide all'alcol corrispondente\nPrende il nome dal suo scopritore, Stanislao Cannizzaro, che la mise a punto nel 1855.\nNelle stesse condizioni basiche, le aldeidi che hanno atomi di idrogeno in posizione \u03b1 subiscono la reazione di condensazione aldolica."}
{"id": "243290", "revid": "2080212", "url": "https://it.wikipedia.org/wiki?curid=243290", "title": "Acido perossidisolforico", "text": "L'acido perossidisolforico, di formula bruta H2S2O8, \u00e8 un acido inorganico, uno dei pi\u00f9 forti ossidanti usati industrialmente.\nSi prepara per elettrolisi con elevato amperaggio, di una soluzione acquosa di acido solforico a circa 10 M tra i 278 e 285 K (5 - 10 \u00b0C): all'anodo si ha:\nSe la reazione avviene in soluzione concentrata di idrogenosolfato d'ammonio NH4HSO4 si forma perossidisolfato di ammonio, che precipita in quanto poco solubile.\nL'idrolisi del suo sale sodico d\u00e0 la reazione \nche per lungo tempo \u00e8 stata la reazione di produzione industriale dell'acqua ossigenata, oggi prodotta principalmente tramite ossidazione del 2-etilantrachinolo"}
{"id": "243298", "revid": "287204", "url": "https://it.wikipedia.org/wiki?curid=243298", "title": "Acido tiosolforico", "text": "L'acido tiosolforico \u00e8 un acido inorganico, di formula bruta H2S2O3. Non esiste n\u00e9 puro n\u00e9 in soluzione acquosa. A contatto con acqua si decompone in vari composti dello zolfo.\nSi ottiene facendo reagire anidride solforica SO3 e acido solfidrico H2S in soluzione di etere a 195\u00a0K (-78\u00a0\u00b0C) o meno, secondo la reazione \nLa reazione a 273 K (0\u00a0\u00b0C) \u00e8 tutta spostata a sinistra, mentre a 195\u00a0K o meno a destra. \u00c8 una reazione tra l'acido di Lewis SO3 e la base di Lewis H2S, analoga a quella tra SO3 e H2O che forma l'acido solforico.\nI sali dell'acido tiosolforico sono detti tiosolfati, o anche, erroneamente, iposolfiti: ci\u00f2 ingenera confusione con l'inglese che chiama \"hyposolphurous acid\" l'acido idrosolforoso H2S2O4. Tali sali sono stabili allo stato puro e in soluzione acquosa non acida. Non \u00e8 possibile la formazione di idrogenotiosolfati, in quanto a pH circa 4 lo ione tiosolfato si decompone.\nLa distanza S-O \u00e8 1,5 \u00c5, S-S 2 \u00c5.\nLo iodio ossida lo ione tiosolfato in ione tetrationato formula_2: questa reazione viene utilizzata per la titolazione dello iodio, unitamente ad una soluzione di salda d'amido come indicatore."}
{"id": "243304", "revid": "48479", "url": "https://it.wikipedia.org/wiki?curid=243304", "title": "Madonna Assunta", "text": ""}
{"id": "243305", "revid": "1124164", "url": "https://it.wikipedia.org/wiki?curid=243305", "title": "Assunta", "text": ""}
{"id": "243307", "revid": "1699816", "url": "https://it.wikipedia.org/wiki?curid=243307", "title": "Pietra miliare", "text": "La pietra miliare \u00e8 un cippo iscritto, posto sul ciglio stradale, utilizzato per scandire le distanze lungo le vie pubbliche romane. La forma pi\u00f9 consueta \u00e8 quella di una colonna (anche se vi sono miliari rastremati, quadrangolari o con base appuntita per infiggerli nel terreno), che pu\u00f2 arrivare fino a 2,50\u00a0m di altezza e a 2,00\u00a0m di circonferenza. Il materiale di cui \u00e8 costituita varia dal calcare alla trachite al marmo pregiato. I miliari riportano un'iscrizione, il cui testo \u00e8 redatto in uno stile particolare, con abbreviazioni e sigle; sono in genere caratterizzati dall'indicazione della distanza in miglia (1 miglio romano = 1 480 m circa), da sola o con la scritta \"m(ilia) p(assum)\" tale distanza veniva calcolata dal punto di partenza della strada oppure dalla citt\u00e0 pi\u00f9 vicina. Nella quasi totalit\u00e0 dei miliari sono riportati il nome e le titolature del magistrato o dell'imperatore che fece costruire o restaurare la strada, talvolta seguiti da verbi come \"fecit\", \"munivit\", \"refecit\", \"stravit\". Quando questi dati mancano e compare solo una dedica si pu\u00f2 ipotizzare uno scopo celebrativo e onorario del monumento.\nStoria.\nAnche se sono documentati tentativi precedenti, risale al tribuno della plebe Gaio Gracco la proposta, poi approvata nell'anno 123 a.C., di una legge organica inerente alle principali arterie stradali romane; queste ultime furono accuratamente misurate e dotate di cippi cilindrici con basamento quadrato ogni mille passi romani (da qui il termine \"miliare\").\nIn Italia indicavano inizialmente la distanza dalla cerchia delle Mura serviane di Roma. In epoca imperiale il punto di riferimento fu fissato nel miliario aureo, fatto apporre nel 20 a.C. da Ottaviano Augusto, divenuto \"curator viarum\", nel Foro romano, tra i Rostri e il Tempio di Saturno, presso il quale tuttora sono visibili i suoi resti. Nelle province romane le pietre miliari segnalavano la lontananza dalla capitale o dalle principali citt\u00e0.\nLe pietre miliari possono senz'altro essere considerate uno dei primi esempi di segnale stradale, precursore delle odierne indicazioni verticali.\nIl ritrovamento degli antichi miliari \u00e8 stato prezioso per ricostruire percorsi stradali romani ed eventi descritti su tali cippi, di cui si era persa la memoria storica.\nIl ripristino di alcuni tratti abbandonati e sepolti dalla vegetazione dell'Appia Antica, infine, ha permesso la misurazione della distanza tra miliari contigui rimasti nell'ubicazione originaria, confermando il valore del miglio romano, pari a 1 478,50 metri.\nSenso figurato.\nNel lessico colloquiale, letterario o giornalistico, una pietra miliare \u00e8, in senso figurato, un avvenimento, un'opera o un personaggio talmente importanti da essere considerati punti di riferimento o di svolta di un processo storico, scientifico, etnico, culturale o anche individuale.\nIl termine viene utilizzato molto in ambito musicale, infatti le riviste o i critici definiscono \"pietra miliare\" un grande album che ha fatto la storia (es. All Things Must Pass di George Harrison \u00e8 considerata una pietra miliare del rock)"}
{"id": "243310", "revid": "1514393", "url": "https://it.wikipedia.org/wiki?curid=243310", "title": "Kruj\u00eb", "text": ""}
{"id": "243312", "revid": "124123", "url": "https://it.wikipedia.org/wiki?curid=243312", "title": "Urmas Sisask", "text": "Biografia.\nHa conseguito il diploma di composizione al conservatorio di Tallinn nel 1985 sotto la guida di Ren\u00e9 Eespere.\nAutore eclettico, la sua passione per l'astronomia lo ha indirizzato a un costante parallelismo tra armonia cosmica e armonia musicale: egli stesso si definisce un \"astromusicista\". Gran parte della sua produzione \u00e8 rivolta alla musica corale a cappella per coro a voci miste, ma interessante \u00e8 anche la sua produzione per coro di voci bianche. In ambito strumentale si \u00e8 dedicato alla musica per orchestra, per pianoforte e per vari strumenti solisti, in particolar modo il clarinetto.\nHa pubblicato per case editrici e discografiche come Harmonia Mundi, Fennica Gehrman, Finlandia Records, e collaborato con Radio France, Estonian Philharmonic Chamber Choir, The Chamber Choir Eesti Projekt e l'Orchestra di stato estone.\nVive nel piccolo villaggio di J\u00e4neda."}
{"id": "243313", "revid": "486946", "url": "https://it.wikipedia.org/wiki?curid=243313", "title": "Disordini pervasivi dello sviluppo", "text": ""}
{"id": "243315", "revid": "486946", "url": "https://it.wikipedia.org/wiki?curid=243315", "title": "Disordini generalizzati dello sviluppo", "text": ""}
{"id": "243316", "revid": "486946", "url": "https://it.wikipedia.org/wiki?curid=243316", "title": "Disordine generalizzato dello sviluppo", "text": ""}
{"id": "243317", "revid": "1982", "url": "https://it.wikipedia.org/wiki?curid=243317", "title": "Terraforming", "text": ""}
{"id": "243322", "revid": "2225673", "url": "https://it.wikipedia.org/wiki?curid=243322", "title": "Ivan Konstantinovi\u010d Ajvazovskij", "text": "Spirito sfuggente e vulcanico, presto Ajvazovskij (Aivazian, ) lasci\u00f2 la sua citt\u00e0 natale e comp\u00ec lunghi viaggi in Europa, Turchia, Asia Minore, lasciandoci una cospicua mole di dipinti (circa seimila), principalmente paesaggi marini; la sua opera pi\u00f9 celebre \u00e8 \"La nona onda\", realizzata nel 1850.\nBiografia.\nFormazione artistica.\nIvan Ajvazovskij nacque il 17 luglio 1817 nella citt\u00e0 di Feodosia, in Crimea, allora parte dell'Impero russo. Il padre, Konstantin (c. 1765-1840), era un mercante armeno stabilitosi a Feodosia agli inizi dell'Ottocento; la madre, Ripsime, era anch'essa nativa dell'Armenia. La coppia ebbe cinque figli (due maschi e tre femmine), con i quali Ivan condivise gli ingegnosi passatempi della fanciullezza.\nIl giovane Ajvazovskij fu educato alla scuola parrocchiale presso la chiesa di San Sergio, dove studi\u00f2 la Bibbia, apprese le nozioni di storia e geografia del popolo armeno e approd\u00f2 allo studio del disegno sotto la guida dell'architetto Jacob Koch. Pass\u00f2 quindi, nel 1830, al ginnasio russo di Sinferopoli, per poi iscriversi nel 1833 all'Accademia Imperiale delle Arti di San Pietroburgo, dove frequent\u00f2 la scuola di pittura tenuta da Maksim Vorob'\u00ebv. Furono questi anni assai fecondi: incontr\u00f2 il poeta russo Aleksandr Pu\u0161kin, conquistandosi la sua stima, ed acquis\u00ec una vastissima cultura figurativa, tanto che consegu\u00ec brillantemente il diploma nell'ottobre 1837, due anni prima del previsto.\nGiudicandolo meritevole, al termine degli studi l'Accademia decise di destinargli una borsa di studio di perfezionamento all'estero; prima del viaggio sul continente, tuttavia, Ajvazovskij venne inviato in Crimea, per dipingere le citt\u00e0 sul litorale. \u00c8 in quest'occasione che si saldarono indissolubilmente i legami con l'elemento acquatico, che esercit\u00f2 su di lui un'attrazione quasi fatale: conobbe anche Michail Lazarev, Pavel Nachimov e Vladimir Kornilov, ammiragli della flotta russa per la quale egli svilupp\u00f2 un'appassionata devozione.\nPrimo viaggio in Europa.\nAjvazovskij lasci\u00f2 la Crimea alla volta del Continente nel 1840. Facendo tappa a Berlino e Vienna, la prima citt\u00e0 europea nella quale si stabil\u00ec fu Venezia, dove si rec\u00f2 sia per il suo immenso patrimonio artistico, che per rivedere l'amato fratello Gabriel, che all'epoca stava risiedendo nel monastero mechitarista dell'isola di San Lazzaro degli Armeni. San Lazzaro fu frequentata assiduamente da Ajvazovskij che - pieno di ammirazione - qui pot\u00e9 studiare antichi manoscritti e acquisire una certa familiarit\u00e0 con l'arte armena. Sempre a Venezia, inoltre, il pittore ebbe modo di incontrare il romanziere russo Nikolaj Gogol'.\nLasciata la citt\u00e0 lagunare, il pittore si rec\u00f2 a Firenze, visitando le sue gallerie e i suoi musei, per poi spingersi sino al golfo di Napoli, rimanendo incantato dalla sua selvaggia bellezza: Napoli, Sorrento, Amalfi e l'isola di Capri furono luoghi che egli visit\u00f2 e ritrasse tutti. Poco dopo giunse a Roma, dove dipinse l'opera \"Caos. Creazione del mondo\": la tela, tecnicamente valida ma soprattutto permeata da una profonda spiritualit\u00e0, fu subito notata e ammirata da papa Gregorio XVI. Quest'ultimo intendeva acquistare \"Caos\" per inserirla nelle collezioni vaticane: Ajvazovskij, rifiutando ogni forma di pagamento in denaro, ne fece dono al pontefice, che come ringraziamento lo insign\u00ec di una medaglia d'oro, un'onorificenza per i laici. Lo sfolgorante successo ottenuto dal pittore nell'Urbe ebbe vasta eco, tanto che in breve anche Gogol seppe della vicenda. Le parole seguenti sono le sue:\nL'influenza dell'arte italiana sul suo stile pittorico fu notevole, tanto che non esit\u00f2 ad ammettere che il Bel Paese ed il suo patrimonio artistico e museale furono come una \u00abseconda accademia\u00bb per lui. In ogni caso, Ajvazovskij abbandon\u00f2 l'Italia e, attraversando la Svizzera e la Germania, sost\u00f2 in Inghilterra, dove arriv\u00f2 nel 1842. A Londra strinse amicizia con l'artista William Turner che, rimanendo incantato alla visione della \"Baia di Napoli al chiar di Luna\", stesa durante il soggiorno partenopeo, gli dedic\u00f2 un intenso poema:\nPrima di ritornare in patria, fu anche in Francia, dove espose tre tele veneziane al museo del Louvre (fu l'unico artista russo a farlo), e nei Paesi Bassi, dove ebbe modo di ammirare e studiare i capolavori degli antichi maestri olandesi.\nViaggio a Costantinopoli.\nAjvazovskij arriv\u00f2 a San Pietroburgo nel giugno 1844. L'Accademia fu assai soddisfatta del suo viaggio in Europa, dove l'artista si era mostrato in grado di saper fondere gli insegnamenti impartiti durante gli anni universitari alle istanze del nascente gusto romantico: per questo motivo, venne prontamente insignito del titolo di Accademico. A questa onorificenza segu\u00ec il permesso di fare ritorno in Crimea, il 7\ngennaio 1845, e l'importante commissione di realizzare una serie di quadri sulla flotta imperiale russa. Ajvazovskij fu totalmente assorbito in quest'impresa pittorica, tanto che nel 1848 scrisse:\nIntanto, Ajvazovskij intraprese un secondo viaggio, stavolta a Costantinopoli, dove giunse il 6 giugno 1845 a bordo della nave \"Bessarabija\". Insieme all'amico Konstantin Nikolaevi\u010d Romanov, Ajvazovskij ebbe modo di entrare in contatto con le comunit\u00e0 armene ivi residenti. Il viaggio prosegu\u00ec via Smirne, in quel mese travagliata da un incendio che fin\u00ec per distruggere completamente il quartiere armeno; n\u00e9 Ajvazovskij n\u00e9 la ciurma del \"Bessarabija\" furono indifferenti alla tragedia.\nDopo aver fatto quasi affrettatamente sosta alle isole di Chio, Patmo, Lemno, Lesbo e Rodi, la \"Bessarabija\" sost\u00f2 nuovamente a Costantinopoli, citt\u00e0 che fu ferventemente ammirata dall'artista (\u00abnon c'\u00e8 niente al mondo di pi\u00f9 maestoso, l\u00e0 si possono dimenticare Napoli e Venezia\u00bb, afferm\u00f2) ma che soprattutto dovette costituire un'esperienza di grande rilevanza per la sua maturazione artistica. Dalla capitale ottomana, infatti, colse spunti e ispirazione per diverse sue opere, delle quali la pi\u00f9 riuscita \u00e8 probabilmente la \"Veduta di Costantinopoli alla luce della luna\", caldamente ammirata da Valentin Aleksandrovi\u010d Serov, che scrisse:\nRitornato in Russia, Ajvazovskij pot\u00e9 dirsi ben soddisfatto del suo viaggio, rivelatosi molto prolifico sia dal punto di vista artistico (\u00abin tutti i posti sono riuscito a preparare dei bozzetti per i quadri\u00bb, scrisse) che dal punto di vista sociale, riuscendo ad entrare in contatto con le comunit\u00e0 armene non residenti in Russia.\nDi ritorno a Feodosia.\nEssendo disinteressato alle promesse di sfarzo e successo offerte da un eventuale soggiorno a San Pietroburgo, Ajvazovskij decise di trasferirsi in Crimea, dove poteva dedicarsi con tranquillit\u00e0 all'attivit\u00e0 pittorica. Questa decisione venne condizionata anche dalle burrascose vicende politiche della capitale, e dal crescente numero di interventi censori messi in atto dal governo, che interessarono anche Pu\u0161kin e il pittore Pavel Fedotov. Inizialmente si stabil\u00ec in una tenuta nella zona della costa meridionale della Crimea; la sistemazione fu particolarmente gradita dall'artista, che scrisse:\nSuccessivamente fece edificare una residenza a Feodosia, in riva al mare e dotata di un largo studio. Qui lavor\u00f2 alacremente, dedicandosi alla pittura, all'architettura (gli vennero commissionati diversi edifici, specialmente di culto) e all'archeologia. Diverse attivit\u00e0, infatti, videro impegnato Ajvazovskij in campo archeologico: anzitutto lo studio del passato della citt\u00e0 di Feodosia, dopodich\u00e9 il rinvenimento di monete, anfore, manufatti in terracotta e \"kurgan\" (tumuli sepolcrali di origine sciita), e infine la fondazione a sue spese del museo archeologico di Feodosia.\nIntanto, Ajvazovskij si invagh\u00ec di Julia Graves, una donna inglese conosciuta nella casa di una vedova aristoscratica: il matrimonio, celebrato nel 1848, fu vissuto dal pittore con grande gioia e fu coronato dalla nascita di quattro figlie, Elena (1849), Maria (1851), Alexandra (1852) e Joanne (1858). La felicit\u00e0 dei primi anni, tuttavia, fu velocemente compromessa dalle burrascose vicende coniugali, che spinsero i due a separarsi nel 1860 e a divorziare definitivamente nel 1877.\nA lato delle vicende amorose, nel 1850 Ajvazovskij dipinse uno dei suoi quadri pi\u00f9 noti: si tratta de \"La nona onda\", dove viene analizzata la tensione tra l'elemento naturale e l'uomo, che nonostante le poderose forze della natura non si d\u00e0 per vinto e continua stoicamente a combattere. In questi anni, inoltre, si moltiplicarono per il pittore anche i riconoscimenti ufficiali: fu insignito dell'ordine di Sant'Anna di seconda classe nel 1852, della Legion d'onore (massima onorificenza francese) e dell'ordine di Mej\u012bdiyye nel 1857, dell'Ordine del Salvatore nel 1859 e dell'Ordine di San Vladimiro nel 1865. Sempre nel 1865 Ajvazovskij decise di inaugurare a Feodosia una scuola-laboratorio per giovani pittori talentuosi, cos\u00ec da favorire la loro istruzione artistica.\nAll'apice del successo: 1860-1880.\nOrmai all'apice del successo, Ajvazovskij nel 1867 si rec\u00f2 nuovamente a Costantinopoli, stavolta in veste di accompagnatore di Sergej Aleksandrovi\u010d e Marija Aleksandrovna, rampolli della casata imperiale. Questo viaggio, che dur\u00f2 tre settimane, consent\u00ec al pittore di rivedere una citt\u00e0 alla quale era profondamente legato, ma soprattutto di accattivarsi le simpatie della Granduchessa Marija Aleksandrovna Romanova, madre dei due fanciulli, che terminato il viaggio per testimoniare la sua gratitudine fece addirittura visita al suo \"atelier\" di Feodosia.\nL'autunno del 1868, invece, vide Ajvazovskij visitare il Caucaso: Tiflis, in particolare, fu una citt\u00e0 che am\u00f2 molto, essendo per due terzi popolata da Armeni (vi tenne anche un'esibizione di suoi dipinti che riscosse tra gli abitanti un successo furioso). Nel Caucaso, inoltre, Ajvazovskij ebbe l'opportunit\u00e0 di dipingere diversi quadri a carattere montano: notevoli quelli ritraenti il lago di Sevan e il monte Ararat, privato della dimensione religiosa e permeato di umori romantici.\nFurono questi anni di gloria. Nel 1872 esib\u00ec i suoi dipinti a Nizza e Firenze; la stessa citt\u00e0 toscana, due anni dopo, avrebbe commissionato all'artista l'esecuzione di un suo autoritratto per le collezioni della Galleria degli Uffizi. Nel 1878 divenne socio onorario dell'Accademia delle Belle Arti di Stoccarda, in Germania, mentre nel 1879 fu a Francoforte e ai Paesi Bassi, per poi spingersi sino a Genova e Venezia per raccogliere materiali per uno studio complessivo su Cristoforo Colombo e i suoi viaggi. Il 17 luglio 1880 (giorno del suo compleanno), inoltre, inaugur\u00f2 una galleria d'arte presso il suo \"atelier\", la terza di tutto l'Impero dopo l'Ermitage e il museo Tret'jakov di Mosca. In questi anni, inoltre, la sua vita conobbe un ulteriore cambiamento: il 30 gennaio 1882, all'et\u00e0 di sessantacinque anni, Ajvazovskij spos\u00f2 in seconde nozze l'armena Anna Nikiti\u010dna Sarkisova, intessendo un matrimonio che si riveler\u00e0 molto felice.\nDegna di menzione, infine, l'esecuzione - con la collaborazione di Il'ja Efimovi\u010d Repin - dell'opera \"L'addio al mare di Pu\u0161kin\", memorabile ritratto del poeta, qui presentato come indissolubilmente legato alle terre della Crimea.\nUltimi anni.\nNel 1892 Ajvazovskij si rec\u00f2 insieme alla moglie negli Stati Uniti cos\u00ec da partecipare personalmente alla Fiera Colombiana di Chicago, che si sarebbe tenuta l'anno successivo. Dopo una sosta di due settimane a Parigi, i due si imbarcarono per New York, dove giunsero il 13 ottobre 1892; sbarcato sul nuovo continente organizz\u00f2 una mostra monografica sulla propria arte, evento che dest\u00f2 particolare interesse, e visit\u00f2 le cascate del Niagara, che gli piacquero moltissimo.\nDi ritorno dall'America, Ajvazovskij venne colto dalla notizia dei massacri hamidiani, perpetrati dal 1894 al 1896 dal sultano ottomano Abdul Hamid II. Intimamente scosso dalla tragedia patria, realizz\u00f2 alcuni dipinti per commemorare le sue vittime (\"Massacro degli armeni di Trebisonda nel 1895\", \"Armeni gettati vivi nel mar di Marmara\", \"Armeni bruciati vivi dentro una nave\"); vinto dai sussulti d'indignazione, gett\u00f2 a mare anche tutte le onorificenze che gli erano state conferite dalla Turchia. Ajvazovskij era tuttavia un uomo vegliardo, ed oltre ad aver esaurito le sue energie creative inizi\u00f2 pure ad esser ricoperto di vituperi da una serie di artisti che mal gradivano i toni eccessivamente romantici dei suoi dipinti.\nIvan Konstantinovi\u010d Ajvazovskij mor\u00ec infine il 5 maggio 1900, stroncato da un'emorragia cerebrale alle prime ore della notte; sinceramente pianto dai suoi contemporanei, la sua salma venne seppellita nella chiesa di San Giorgio a Feodosia.\nProduzione pittorica.\nDurante i suoi sessanta anni di carriera, Ajvazovskij ci ha lasciato circa seimila dipinti, la maggior parte dei quali \u00e8 a tema marino; raramente dipinse paesaggi terrestri, ed ha eseguito solo una manciata di ritratti.\nAjvazovskij, nel corso della sua carriera, espose le sue opere in un totale di cinquantacinque mostre personali (numero senza precedenti); tra le pi\u00f9 significative, si ricordano quelle tenute a Roma, Napoli e Venezia (1841-42), Parigi (1843, 1890), Amsterdam (1844), Mosca (1848, 1851, 1886), Sebastopoli (1854), Tbilisi (1868), Firenze (1874), San Pietroburgo (1875, 1877, 1886, 1891), Francoforte (1879), Stoccarda (1879), Londra (1881), Berlino (1885, 1890), Varsavia (1885), Costantinopoli (1888), New York (1893), Chicago (1893), San Francisco (1893).\nPer quanto riguarda lo stile pittorico di Ajvazovskij, \u00e8 assai fedele ai principi del Romanticismo. Le sue primissime opere risentono dell'influenza dei suoi insegnanti all'Accademia, Sylvester Shchedrin e Maxim Vorobiev; nel corso della sua carriera, invece, si mostr\u00f2 molto sensibile all'influsso esercitato dai pittori classici, quali Salvator Rosa, Jacob van Ruisdael e Claude Lorrain. Tra le fonti d'ispirazione contemporanee si pu\u00f2 invece annoverare Karl Pavlovi\u010d Brjullov, l'autore della celebre opera \"Gli ultimi giorni di Pompei\", che lo stimol\u00f2 lo sviluppo creativo. Per il resto, la sua adesione al gusto romantico incide su diversi aspetti della sua opera pittorica, come il drammatico uso dei colori, l'esaltazione del sentire sublime, i delicati effetti luminosi, la tendenza a raffigurare grandi scene drammatiche. Per questo motivo, quando alla met\u00e0 del secolo l'arte mondiale approd\u00f2 al Realismo, lo stile di Ajvazovskij venne aspramente criticato.\nRetaggio.\nDescritto nel 1890 dal \"Dizionario Enciclopedico Brockhaus ed Efron\" come il \u00abmiglior pittore di paesaggi marini russo\u00bb (\u043b\u0443\u0447\u0448\u0438\u0439 \u0440\u0443\u0441\u0441\u043a\u0438\u0439 \u043c\u0430\u0440\u0438\u043d\u0438\u0441\u0442), Ajvazovskij \u00e8 oggi unanimemente considerato uno dei pi\u00f9 significativi artisti marini dell'Ottocento, in Russia e nel mondo. Malgrado sia - secondo la critica d'arte Janet Whitmore - relativamente sconosciuto in Occidente, in Russia il suo nome \u00e8 divenuto sinonimo di arte e bellezza, a tal punto che l'espressione \u00abesser degno del pennello di Aivazovsky\u00bb viene utilizzata per indicare, in maniera aforistica, un qualcosa di piacevole e delizioso.\nI paesaggi di mare ritratti da Ajvazovskij sono stati fonte d'ispirazione per diversi artisti: primi tra tutti, Archip Ivanovi\u010d Kuind\u017ei, Michail Latri e Aleksej Ganzen. Per usare le parole del Museo di Stato russo:\nA testimonianza del riconoscimento artistico di Ajvazovskij, in area slava vi sono varie strade e piazze a lui intitolate. Al pittore o alle sue opere sono stati dedicati anche diversi francobolli; tra gli omaggi filatelici pi\u00f9 significativi vi sono quelli dell'Unione Sovietica, della Romania, dell'Ucraina e del Madagascar. Gli \u00e8 stato anche dedicato un asteroide, chiamato in suo onore 3787 Aivazovskij."}
{"id": "243325", "revid": "1543377", "url": "https://it.wikipedia.org/wiki?curid=243325", "title": "Arshile Gorky", "text": "Biografia.\nGorky nacque a Khorkom, un piccolo villaggio situato nei pressi del lago di Van, nell'allora Turchia ottomana (oggi parte della regione turca dell'Anatolia Orientale), il 15 aprile 1904 in una povera famiglia armena. Nel 1908, per eludere il servizio di leva, suo padre fugg\u00ec negli Stati Uniti, lasciando a casa la propria famiglia. Allo scoppio della prima guerra mondiale, nel 1915, Gorky scapp\u00f2 con la madre e le sorelle in Armenia (al secolo una provincia dell'Impero russo), per poter cos\u00ec sfuggire alle atrocit\u00e0 commesse sulla minoranza armena dall'esercito ottomano. Sua madre morir\u00e0 poi di stenti a Erevan, nel 1919.\nNel 1920, all'et\u00e0 di 16 anni, emigr\u00f2 negli Stati Uniti, dove in seguito cambi\u00f2 legalmente nome in \"Arshile Gorky\", in omaggio allo scrittore russo Maksim Gor'kij, che come lui ebbe una vita errante e dolorosa (\"Gorky\", che in russo significa \"amaro\", altro non \u00e8 che la sua trascrizione anglosassone); in America poi il pittore soleva spacciarsi spesso, soprattutto quantunque dovesse interagire con gli ambienti dell'alta societ\u00e0 statunitense, per un aristocratico georgiano decaduto, talvolta facendo credere d'essere persino imparentato con il celebre scrittore russo.\nNegli Stati Uniti lavor\u00f2 con gli amici Jackson Pollock, Willem de Kooning e soprattutto con Roberto Matta, che lo influenz\u00f2 con le sue teorie esistenziali-psicologiche.\nAndr\u00e9 Breton gli dedic\u00f2 una poesia, \"L'adieu \u00e0 Arshile Gorky\", cos\u00ec come Alain Jouffroy, \"Arshile Gorky et les secrets de la nuit\", (\"Cahiers du Mus\u00e9e De Poche\", Paris).\nMor\u00ec suicida all'et\u00e0 di 44 anni. Di tale gesto venne accusato Roberto Matta a causa di una sua relazione con la moglie dell'artista armeno. Harold Rosenberg scrive \u00abMatta divent\u00f2 \"l'altro\" di Gorky, nel senso pi\u00f9 fatale del termine... come punto focale della sua violenta gelosia.\u00bb\nNei primi dipinti si misurava ancora con i maestri del primo Novecento come Picasso nel periodo rosa e nella svolta cubista. Ma gi\u00e0 si intravedeva nel suo stile una morfologia morbida ed elastica, senza angoli n\u00e9 spigoli e con colori caldi e soffici.\nI suoi lavori si trovano, tra gli altri, alla National Gallery of Art di Washington, al Museum of Modern Art, Metropolitan Museum of Art e Whitney Museum of American Art di New York, all'Art Institute of Chicago, e alla Tate Gallery di Londra."}
{"id": "243329", "revid": "122661944", "url": "https://it.wikipedia.org/wiki?curid=243329", "title": "Trolley", "text": "Trolley (in inglese \"carrello\") pu\u00f2 riferirsi a:"}
{"id": "243330", "revid": "125496413", "url": "https://it.wikipedia.org/wiki?curid=243330", "title": "Archetipo", "text": "Un archetipo (dal greco antico \u1f70\u03c1\u03c7\u03ad\u03c4\u03c5\u03c0\u03bf\u03c2, \u00abimmagine\u00bb, composto da \"arch\u00e9\", cio\u00e8 \u00abinizio, principio originario\u00bb e \"typos\", \u00abmodello, marchio, esemplare\u00bb), nel suo significato pi\u00f9 generale, \u00e8 un modello, una forma o una matrice di un concetto.\nUtilizzato per la prima volta da Filone di Alessandria e, successivamente, da Dionigi di Alicarnasso e Luciano di Samosata, il termine viene adoperato in vari contesti e discipline. \nUtilizzo del termine.\nAd esempio in ambito filosofico, per indicare la forma preesistente e primordiale di un pensiero, quale ad esempio l'idea platonica; in psicologia analitica da Jung ed altri autori, per indicare i simboli innati e predeterminati dell'inconscio umano, soprattutto collettivo; per derivazione in mitologia, le forme primitive alla base delle espressioni mitico-religiose dell'essere umano e, in narratologia, i metaconcetti di un'opera letteraria espressi nei suoi personaggi e nella struttura della narrazione; in linguistica da Jacques Derrida per il concetto di \u00abarchiscrittura\u00bb: la forma ideale della scrittura preesistente nell'uomo prima della creazione del linguaggio e da cui si origina quest'ultimo.\nIl termine archetipo \u00e8 inoltre utilizzato in filologia per indicare la copia non conservata di un manoscritto (che non coincide con l'originale), alla quale risale tutta la tradizione (le copie del manoscritto archetipico).\nIn psicologia analitica.\nIn psicologia analitica potrebbe essere definito come una \u00abforma universale del pensiero\u00bb dotato di un certo \u00abcontenuto affettivo\u00bb per il soggetto, dunque un simbolo, e che potrebbe a sua volta autodefinirsi come una sorta di valore etico-sociale cui il soggetto crede, si appoggia o \u00e8 condizionato, consciamente o inconsciamente, nell'arco della sua esistenza o parte di essa, nella realizzazione dei suoi progetti di vita o semplicemente nel suo modo di essere o comportarsi.\nCarl Gustav Jung.\nCarl Gustav Jung teorizza che l'inconscio alla nascita contenga delle impostazioni psichiche innate, che si riflettono nel tipo di sistema nervoso caratteristico del genere umano, trasmesse in modo ereditario. Tali impostazioni e immagini mentali sono quindi collettive, cio\u00e8 appartenenti a tutti; Jung chiama questo sistema psichico \"inconscio collettivo\", distinguendolo dall\"'inconscio personale\" che deriva direttamente dall'esperienza personale dell'individuo. La formulazione dell'archetipo \u00e8 pi\u00f9 volte ridefinita, precisata, approfondita da Jung.\nL'inconscio collettivo, per Jung, \u00e8 costituito sostanzialmente da schemi di base universali, impersonali, innati, ereditari che lui chiama \"archetipi\". Di questi i pi\u00f9 importanti sono: \nDa un punto di vista psicodinamico Jung postula, poi, quattro funzioni fondamentali: pensiero, sentimento, sensazione e intuizione. Ciascuna di queste funzioni \u00e8 variamente dominante in ogni individuo, a seconda del modo di rapportarsi con l'archetipo femminile o maschile (l'Animus per la donna) che risiede nel suo inconscio. Questa relazione ha, per Jung, un ruolo nell'equilibrio delle funzioni psicodinamiche. Le funzioni meno dominanti in un individuo vengono \"sommerse\" nell'attivit\u00e0 dell'inconscio e assumono la forma di funzioni psicodinamiche della sua \"anima\" come se questa fosse in qualche misura separata e in grado di intrattenere una certa forma di \"dialogo interiore\".\nL'archetipo, conseguentemente, viene a essere un sorta di prototipo universale per le idee attraverso il quale l'individuo interpreta ci\u00f2 che osserva ed esperimenta. \u00c8, per Jung, l'\u00abimmagine primordiale\u00bb (\"urt\u00fcmliches Bild\") dell'inconscio collettivo.\nGli archetipi integrandosi con la coscienza, vengono rielaborati continuamente dalle societ\u00e0 umane, si manifestano \u00abcontemporaneamente anche in veste di fantasie e spesso rivelano la loro presenza solo per mezzo di immagini simboliche\u00bb, si rafforzano, si indeboliscono e possono anche morire. L'indebolirsi degli archetipi nell'epoca moderna ha reso, per Jung, possibile e utile la psicologia. La sopravvivenza degli archetipi, in epoca moderna, \u00e8 legata anche agli esiti della comunicazione di massa. Un film di successo, un libro, una trasmissione televisiva molto seguita possono giocare un ruolo nel ravvivarli o indebolirli.\nGli archetipi infatti per Jung possono riassumere in s\u00e9 vari aspetti della realt\u00e0 da essi governati, aspetti che risultano cos\u00ec collegati tra loro secondo la legge dell'analogia o della similitudine con l'archetipo corrispondente, di cui assurgono a simboli. Un modello classico di disciplina basata sugli archetipi \u00e8 per Jung l'astrologia, che mira appunto a decodificare il significato degli eventi microcosmici riconducendoli ad archetipi macrocosmici, associando ad esempio il principio dell'ombra alla Luna, o quello della coscienza al Sole. \nDi archetipi in psicologia si occuperanno quindi oltre a Jung, anche Jacques Lacan e James Hillman, che condusse i suoi studi sulla \"psicologia archetipica\".\nArchetipo e multiculturalit\u00e0.\nGli esponenti dell'umanesimo normativo in sociologia attinsero dal lavoro di Jung l'idea che gli \"archetipi mitici\" possano essere rintracciabili al di l\u00e0 dei confini tra le culture, facendo leva sull'aspetto \"universale\" inteso come \"umano\" del concetto.\nErich Fromm utilizz\u00f2 questo strumento per dimostrare l'esistenza di bisogni umani fondamentali che \u00e8 possibile definire positivamente e che tramite gli archetipi dimostrano di travalicare ogni differenza culturale.\nIn mitologia.\nGli archetipi formulati da Jung sono stati comparati da diversi autori, in particolare Joseph Campbell, con le strutture dei miti e delle religioni umane, della cultura orale e delle fiabe popolari, riscontrando una certa convergenza di significato fra le espressioni mitiche-religiose delle varie societ\u00e0 umane verso alcuni motivi fondamentali che sono, a loro volta, considerabili come degli archetipi. \"\u00abI principali motivi mitologici d'ogni tempo e d'ogni razza sono probabilmente di questo tipo\"\u00bb, afferma Jung in \"Psychologische Typen\" del 1921.\nA questo approccio prevalentemente \"psicologico\" nello studio della mitologia tramite gli archetipi si affianca un approccio prevalentemente \"etnologico\" risalente a Alfred Radcliffe-Brown in cui, invece, \"\u00abil clima, la geografia, le strutture sociali come forze modellatrici delle idee, degli ideali delle fantasie e delle emozioni [sono considerati] pi\u00f9 importanti delle strutture innate e delle capacit\u00e0 della psiche\u00bb\"\nIn letteratura.\nIl concetto di archetipo si pu\u00f2 incontrare frequentemente in letteratura, nell'ambito della narratologia. Per esempio l'archetipo dell'eroe \u00e8 considerato generalmente un concetto chiave nella redazione di una sceneggiatura cinematografica. La corretta costruzione degli archetipi in ambito letterario e cinematografico \u00e8 alla base della sostenibilit\u00e0 dell'impianto narrativo e in entrambi i casi avviene dopo la stesura preliminare della storia da raccontare: ogni archetipo, statico o dinamico che sia, \u00e8 il vero narratore, colui che porta il messaggio dell'autore al lettore e allo spettatore. Gli archetipi sono i portavoce dell'autore, ne trasmettono le finalit\u00e0 narrative, le intenzioni, i presupposti ideologici e il messaggio.\nL'espressione archetipo viene usata da Filone di Alessandria riferendosi all'immagine di Dio nell'uomo. (\"De opificio mundi\", 6) nonch\u00e9 Ireneo (\"Adversus haereses\", II). Nel \"Corpus hermeticum\" Dio \u00e8 chiamato la luce archetipica.. Dionigi l'Areopagita usa l'espressione nel \"De coelesti hierarchia\", II, 4 ma anche nel \"De divinis nominibus\", II, 6. Una corrente critica sviluppata a partire dagli studi di Northrop Frye \u00e8 appunto la critica archetipica, in cui il concetto \u00e8 utilizzato in senso prevalentemente letterario come struttura ricorrente e universale, ma senza una relazione esplicita con l'inconscio collettivo nel senso della psicologia del profondo. Un approccio pi\u00f9 interessato alla dimensione storica e antropologica degli archetipi letterari, intesi piuttosto nel senso di archetipi degli intrecci, \u00e8 quello del critico russo E. M. Meletinskij.\nIn linguistica.\nIl fenomeno per cui gli archetipi vengono iscritti nell'inconscio fu tra gli argomenti usati da Derrida in uno dei saggi fondamentali del Decostruzionismo \"La scrittura e la differenza\" (qualcuno potrebbe pensare di tradurre \"differenza\" rifacendosi alle sue parole) per concludere che la \"scrittura\" (in un senso un po' pi\u00f9 ampio dell'accezione comune) preesiste alla \"parola\". L'archetipo sarebbe un esempio di qualcosa che si \"scrive\" (nel nostro inconscio) prima che venga \"detto\" con le caratteristiche di permanenza e differimento temporale della codifica/decodifica che ha la scrittura nel linguaggio comune.\nIn filologia.\nIl termine \"archetipo\" ha un'accezione tecnica nel campo del metodo di Lachmann (1850) in critica testuale: \u00e8 infatti il pi\u00f9 antico esemplare da cui discendono tutti i testimoni posseduti di un testo, distinto dall'originale. Nello \"stemma codicum\" si indica con \"x\" oppure \"\u03c9\".\nIn marketing.\nGli archetipi vengono utilizzati nel marketing per comunicare il valore di un brand. La tecnica si chiama Archetypal Branding e si basa sui 12 archetipi junghiani che identificano i 12 atteggiamenti conseguenza delle necessit\u00e0 primordiali dell'uomo. Questa teoria \u00e8 stata resa ufficiale e nota nel 2001 da Margaret Mark e Carol Pearson con il libro \"The Hero and the Outlaw\"."}
{"id": "243331", "revid": "123338836", "url": "https://it.wikipedia.org/wiki?curid=243331", "title": "Motore in corrente alternata", "text": "Il motore a corrente alternata \u00e8 un motore elettrico in grado di funzionare utilizzando corrente alternata.\nIntroduzione.\nNe esistono vari tipi:\nCon solo avvolgimento statorico.\nQuesti motori sono tra i pi\u00f9 usati per questo tipo d'alimentazione e si dividono per vari aspetti.\nNumero delle fasi.\nMotore monofase.\nIl motore monofase \u00e8 un motore asincrono con rotore avvolto o a gabbia in c\"orto circuito\"\"; poich\u00e9 per\u00f2 non si ha a disposizione un campo rotante, come nel caso del motore trifase, deve essere provvisto di un dispositivo di avviamento.\"\nAvviamento manuale.\nNel tipo pi\u00f9 semplice del motore monofase, l'avviamento \u00e8 manuale: a partire da un certo numero di giri il motore stesso si muove poi in direzione d'avviamento fino ad un numero di giri nominale. Per cambiare la direzione dei giri il motore deve essere fermato e avviato nella direzione opposta.\nAvviamento autonomo.\nI motori a movimento autonomo, sono dei motori bifasici alimentati con una sola fase, vengono avviati creando un campo rotante artificiale, tramite spostamento di fase elettrico o magnetico.\nNel primo caso, il motore ha un avvolgimento principale ed uno ausiliario. Mentre il primo \u00e8 connesso direttamente alla rete, il secondo ha una resistenza, un condensatore (il caso pi\u00f9 comune) o un'induttanza in serie che causa uno spostamento di fase elettrico nell'avvolgimento ausiliario. Lo spostamento di fase permette cos\u00ec la creazione di un \"campo rotante ellittico\" sufficiente all'azionamento del motore ma che pregiudica la silenziosit\u00e0 di funzionamento. Per aumentare la coppia di spunto all'avviamento, pu\u00f2 essere connesso il condensatore di avviamento che viene disinserito ad un certo numero di giri mediante un interruttore centrifugo o da un rel\u00e8 di massima corrente o anche tramite pastiglia PTC per motori di piccola taglia. Il motore con due avvolgimenti \u00e8 anche chiamato bifase o bifase mascherato da monofase per il fatto che \u00e8 alimentato comunque da una sorgente monofase,\nIn un motore a poli spaccati (detto anche \"motore monofase a poli schermati\") il campo rotante deriva da uno spostamento di fase magnetico, ottenuto tramite campi magnetici temporaneamente aggiunti. Il polo del montante viene separato e una met\u00e0 viene provvista con un anello in corto circuito, in modo da potervi costruire un campo magnetico ritardato.\nMotore trifase.\nAnche i motori asincroni trifase possono essere azionati con una rete trifase, ma anche con una rete monofase quando vengono azionati da condensatori (azionamento a scalpellino), ma in questo secondo caso il motore perde molto in prestazioni meccaniche ed affidabilit\u00e0.\nUn'altra possibilit\u00e0 \u00e8 l'azionamento con convertitori statici o dinamici di frequenza (inverter) che raddrizzano la tensione alternata e la mutano successivamente in corrente trifase.\nCon questi si pu\u00f2 anche variare il numero di giri in un campo ampio.\nUn tipo particolare di motore a corrente alternata \u00e8 il motore a riluttanza, che contrariamente al normale motore asincrono si stabilizza ad una velocit\u00e0 sincrona.\nTipo di sincronismo.\nDato dalla diversa velocit\u00e0 di rotazione del rotore rispetto al campo magnetico dello statore.\nMotore asincrono.\nIl rotore ruota a una velocit\u00e0 minore rispetto al campo magnetico statorico.\nMotore sincrono.\nIl rotore ruota alla stessa velocit\u00e0 del campo magnetico statorico.\nNumero delle velocit\u00e0.\nI motori elettrici in corrente alternata, possono avere diverse velocit\u00e0 di rotazione, tramite l'uso di pi\u00f9 avvolgimenti:\nMotore CC universale.\nGrazie al motore universale \u00e8 stato possibile utilizzare il motore CC con correnti alternate, questo si deve grazie allo statore che invece di essere realizzato non con magneti permanenti viene realizzato similmente al rotore, con avvolgimenti su materiale ad alta permeabilit\u00e0 in cui viene fatta passare una corrente: questo circuito \u00e8 detto di eccitazione. In questo modo si rende tale motore funzionante anche con le correnti alternate, infatti un motore in corrente continua tradizionale non pu\u00f2 lavorare con correnti alternate in quanto il campo rotorico s'inverte di continuo, questo fa s\u00ec che le forze tra rotore e statore non lavorino in modo congiunto, mentre nel motore universale l'inversione avviene su entrambi, permettendo un funzionamento analogo con entrambe le alimentazioni."}
{"id": "243332", "revid": "57342", "url": "https://it.wikipedia.org/wiki?curid=243332", "title": "Alessandro Bergonzoni", "text": "Biografia.\nGli inizi.\nDopo aver frequentato l'Accademia Antoniana e dopo essersi laureato in Giurisprudenza, comincia la sua collaborazione artistica con Claudio Calabr\u00f2. Gi\u00e0 dai suoi primi lavori teatrali, Bergonzoni sviluppa i temi comici che lo caratterizzeranno nella sua figura di artista: l'assurdo comico, il rifiuto del reale come riferimento artistico e la capacit\u00e0 di giocare col linguaggio per creare situazioni surreali paradossali. Il suo debutto avviene a soli 24 anni con lo spettacolo teatrale \"Scemeggiata\" (1982). Nel 1985 \u00e8 lanciato in tv dal \"Maurizio Costanzo Show\". Nel 1986 partecipa al programma televisivo, trasmesso da Rai Uno e condotto da Loretta Goggi, \"Il bello della diretta\".\nOpere principali e riconoscimenti.\n\u00c8 solo dal 1987 per\u00f2 che Bergonzoni ottiene i primi riconoscimenti, sia da parte della critica, con la menzione speciale del premio I.D.I. 1988 per lo spettacolo \"Non \u00e8 morto n\u00e9 Flic n\u00e9 Floc\", che da parte del grande pubblico. Nel 1985 viene scoperto \"televisivamente\" da Maurizio Costanzo, e tra il 1988 e il 1989 aumenta le sue partecipazioni ai programmi radio-televisivi, tra cui \"Buona Domenica\", \"Maurizio Costanzo Show\" e \"Babele\". Sempre nello stesso periodo inizia una serie di incontri con studenti universitari e liceali sui temi della comicit\u00e0, incontri che durano a tutt'oggi. Collabora con l'edizione dell'Emilia-Romagna de \"La Repubblica\" curando una rubrica settimanale dal titolo \"il s'abato di Alessandro Bergonzoni\".\nNel 1989 vince con \"Le balene restino sedute\" la Palma D'Oro di Bordighera come miglior libro comico dell'anno. Da questo libro prende vita l'omonimo spettacolo teatrale che porter\u00e0 in tourn\u00e9e per oltre due anni. Nel 1991 inizia la sua collaborazione con Radio2 per la quale realizzer\u00e0 oltre 140 episodi di tre serie di trasmissioni quotidiane di tre minuti ciascuna: \"Zitta che si sente tutto\", \"Il vento ha un bel nasino\" e \"Missione sguazzino\".\nNel 1992 collabora con il \"Corriere della Sera\" e le riviste \"Max\" e \"Comix\". Ha collaborato anche con le riviste letterarie \"Panta\", \"Il racconto\" e \"Storie\".\nAvvia inoltre una collaborazione con il gruppo musicale Stadio che lo vedr\u00e0 coinvolto nel 1991 come autore del \"concept\" presente nei credits dell'album \"Siamo tutti elefanti inventati\" (anche il titolo \u00e8 opera di Bergonzoni).\nL'anno successivo continua la collaborazione col gruppo scrivendo il brano \"L'appostamento\" per l'album \"Stabiliamo un contatto\". Prosegue negli anni la collaborazione con gli Stadio, per i quali \u00e8 ormai ideatore di fiducia dei titoli per i loro album: \"Di volpi, di vizi e di virt\u00f9\", \"Il canto delle pellicole\", \"Dammi 5 minuti\" e \"Donne &amp; colori\". Nel 1995 vince il premio \"Saint Vincent\" e il premio \"Gradara Ludens\". Nel 1998 viene invitato dall'Istituto di Cultura italiana a Parigi per presentare una sintesi delle sue opere teatrali, questo gli fa prendere la decisione di tradurre la sua opera teatrale \"Zius\" in francese. L'anno successivo pubblica il libro \"Opplero. Storia di un salto\".\nNel 2000 intensifica le sue partecipazioni a Radio Rai e comincia una collaborazione con la \"Casa dei Risvegli - Luca de Nigris\" di cui diviene testimonial. Nel 2001 scrive il testo della canzone \"Bomba Boomerang\" cantata da Piero Pel\u00f9. Tra altre collaborazioni e vari altri lavori (\"Coma reading\" nel 2001, \"Carta bianca\" nel 2002 e tre anni di repliche di \"Madornale 33\"), nel 2003 scrive la sceneggiatura del suo primo lungometraggio. Nel 2004 torna in teatro con \"Predisporsi al micidiale\", che gli porter\u00e0 il premio dell'Associazione nazionale dei critici di teatro.\n\u00c8 intervenuto l'8 settembre 2007 al V-Day, organizzato da Beppe Grillo in Piazza Maggiore a Bologna. Alcuni dei suoi spettacoli vengono trasmessi sulla piattaforma Sky sul canale Jimmy, nel \"Jimmy Live Show\". Nel 2008 vince il Premio Hystrio \u2013 Teatro Festival Mantova. Nel 2009 vince il premio Ubu come miglior attore per \"Nel\". \nNel maggio 2009 \u00e8 stato invitato a parlare alla Oxford University Italian Society. Nel 2008 e nel 2009, tiene lezioni magistrali al Festival della Filosofia di Modena-Carpi-Sassuolo. Il 16 maggio 2015 prende parte a una manifestazione a Bologna in favore della popolazione rom.\nNel 2007 debutta con lo spettacolo teatrale \"Nel\". Da ottobre del 2010 per quattro anni si esibisce nella tourn\u00e9e teatrale dello spettacolo \"Urge\". Da aprile 2014 debutta il nuovo spettacolo \"Nessi\". Nel 2018 interpreta \"Trascendi e sali\", andato in scena fino al 2021.\nNei fumetti.\nIl personaggio del Mago delle Parole, apparso nel numero 2936 di \"Topolino\", \u00e8 ispirato a Bergonzoni."}
{"id": "243340", "revid": "2013072", "url": "https://it.wikipedia.org/wiki?curid=243340", "title": "Virtute siderum tenus", "text": "La locuzione latina Virtute Siderum Tenus, significa: con valore verso le stelle.\n\u00c8 il motto dell'Aeronautica Militare Italiana ed appare sotto lo stemma araldico.\nSintetizza il coraggio, la bravura ed il sacrificio di tutti gli Aviatori italiani.\nCuriosit\u00e0.\nIl pattugliatore di squadra Aviere della Classe Soldati, acquistato dalla Marina Militare Italiana nel 1992 ha assunto lo stesso motto.\nCollegamenti esterni.\nMotto dello stemma sul sito dell'Aeronautica Militare\nCome traduzione aggiuntiva: \"Con la Virt\u00f9 dei Cieli vicino\"."}
{"id": "243345", "revid": "1305772", "url": "https://it.wikipedia.org/wiki?curid=243345", "title": "Sentieri interrotti", "text": "Sentieri interrotti (\"Holzwege\"), pubblicato nel 1950, \u00e8 uno dei testi che rappresentano la cosiddetta \"svolta\" (\"Kehre\") nel pensiero di Martin Heidegger, ovvero il passaggio dalla ricerca sul senso dell'essere in riferimento all'esistenza umana, ricerca basata sul metodo della fenomenologia, all'indagine diretta alla verit\u00e0 dell'essere come evento del linguaggio, caratteristica della seconda fase del suo pensiero.\nContenuto.\nL'opera si compone di sei saggi differenti che fanno capo, come dichiara Pietro Chiodi, traduttore e curatore dell'opera, ad un unico concetto:\n\"Holzwege sono i sentieri nel bosco... ognuno di essi procede per suo conto, ma nel medesimo bosco. L'uno sembra l'altro...legnaioli e guardaboschi sanno cosa significa \"trovarsi in un sentiero che, interrompendosi, svia\".\"\nQuesta metafora scaturisce in modo diretto dalle circostanze di vita di Heidegger stesso, abituale frequentatore della Foresta Nera e dunque di sentieri e boschi dove fare lunghe passeggiate. In questo senso Heidegger sembra intendere che il pensiero umano non deve proporsi una meta definitiva; esso non pu\u00f2 che procedere, al contrario, se non come continuo sviamento, come irriducibile erranza. Non vi \u00e8 dunque un'unica via per la riflessione, ma tutti i percorsi di pensiero sono ugualmente legittimi e utili.\nLa riscoperta della grecit\u00e0 e in generale la riscoperta delle problematiche originarie, ovvero il tema dell'essere \u00e8 in questo testo pi\u00f9 che un tema centrale; occorre infatti notare come Heidegger tenti di riportare l'intero pensiero alla scoperta delle sue origini, per liberarsi delle sue degenerazioni metafisiche e riportarsi in condizione di porre in modo autentico la questione ontologica fondamentale.\nIn tutta l'opera come in tutto Heidegger \u00e8 importante avvertire che il significato dei termini e il lessico in generale richiede molta attenzione; la riscoperta delle parole, per non perderle nella banalit\u00e0, fa s\u00ec che i termini usati denotino un senso diverso da quello comune.\nTesti raccolti (tra parentesi la data di composizione):"}
{"id": "243348", "revid": "729019", "url": "https://it.wikipedia.org/wiki?curid=243348", "title": "Disturbo disintegrativo dell'infanzia", "text": "Il disturbo disintegrativo dell'infanzia (anche chiamato sindrome di Heller, demenza infantile o psicosi disintegrativa) \u00e8 un disturbo pervasivo dello sviluppo raro ed estremamente grave. \u00c8 anche noto come \"autismo regressivo\" e causa spesso la perdita di capacit\u00e0 fisiche o cognitive precedentemente acquisite dal bambino oltre a bloccarne il progresso.\nColpisce circa 17 nati su un milione ed \u00e8 considerato il pi\u00f9 debilitante tra i DPS.\nSintomi.\nIl bambino colpito da questa sindrome va incontro, dopo i primi due anni di vita, ma sempre prima dei 10, ad una perdita significativa di capacit\u00e0 acquisite in precedenza in almeno due delle seguenti aree:\nIl disturbo disintegrativo dell'infanzia spesso \u00e8 associato al ritardo mentale grave.\nTrattamento.\nIl disturbo disintegrativo dell'infanzia pu\u00f2 essere trattato con una terapia psichiatrica, tramite farmaci che tengono sotto controllo alcuni sintomi, ad esempio acting out di vario genere. Tuttavia allo stato attuale non esiste una cura per questo disturbo, cos\u00ec come per il resto dei Disturbi Pervasivi dello Sviluppo."}
{"id": "243349", "revid": "125972154", "url": "https://it.wikipedia.org/wiki?curid=243349", "title": "Fame", "text": "La fame \u00e8 riferita letteralmente alla sensazione di cibo; pu\u00f2 anche essere applicata metaforicamente ai desideri di altra natura. \nIl termine \u00e8 usato pi\u00f9 largamente per riferirsi ai casi di diffusa malnutrizione o privazione di cibo fra le popolazioni, solitamente dovuto a povert\u00e0, conflitti, instabilit\u00e0 politica, o a circostanze agricole avverse (carestia).\nLa fame come condizione fisiologica.\nIl termine fame \u00e8 usato comunemente per indicare l'avere un forte appetito o l'essere pronti per mangiare. Dopo un lungo periodo senza alimentazione, la sensazione di fame si trasforma in una sensazione progressivamente pi\u00f9 grave, fino a diventare acutamente visceralmente dolorosa, giunti a questo stadio anche l'ingestione diretta di cibo pu\u00f2 rivelarsi fatale in quanto l'organismo necessita ora di un recupero medicalizzato. Dopo malnutrizione prolungata, l'organismo giunge a morte a causa di un mancato apporto di principi nutritivi indispensabili. Questo stato si chiama cachessia.\nPolitiche sulla fame.\nLa fame continua ad essere un problema in tutto il mondo. Secondo l'Organizzazione per l'alimentazione e l'agricoltura delle Nazioni Unite, \"850 milioni di persone nel mondo erano denutrite fra il 1999 e il 2005\" ed il numero \u00e8 in continuo aumento.\nNell'anno 2000 tutte le nazioni del mondo nel quadro delle Nazioni Unite (2000-Obiettivi del Millennio) si sono impegnate a ridurre la povert\u00e0 della met\u00e0 entro l'anno 2015. Ma in effetti il difficile obiettivo non \u00e8 stato raggiunto; anzi, la fame nel mondo al 2017 \u00e8 aumentata dopo un secolo , soprattutto in alcune regioni africane.\nL'equilibrio tra la produzione di alimenti e il loro consumo ha sempre costituito uno degli obiettivi pi\u00f9 ardui delle societ\u00e0 umane. Ragioni plurime hanno congiurato, nel corso della storia, per rendere le disponibilit\u00e0 inferiori al fabbisogno. A chi la osservi dal punto di vista della disponibilit\u00e0 di cibo la storia umana \u00e8 una lunga serie di carestie interrotte da rari periodi di prosperit\u00e0. Tra le ragioni delle carestie un ruolo peculiare svolge la guerra, siccome i popoli in guerra hanno sempre cercato di distruggere, reciprocamente, le messi dei nemici, e la guerra \u00e8 stata indissolubilmente legata, per millenni, alla carestia.\nCause di carestie erano anche gli eventi climatici e i parassiti dei vegetali. Gli storici del clima hanno provato le conseguenze catastrofiche, sui raccolti, di lunghi periodi freddi, le piccole glaciazioni. Le cronache del passato sono ricolme, peraltro, di notizie sulla distruzione totale dei raccolti a causa di insetti, cavallette, coccinelle, coleotteri (ad esempio la dorifora), e a causa di infezioni di alcuni microrganismi, le \"crittogame\", causa di grandi carestie, che si sono potute controllare solo dopo la diffusione degli insetticidi e degli anticrittogamici di sintesi, anche se le relative problematiche hanno aperto questioni molto complesse. Le cronache italiane del Settecento ci propongono il quadro pi\u00f9 inquietante della pi\u00f9 grave carestia del secolo, quella che si protrasse tra il 1765 e il 1766, causata da giornate fredde e umide all'inizio dell'estate, che crearono le condizioni ideali per il pullulare della ruggine del frumento, uno dei funghi microscopi pi\u00f9 dannosi, che i contadini dell'epoca non poterono combattere con alcun formulato antiparassitario. Come conseguenza ci furono decine di migliaia di morti.\nOggi gli equilibri alimentari del Pianeta sono assicurati da 2 miliardi di tonnellate di cereali, che, sommati alle altre derrate chiave, gli oli, gli zuccheri, la carne e i latticini, assicurano una razione media, per ogni abitante della terra, di 2.700 Kcal, astrattamente adeguata ai bisogni biologici. Si deve dire astrattamente siccome la media non corrisponde, palesemente, ai valori che la compongono. Nei paesi occidentali sono comuni diete che sfiorano le 5.000 Kcal, che salirebbero a 10.000 se si computassero le calorie fornite agli animali per produrre carne e latticini, mentre 800 milioni di uomini vivono al di sotto delle 2.000 Kcal, confrontandosi, quindi, con la fame e le malattie che ne derivano, e gran parte dell'Asia non supera le 2.300, dimostrando l'esistenza di vastissimi bisogni non soddisfatti.\nI due miliardi di tonnellate di cereali prodotti sul planisfero sono il risultato di cinque fattori:\nSi deve rilevare che la produzione di cereali \u00e8 cresciuta in modo travolgente, triplicandosi in entit\u00e0, nell'ultimo cinquantennio, nel quale ha visto l'impiego massiccio di tutti i fattori elencati. Ma si deve rilevare che alle foreste non si pu\u00f2, ormai, sottrarre nuovi campi, che acqua ai grandi fiumi non se ne pu\u00f2 pi\u00f9 estrarre, che perci\u00f2 \u00e8 difficile estendere le superfici irrigue, che un impiego maggiore di fertilizzanti potrebbe rivelarsi catastrofico per gli equilibri idrologici. E che, infine, le nuove creature della genetica assicurano piccoli vantaggi sui cereali attuali, senza ricalcare i grandissimi guadagni che realizzavano quelli degli anni cinquanta. Come risultato, gli incrementi di produttivit\u00e0 annuale delle colture mondiali continuano a diminuire. Negli anni sessanta le rese cerealicole crescevano del 3% ogni anno, negli anni settanta del 2,3%, negli anni ottanta e novanta sono cresciute del 2%, varcato il millennio gli incrementi sono stati ancora pi\u00f9 modesti.\nMentre si prevedono massicci incrementi della domanda, soprattutto per il miglioramento delle condizioni economiche di tutta la popolazione asiatica, l'aumento futuro delle produzioni agricole in assenza di un vigoroso impulso alla ricerca, e di un programma globale di rispetto delle risorse agricole, suoli e acque, \u00e8 incerto.\nSovrapproduzione alimentare.\nSecondo stime FAO, ogni anno nel mondo sono perse o scartate 1.3 miliardi di tonnellate di cibo, di cui 88 milioni all'interno dell'Unione Europea. La cifra stimata \u00e8 pari al 50% della produzione mondiale di grano nel 2009/2010 (2.6 miliardi di tonnellate) e ad un terzo dell'intera produzione destinata al consumo umano ed in particolare 1.8 milioni nel Regno Unito (di cui 1.2 al momento della produzione.\nLa sovrapproduzione alimentare ha svolto nel recente passato dei Paesi in via di sviluppo un effetto distorsivo della concorrenza e dell'equilibrio dei prezzi di mercato, riducendo la redditivit\u00e0 e gli investimenti produttivi nel settore agricolo, e traducendosi in un incentivo alle importazioni. La causa \u00e8 stata identificata con aiuti di Stato mascherati come sussidi di settore, ai quali negli anni 2000 seguirono una fase di disimpegno pubblico e un decennio di concentrazioni, di crescita dei prezzi e dei profitti.\nLe cause della sovrapproduzione sono state identificate nell'esistenza di vincoli per soddisfare la domanda stagionale, di \"pratiche sleali\" dal lato dell'offerta in Europa, nel trasferimento del rischio operativo dalla Grande Distribuzione Organizzata ai piccoli produttori, che aumenterebbero la produzione di scorte per mitigare il costo delle rotture di stock, che potrebbe causare l'interruzione di qualsiasi rapporto di fornitura. Inoltre, la situazione sarebbe aggravata da errori nella previsione della domanda o dalla cancellazione di ordinativi girati senza preavviso a fornitori pi\u00f9 convenienti. \nNel 2008, l'FBI ipotizz\u00f2 l'esistenza di un cartello di prezzo nei nodi terminali della filiera distributiva dei pomodori negli Stati Uniti.\nLa \"lotta alla fame\".\nPer la possibilit\u00e0 di sconfiggere la fame nel mondo si scontrano due scuole di pensiero: una sottolinea soprattutto la necessit\u00e0 di una migliore \"distribuzione delle risorse alimentari\", la seconda vuole, invece, porre l'accento sulla necessit\u00e0 di \"aumentare le capacit\u00e0 produttive\", come avvenne con la \"Rivoluzione verde\".\nIn piena decolonizzazione, i paesi occidentali erano usciti, da poco, dalla ricostruzione postbellica. Allora nessuno parlava della condizioni di fame che si presentavano endemiche e diffusissime in quasi tutti i paesi coloniali come in quelli che avevano ottenuto da poco la libert\u00e0. Fu la Chiesa di allora, nella sua lungimiranza, a sollevare il problema che veniva ben illustrato da tutte le missioni religiose presenti in quei luoghi. \nAttraverso l'azione dei suoi movimenti, non necessariamente composti di ecclesiastici e non solo limitati ai cattolici, poich\u00e9 l'azione su questi problemi \u00e8 sentito e presente a tutte le Confessioni cristiane, rafforzati anche dalla spinta del Concilio Vaticano II, si svilupp\u00f2 un'azione profonda di promozione per spingere il mondo ad una consapevolezza che tuttora perdura. \u00c8 doveroso ricordare che questi movimenti non si limitarono soltanto alla denuncia, ma coinvolsero tutte le altre Chiese cristiane in collaborazioni stabili che miravano a migliorare le condizioni di vita di quelle popolazioni al punto da coinvolgere anche le altre religioni diverse dal Cristianesimo. \nDa questa azione promossa dal mondo occidentale si pass\u00f2, quasi contemporaneamente ad un impegno organico di queste associazioni nei vari paesi colpiti dalla fame. La riduzione di questo fenomeno \u00e8 stata, anche, un risultato raggiunto per mezzo delle opere di questi movimenti.\nZone interessate dalla fame.\nLe zone interessate dalla malnutrizione sembrerebbero essere le medesime coinvolte in conflitti armati o prese di mira dal fenomeno del Land grabbing. Le regioni coinvolte sono quelle del terzo e quarto mondo e non solo: stando ai dati raccolti, sarebbero ben 50 le Nazioni colpite a elevata entit\u00e0, una cifra drammaticamente alta cos\u00ec come riportato dagli ultimi dati sulla fame nel mondo\nNella cultura di massa.\nIl \u00e8 stato scelto come argomento centrale dell'Expo 2015 di Milano. Pensato ancora quando la comunit\u00e0 mondiale riteneva che si fossero create le premesse per una stabile situazione di surplus agricoli e che il problema fosse principalmente quello di una pi\u00f9 equa distribuzione del cibo, ha visto in un breve periodo di tempo spostarsi verso rialzi impensabili dei prezzi delle derrate agricole, mentre le eccedenze di cereali venivano dirottate verso la produzione di biocarburanti"}
{"id": "243351", "revid": "1265762", "url": "https://it.wikipedia.org/wiki?curid=243351", "title": "Proselitismo", "text": "Il proselitismo \u00e8 l'opera di chi cerca di convertire o coinvolgere altri individui a una certa religione o altra dottrina. Il termine deriva dal greco \"pros\" (verso) \"erchomai\" (venire).\nIl proselitismo giudaico-cristiano.\nNell'Antico Testamento, la parola \"proselita\" indica una persona convertita al Giudaismo. \nMolti cristiani considerano il proselitismo un obbligo morale in quanto in uno degli ultimi passi del Vangelo secondo Matteo \u00e8 infatti riportata l'esortazione di Ges\u00f9 Cristo alla Grande Missione affinch\u00e9 i suoi fedeli viaggino per il mondo facendo discepoli, li battezzino e comunichino loro gli insegnamenti del Messia. L'attivit\u00e0 del proselitismo cristiano \u00e8 anche detta evangelizzazione, sebbene non tutti concordino sull'effettiva equivalenza dei due termini: Papa Francesco, dialogando con Eugenio Scalfari, ha infatti sottolineato il carattere negativo del proselitismo affermando che \u00e8 \"una solenne sciocchezza\" e successivamente, in una omelia, ha detto, citando anche le parole del suo predecessore Papa Benedetto XVI, che la Chiesa \"non cresce per proselitismo\" bens\u00ec \"per attrazione\" e \"per testimonianza\".\nEvangelizzazione e proselitismo.\nI termini evangelizzazione e proselitismo, che si potrebbero considerare sinonimi se usati nel contesto del cristianesimo, sono in genere usati con diverse implicazioni. Mentre il termine \"evangelizzazione\" si riferisce a una libera \"testimonianza\" delle verit\u00e0 rivelate da Cristo, \"proselitismo\" viene generalmente utilizzato per indicare un atteggiamento pi\u00f9 aggressivo, con lo scopo di \"imporre\" il cristianesimo in modo unilaterale (per esempio nel contesto del colonialismo o dell'insegnamento scolastico).\nLibert\u00e0 di parola.\nPer alcuni, il diritto morale a fare proselitismo discende dalla libert\u00e0 di parola. Altri lo vedono come un'ingiustificata interferenza e lo considerano scorretto e condannabile. Nathan Lerner osserva che il giudizio sul proselitismo coinvolge un conflitto fra due diritti: il diritto di esprimere liberamente le proprie opinioni e il diritto a non ricevere insegnamenti non richiesti.\nPunto di vista legale.\nIn Italia.\nDa un punto di vista legale, alcuni elementi possono essere significativi per distinguere il proselitismo \"lecito\" da quello \"illecito\":\nSulla base di questi punti, si ricava non solo la legittimit\u00e0 dell'evangelizzazione o del proselitismo ma anche, in negativo, l'illegittimit\u00e0 di un'azione che tenta di raggiungere la conversione altrui attraverso minacce, discriminazione e altri mezzi coercitivi."}
{"id": "243353", "revid": "1529788", "url": "https://it.wikipedia.org/wiki?curid=243353", "title": "Vasco N\u00fa\u00f1ez de Balboa", "text": "Biografia.\nEsploratore e conquistatore spagnolo, Balboa il 25 settembre dell'anno 1513, attraversato l'istmo centro-americano vide per la prima volta le acque di un grande oceano sino ad allora sconosciuto. Il nuovo mare venne chiamato \"Mare del Sud\", l\u2019attuale Oceano Pacifico.\nEgli cap\u00ec cos\u00ec che Cristoforo Colombo non sarebbe mai potuto arrivare a toccare le coste dell'Asia, perch\u00e9 il continente americano si frapponeva fra l'Atlantico e il nuovo oceano. Semplice ufficiale dell'esercito spagnolo, non poteva allora sapere di trovarsi di fronte alla pi\u00f9 grande distesa d'acqua del pianeta: l'Oceano Pacifico.\nNel 1904 in suo onore Panama chiam\u00f2 la sua moneta Balboa."}
{"id": "243355", "revid": "1522738", "url": "https://it.wikipedia.org/wiki?curid=243355", "title": "Erast Petrovi\u010d Fandorin", "text": "Erast Petrovi\u010d Fandorin \u00e8 un personaggio letterario creato sul finire degli anni novanta da Boris Akunin (pseudonimo di Grigorij \u010chkharti\u0161vili) e protagonista di una serie di romanzi gialli ambientati nella Russia del XIX secolo e del XX secolo.\nLe avventure di Fandorin si sviluppano in maniera cronologica con un progressivo invecchiamento del protagonista che comincia ventenne e giunge sino a passare i sessant'anni; l'evolversi delle vicende della vita di Fandorin sono spunto per le trame dei libri (nove dei quali editi in Italia da Frassinelli, i restanti sette ancora inediti).\nDa alcuni dei libri della serie sono stati tratti film che sul mercato russo hanno ottenuto notevoli risultati al botteghino.\nBiografia del personaggio.\nFandorin \u00e8 un giovane moscovita di bell'aspetto, moro con gli occhi azzurri ed un curioso particolare: due ciocche di capelli bianchi all'altezza delle tempie.\nFiglio di un padre rovinato dal vizio del gioco, soffre di una fortuna sfacciata in qualsivoglia evento che comporti variabili casuali, dalle carte alla roulette russa; entrato in servizio nella polizia pi\u00f9 per mansioni di cancelleria, rivela un incredibile talento nelle indagini, tanto da ottenere giovanissimo svariati onori, medaglie e altri riconoscimenti.\nLe sue avventure cominciano a Mosca nel 1876, con la lotta contro gli \"Esthernati\", apparenti istituti di carit\u00e0 che si riveleranno essere un'organizzazione internazionale che alleva orfani per farne futuri dittatori: sar\u00e0 proprio questa associazione a mandare in casa di Erast una bomba il giorno delle sue nozze causando la morte della sua sposa, trauma che lascer\u00e0 al protagonista un persistente balbettare e far\u00e0 comparire le ciocche bianche.\nIncapace di sopportare i ricordi che gli causa Mosca, chiede di essere trasferito e si ritrova prima in Turchia durante la guerra tra Ottomani e Russi (1877-1878) e successivamente in Giappone (1878-1882) come assistente al console; qui apprende tecniche marziali e di meditazione e guadagna anche Masa, un ex-Yakuza, come servo personale: tornato a Mosca nel 1882, si trova ad avere a che fare con molti personaggi, da Jack lo Squartatore ad un funzionario molto ambizioso; proprio la lotta con quest'ultimo, che poi raggiunger\u00e0 il potere bramato, lo compromette al punto da costringerlo nel 1891 ad abbandonare la madre Russia per Parigi, salvo poi ritornare in patria nel 1896 per salvare lo Zarevic rapito. Nell'ultimo capitolo pubblicato in Italia, Il marchio del fuoco, Fandorin si trover\u00e0 alle prese, durante la guerra russo-giapponese del 1905 con un ineffabile agente segreto giapponese; parallelamente, il libro racconta dei primi anni trascorsi dal protagonista nel Giappone del 1870 con un'appassionata avventura d'amore e intrecci che coinvolgono gli eredi della secolare tradizione ninja.\nNei volumi ancora inediti in Italia le avventure di Fandorin proseguono fino alla loro conclusione, ambientata nel 1919. Uno dei volumi inediti \u00e8 una raccolta di racconti ambientati tra il 1881 e il 1899, il primo dei quali (\"Shigumo\") \u00e8 stato pubblicato da Frassinelli nel 2006 in \"Le citt\u00e0 senza tempo\"."}
{"id": "243356", "revid": "399", "url": "https://it.wikipedia.org/wiki?curid=243356", "title": "Argirocastro", "text": "Argirocastro (; ) \u00e8 un comune dell'Albania, capoluogo dell'omonima prefettura.\nIn seguito alla legge di riforma amministrativa del 2015 furono accorpati ad Argirocastro gli ex comuni di Antigon\u00eb, Cepo, Lazarat, Lunxh\u00ebri, Odrie e Picar.\nAl censimento del 2011, il pi\u00f9 recente effettuato nel Paese, gli abitanti di tali centri risultavano complessivamente essere che, sommati ai di Argirocastro pre-accorpamento, d\u00e0 un totale stimato di abitanti; al 2021 non sono ancora disponibili dati censuari sull'effettiva popolazione della nuova unit\u00e0 amministrativa.\nSituato nella parte meridionale del Paese, Argirocastro \u00e8 una delle pi\u00f9 antiche citt\u00e0 albanesi: costruita su una collinetta alta circa 300 metri che domina una vallata fra i monti Mali i Gjer\u00eb e il fiume Drino, il suo nome in greco significa \"fortezza argentata\".\nLa citt\u00e0 antica mostra l'incontro delle culture greca, romana, bizantina, turca e albanese ed \u00e8 inclusa tra i patrimoni dell'umanit\u00e0.\nConsiderata il centro della minoranza greca d'Albania, ospita altre minoranze etnico-linguistiche, come i Valacchi e i Rom\nGeografia.\nArgirocastro \u00e8 situata nel sud dell'Albania, lungo la sponda sinistra del fiume Drino.\nStoria.\nArgirocastro \u00e8 un'antica citt\u00e0 le cui tracce archeologiche risalgono al I secolo d.C. La citt\u00e0 venne probabilmente fondata nel XII secolo intorno ad una fortezza sulla collina. Durante l'Impero Bizantino divenne un importante centro commerciale conosciuto con il nome di \"Argyropolis\", che in greco significa \"citt\u00e0 argentata\", o \"Argyrokastron\", che significa \"castello argentato\".\nLa citt\u00e0 fece parte del Despotato d'Epiro nel XIV secolo prima di essere assoggettata all'Impero Ottomano nel 1417. Nel 1811 venne conquistata da Al\u00ec Pasci\u00e0 di Tepeleni, che si costru\u00ec il proprio feudo autonomo nei Balcani sudoccidentali. nella seconda met\u00e0 del XIX secolo divenne un centro di resistenza contro i Turchi. Nel 1880 si tenne in questa citt\u00e0 l'Assemblea di Argirocastro, un momento chiave per il movimento di liberazione albanese.\nDurante la prima guerra balcanica del 1912-1913 la citt\u00e0 fu occupata dalle truppe greche e poi reclamata dal governo di Atene. Dopo l'assegnazione di Argirocastro alla neonata Albania secondo le clausole del trattato di Londra, la popolazione greca della cittadina, guidata da Georgios Christakis-Zografos, proclam\u00f2 la nascita della Repubblica Autonoma dell'Epiro del Nord. Nel 1917 il generale Giacinto Ferrero dal castello della citt\u00e0 lanci\u00f2 il famoso Proclama di Argirocastro. Re Vittorio Emanuele III visit\u00f2 la citt\u00e0 di Argirocastro negli anni quaranta. L'8 dicembre 1940 la citt\u00e0 fu occupata dalle truppe greche dopo aver respinto con successo l'offensiva italiana. Dopo l'8 settembre 1943 Argirocastro fu occupato dalle truppe tedesche sino a tornare sotto il controllo albanese nel 1944.\nIl regime comunista che si insedi\u00f2 dopo la guerra svilupp\u00f2 qui un polo industriale e commerciale. Venne elevata allo status di \"citt\u00e0-museo\" principalmente perch\u00e9 era il luogo di nascita del dittatore Enver Hoxha, che nacque qui nel 1908. La sua casa natale venne trasformata in un museo che divenne il punto focale del culto della personalit\u00e0 di Hoxha.\nArgirocastro ebbe seri problemi economici con la fine della dittatura comunista nel 1991, venne pesantemente danneggiata soprattutto dal crollo di un castello di carte nel 1997, crollo che destabilizz\u00f2 l'intera economia albanese. La citt\u00e0 divenne il centro della ribellione contro il primo ministro Sali Berisha e vennero inscenate violente manifestazioni di protesta che condussero alle dimissioni del governo. Il 16 dicembre 1997 la casa-museo di Enver Hoxha venne fatta saltare in aria da parte di ignoti. L'edificio fu successivamente restaurato.\nEconomia.\nArgirocastro \u00e8 principalmente una citt\u00e0 commerciale con industrie tessili, di pellame e di generi alimentari.\nOra \u00e8 noto il fatto che Argirocastro \u00e8 la base pi\u00f9 importante delle ditte e compagnie albanesi pi\u00f9 dinamiche. Molto importante per tutta la regione del Sud d'Albania ed in particolare per quella di Argirocastro \u00e8 lo sviluppo dell'attivit\u00e0 turistica che ultimamente ha suscitato molto interesse.\nDal punto di vista amministrativo la regione di Argirocastro di 2880\u00a0km\u00b2 di superficie e di circa 180.000 abitanti \u00e8 composta da tre distretti, di cui Argirocastro \u00e8 il centro pi\u00f9 importante, sede della Prefettura, dell'Universit\u00e0 del Sud, dell'ospedale regionale, di molte banche nazionali e straniere: Banca d'Albania, Intesa Sanpaolo Bank, Banca Commerciale Nazionale, Raiffaisen Bank, Tirana Bank, Nacional Bank of Greece, Emporiki Bank, Banca Popullore, ProCredit Banc.\nTurismo e cultura.\nArgirocastro \u00e8 uno dei importanti centri culturali e turistici del Sud Albania. Per le sue caratteristiche uniche e i valori storici ed architettonici dal 2005 Argirocastro fa parte nei centri mondiali protetti dall'UNESCO. Il castello di Argirocastro \u00e8 la costruzione pi\u00f9 grande del Centro Storico della cittadina albanese. \u00c8 stato costruito su un grande masso di roccia che assomiglia con un'immensa nave da combattimento. All'interno si trovano delle gallerie, coperte con volte a botte che occupano la parte centrale della fortificazione. Secondo gli studiosi le origini del castello sono del V secolo d.C., ma secondo gli specialisti dell'UNESCO questo castello ha bisogno per studi e scavi archeologici per certificare bene la sua storia. Il Bazar caratteristico rappresenta un'altra entit\u00e0 in relazione alla parte abitata della citt\u00e0.\nI musei visitabili sono il Museo Nazionale delle Armi al castello, il Museo Etnografico, le case storiche come quelle di Zekat (del 1812), Skendulat\u00eb, Angonat\u00eb, Babameto e Kabilat\u00eb. Di valore architettonico sono anche i complessi architettonici nei quartieri storici \"Pazar i Vjet\u00ebr\", \"Partizani\" , \"Dunavat\" e \"Hazmurat\" . Oltre gli edifici di stile ottomano, di particolare interesse storico e architettonico nel Centro Storico di Argirocastro ci sono anche gli edifici in stile italiano del '900 con il palazzo dell'ex albergo \"Royal\", ex \"Banco di Napoli\", ex Centro Commerciale Zigai, il Liceo, villa \"Kokalari\", villa \"Papavangjeli\".\nNella regione di Argirocastro si trovano vari monumenti e siti archeologici, ma i pi\u00f9 importanti da visitare sono: la citt\u00e0 antica di Antigonea, del 297 a.C. e la citt\u00e0 romana di Hadrianopolis, del II secolo d.C. Argirocastro \u00e8 conosciuta anche per la presenza di edifici di culto, sia per la religione cristiana sia per quella musulmana: la chiesa paleocristiana di Santa Maria a Labov\u00eb e Kryqit, la chiesa di San Michele ad Argirocastro, vari monasteri cristiani, la moschea nel Pazar di Argirocastro e vari monasteri Bektascian.\nOltre ai vari monumenti, ci sono varie aree verdi per gli appassionati della natura, come il Parco Naturale di Virua, il Parco Naturale di Sotira, l'Altopiano di \u00c7ajupi 1200\u00a0m, i Parchi Naturali di Hotova e di Uji Ftohte (Tepelene) e le Acque Termali di Benja(Permeti).\nArgirocastro \u00e8 sede universitaria con circa 5000 studenti, che studiano nelle Facolt\u00e0 di Economia e Commercio, Turismo, Lingue, Scienze, Storia, Geografia, Matematica, Informatica.\nInfrastrutture e trasporti.\nArgirocastro \u00e8 attraversata dalla strada statale 4 che unisce il porto di Durazzo al sud dell'Albania e alla frontiera con la Grecia.\nSport.\nCalcio.\nLa squadra principale della citt\u00e0 \u00e8 il Klubi Sportiv Luft\u00ebtari Gjirokast\u00ebr."}
{"id": "243360", "revid": "1728", "url": "https://it.wikipedia.org/wiki?curid=243360", "title": "Rione Monti", "text": ""}
{"id": "243361", "revid": "154893", "url": "https://it.wikipedia.org/wiki?curid=243361", "title": "Termoplastico", "text": ""}
{"id": "243364", "revid": "7336", "url": "https://it.wikipedia.org/wiki?curid=243364", "title": "Elastomeri", "text": ""}
{"id": "243368", "revid": "697352", "url": "https://it.wikipedia.org/wiki?curid=243368", "title": "Saranda", "text": "Saranda, in italiano Santi Quaranta e dal 1940 al 1944 \"Porto Edda\" in onore di Edda Ciano Mussolini (in albanese Sarand\u00eb), \u00e8 un comune albanese situato nella prefettura di Valona, in corrispondenza della costa ionica nel sud dell'Albania.\nIn seguito alla riforma amministrativa del 2015, \u00e8 stato accorpato a Konispol il comune di Ksamil, portando la popolazione complessiva a 20 227 abitanti (dati censimento 2011).\nLa citt\u00e0 prende il nome dall'antico monastero sulla collina dei \"40 Santi\", ed \u00e8 una delle principali mete turistiche della costa albanese.\nEtimologia.\nIl nome della citt\u00e0 deriva dal greco \"\u0386\u03b3\u03b9\u03bf\u03b9 \u03a3\u03b1\u03c1\u03ac\u03bd\u03c4\u03b1\" (\"Agioi Saranda\", ovvero \"quaranta Santi\", in riferimento ai Quaranta martiri di Sebaste ai quali era dedicato un monastero bizantino adiacente).\nGeografia fisica.\nLa citt\u00e0 si affaccia su una piccola baia aperta verso meridione e circondata da colline, di fronte alla citt\u00e0 si estende l'isola greca di Corf\u00f9.\nUna stretta catena collinare la separa dalle pianure situate ad oriente, la formazione collinare si estende a meridione fino al canale di Vivar e a nord della citt\u00e0 si eleva fino ai 600 m di altitudine.\nSulla collina chiamata \"Mali i L\u00ebkur\u00ebsit\", situata a sud-est del centro cittadino nel medioevo venne eretta una fortezza.\nSociet\u00e0.\nEvoluzione demografica.\nA seconda delle fonti Saranda ha una popolazione fra i 15.500 e i 38.000 abitanti.\nNella citt\u00e0 esiste anche una minoranza greca., motivo per cui a Saranda esistono diverse scuole greche.\nParte della popolazione della citt\u00e0, per fuggire all'instabilit\u00e0 politico-economica, \u00e8 emigrata in Grecia nei primi anni novanta.\nEconomia.\nLa fonte di ricchezza principale \u00e8 costituita dai numerosi turisti, perlopi\u00f9 albanesi, Saranda \u00e8 infatti una popolare meta balneare. Negli ultimi anni il turismo ha provocato un boom edilizio, sono sorti numerosi hotel e costruzioni con seconde case.\nTra le mete turistiche pi\u00f9 ambite vi sono le rovine di Butrinto, la chiesa bizantina di San Nicola a Mesopotam e la sorgente carsica di \"Syri i Kalt\u00ebr\".\nDa luglio a settembre \u00e8 attivo un regolare servizio traghetti dal porto di Saranda per Brindisi, che permette di raggiungere il porto di Saranda in 7 ore di navigazione."}
{"id": "243370", "revid": "110157", "url": "https://it.wikipedia.org/wiki?curid=243370", "title": "Ptolemaida", "text": "Ptolemaida (, in greco antico: \"\u03a0\u03c4\u03bf\u03bb\u03b5\u03bc\u03b1\u0390\u03c2\", in turco: \"Kailari\", in slavomacedone: \"Kajlar\", \"\u041a\u0430\u0458\u043b\u0430\u0440\") \u00e8 un ex comune della Grecia nella periferia della Macedonia occidentale di 35.539 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Eordia.\nViene considerata un'area altamente industrializzata. Nella zona sono presenti 4 centrali elettriche che producono il 70% dell'energia elettrica greca. Nel suo sottosuolo si trovano grandi quantit\u00e0 di lignite, che funge da carburante per le centrali, di propriet\u00e0 della Dimosia Epicheirisi Ilektrismou (DEI), che \u00e8 il principale datore di lavoro della citt\u00e0. La citt\u00e0 si trova nella valle e nelle montagne di Askio a sud-ovest e di Vermio a nord-est. \u00c8 situata a nord di Kozani, ad est di Kastoria, a sud di Florina e a sud-ovest di Edessa.\nStoria.\nLa citt\u00e0 prende il nome da un soldato di Alessandro Magno, chiamato Tolomeo. Il nome precedente della citt\u00e0 era quello macedone di Kailari. Molti luoghi e citt\u00e0 della Macedonia Occidentale ebbero il nome da soldati di Alessandro.\nDurante le guerre balcaniche la citt\u00e0 venne liberata dagli ottomani il 15 ottobre 1912 da Costantino I di Grecia. Negli anni 1920, i rifugiati provenienti dal Ponto e dall'Asia Minore arrivarono durante la guerra greco-turca e la popolazione esplose. Dopo la II guerra mondiale Ptolemaida e il resto della Grecia sperimentarono tempi difficili per alcuni anni. Negli anni 1950 la citt\u00e0 divenne la principale area per l'estrazione della lignite in Grecia.\nSport.\nPtolemaida \u00e8 ricca di talenti calcistici ed ebbe una leggendaria squadra chiamata \"Eordaikos\" (). Tra le altre squadre citiamo la AE Ptolemaidas.\nSociet\u00e0.\nEtnie e minoranze straniere.\nUna sostanziosa percentuale dei residenti di Ptolemaida discende dai rifugiati pontici dell'Asia Minore, di lingua greca, che arrivarono in Macedonia alla fine degli anni 1920. Un altro importante gruppo etnico della citt\u00e0 sono i Valacchi greci (arumeni)."}
{"id": "243372", "revid": "125213419", "url": "https://it.wikipedia.org/wiki?curid=243372", "title": "Basilica di San Vitale (Roma)", "text": "La Basilica paleocristiana di San Vitale, Valeria, Gervasio e Protasio in Fovea conosciuta pi\u00f9 comunemente come San Vitale e Compagni martiri in Fovea o pi\u00f9 semplicemente come San Vitale \u00e8 luogo di culto cattolico del centro storico di Roma, situato in via Nazionale.\nStoria.\nLa basilica di San Vitale \u00e8 una basilica di epoca Imperiale risalente al IV secolo dedicata originariamente ai santi Gervasio e Protasio, due giovani soldati martiri di origini milanesi, figli di san Vitale, soldato consolare e marito di santa Valeria. Durante l'impero di Onorio, il primo dell'impero romano d'Occidente, sotto il pontificato di papa Siricio per onorare il ritrovamento miracoloso ad opera di sant'Ambrogio dei santi Gervasio e Protasio del 386 la pia matrona Vestina lascia tutti i suoi averi all'oratorio a loro dedicato, che verr\u00e0 ristrutturato in basilica a tre navate senza pareti e consacrato da papa Innocenzo I nel 402, per evangelizzare il popolo romano della Suburra. \nLe caratteristiche architettoniche della basilica imperiale di San Vitale \u00e8 data da un gran numero di colonne (ancora visibili esternamente) che sorreggevano un tetto a capriate e una pianta con una navata centrale, fiancheggiata su ogni lato da un corridoio stretto, sempre porticato. La sostituzione di diversi muri con le colonne fece di questo ambienti una sorta di open spaces, anticamente aperto all'esterno, come un padiglione riccamente coperto e adorno ma senza pareti.\nPreti del \"titulus Vestinae\" sottoscrivono gli atti del sinodo romano del 499, mentre nella sottoscrizione del sinodo del 595 compare l'appellativo \"titulus Sancti Vitalis\". Fu restaurata e dotata di ricchi doni da papa Leone III (795 - 816), nuovamente restaurata in epoca medievale, e completamente rifatta dai papi Sisto IV (1475) e Clemente VIII (1595): questi ultimi interventi ridussero la chiesa a una sola navata, al posto delle tre originarie, e portarono alla scomparsa del portico, chiuso e ridotto a vestibolo della chiesa. Nel 1859 Pio IX fece costruire la caratteristica scalinata d'accesso che \u00e8 in discesa a causa dell'innalzamento del piano stradale in seguito alla costruzione di via Nazionale. Lavori di restauro effettuati nel 1937-38 hanno ripristinato il portico originario.\nIl titolo cardinalizio, sospeso nel 1595, fu restaurato da Leone XIII nel 1880, e lo stesso pontefice eresse la basilica in parrocchia romana nel 1884.\nDescrizione.\nLa facciata presenta un portico, dell'epoca paleocristiana, a cinque arcate su colonne con capitelli del V secolo, a cui in passato ne corrispondevano altre cinque nella facciata, oggi murate. Il portale d'ingresso presenta un'iscrizione e lo stemma di Sisto IV, e preziosi battenti lignei scolpiti agli inizi del XVII secolo.\nL'interno \u00e8 a una sola navata con abside \u00e8 stato restaurato nel 1859, mentre sono di epoca recente (1934) il pavimento ed il soffitto ligneo irrealizzato su progetto dell\u2019architetto Ezio Garroni. Ai lati vi sono quattro altari, due per lato, provenienti dalla chiesa del V secolo. Nel transetto vi sono affreschi di Agostino Ciampelli raffiguranti \"la lapidazione ed il martirio di san Vitale\". Altri affreschi, raffiguranti \"storie di martiri e profeti\" sono di Tarquinio Ligustri ed Andrea Commodi.\nSulla cantoria posta a ridosso della controfacciata era presente un organo a canne costruito nel 1931 dai Fratelli Schimicci. L'organo venne purtroppo rubato nel 2012."}
{"id": "243373", "revid": "2089151", "url": "https://it.wikipedia.org/wiki?curid=243373", "title": "Trasporti in Italia", "text": "La rete dei trasporti in Italia comprende le seguenti infrastrutture: 156 porti, una rete ferroviaria di 24.299\u00a0km, una rete stradale (strade statali, regionali, provinciali, comunali) di 837.493\u00a0km, una rete autostradale di 6.966\u00a0km (2019) e 98 aeroporti.\nSistema stradale e autostradale.\nTutte le autostrade italiane sono asfaltate.\nLe strade sono classificate sia dal punto di vista amministrativo (strada statale, strada regionale, strada provinciale e strada comunale) sia dal punto di vista tecnico-costruttivo (cat. B, cat. C, cat. D e E).\nLe autostrade sono di categoria A e gestite o dall'ANAS o da societ\u00e0 firmatarie di convenzioni con l'ANAS stesso.\nLa nomenclatura delle strade prevede che esse siano identificate dalle sigle: A, SS, SR, SP, SC seguite da un numero.\nSistema ferroviario.\nFerrovie.\nTrenitalia S.p.A. \u00e8 l'azienda delle Ferrovie dello Stato Italiane (FS) che si occupa del trasporto di passeggeri in Italia.\nRete Ferroviaria Italiana S.p.A. \u00e8 l'azienda delle FS che si occupa della gestione e del potenziamento dell'infrastruttura ferroviaria nazionale.\nEsistono altre societ\u00e0 ferroviarie, che gestivano ferrovie concesse. Oggi, tuttavia la definizione \"ferrovia concessa\" \u00e8 caduta in disuso e l'utilizzo risulta improprio poich\u00e9 le dette ferrovie sono diventate tutte di propriet\u00e0 regionale, le quali, a loro volta, le hanno riassegnate ad aziende in-house come EAV per la Campania, FT e FAL per Puglia e Basilicata, TPER per l'Emilia-Romagna.\nLa prima ferrovia italiana fu la Ferrovia Napoli-Portici: commissionata da re Ferdinando II delle Due Sicilie, fu inaugurata il 3 ottobre 1839\nFerrovie AV-AC.\nAl 30 giugno 2018 sono attivi 1467\u00a0km di alta velocit\u00e0 ferroviaria in tutta Italia (di cui 895\u00a0km con velocit\u00e0 pari o superiore a 250\u00a0km/h). \nLinee alta velocit\u00e0 attive:\nLinee alta velocit\u00e0 in progetto o costruzione:\nCollegamenti ferroviari con paesi confinanti.\nSono attivi collegamenti ferroviari con tutti i paesi confinanti, escluso San Marino.\nStazioni.\nLe stazioni della rete ferroviaria italiana sono gestite da diverse societ\u00e0.\nPer le stazioni pi\u00f9 grandi di RFI \u00e8 stata istituita la \"Grandi Stazioni\" che si occupa del loro rinnovamento (400 milioni di euro) e manutenzione.\nUn'altra azienda, chiamata \"Centostazioni\", si \u00e8 occupata della riqualificazione e gestione di 103 stazioni pi\u00f9 piccole di RFI. Le altre stazioni appartenenti al gruppo FSI sono gestite direttamente da RFI.\nLe stazioni non di RFI sono gestite dalle ferrovie in concessione.\nTrasporto pubblico locale.\nSistemi di ferrovie urbane, metropolitane e suburbane.\nIn costruzione:\nSistemi ettometrici.\nPeople mover.\nEsistono diversi altri impianti ettometrici in Italia come ad esempio ascensori pubblici e tappeti mobili.\nSistemi tranviari.\nElenco di citt\u00e0 con un sistema tranviario:\nMoltissimi sistemi tranviari sono stati soppressi nei decenni scorsi.\nSistemi filoviari.\nIn costruzione:\nMoltissimi sistemi filoviari sono stati soppressi nei decenni scorsi.\nSistemi su gomma.\nPraticamente tutte le citt\u00e0 di medie e grandi dimensioni possiedono una rete urbana di autobus gestita dalle diverse societ\u00e0 ed una rete di taxi, anche gli NCC sono molto diffusi.\nVenezia, per ovvie ragioni, invece possiede una rete di linee di navigazione.\nPorti.\nI principali porti italiani sono quelli di Napoli, Genova e Messina.\nIl porto numero uno per flusso di merci \u00e8 Trieste.\nAeroporti.\nIl principale hub della penisola \u00e8 Roma Fiumicino. Altri aeroporti importanti a livello nazionale sono Milano Malpensa e Napoli Capodichino.\nAl 2004 ne risultano attivi 98 dei quali 19 con pi\u00f9 di un milione di passeggeri nel 2004. Altri due aeroporti non sono operativi (Lecce, Mantova) mentre un altro \u00e8 dismesso (Pontedera).\nAeroporti con piste asfaltate.\nLunghezza piste:\nAeroporti con piste non asfaltate.\nLunghezza piste:\nCompagnie aeree nazionali.\nLe principali sono:\nAutolinee.\nIl settore del trasporto autobus di lunga distanza in Italia e stato liberalizzato nel 2013, passando da un regime di concessioni esclusive ad uno di autorizzazioni, non esclusive. Dal punto di vista autorizzativo c'\u00e8 maggiore chiarezza e minore certezza normativa e soprattutto maggiore omogeneit\u00e0 contrattuale tra concorrenti. Il trasporto su autobus si \u00e8 sempre limitato all'offerta in aree a bassa densit\u00e0. Al contrario il trasporto ferroviario, ha una grande importanza sui corridoi densi tra grandi aree urbane. A rete attuale, i il trasporto su autobus serve (direttamente o attraverso comuni vicini) due terzi della popolazione italiana. La rete di trasporto su autobus in Italia si \u00e8 sviluppata in modo diverso a livello regionale, con un aumento dei collegamenti extraurbani e a lunga percorrenza.\nLa nascita delle compagnie aeree low cost negli anni novanta aveva gi\u00e0 portato una rivoluzione nel sistema tariffario della lunga percorrenza, il cosiddetto \"yield management\", in seguito adottato anche dal trasporto ferroviario. Anche le compagnie di autobus low cost presentano la stessa struttura organizzativa, simile al modello low cost aereo.\nNel mercato ci sono pi\u00f9 di duecento compagnie di autolinee private che effettuano trasporto passeggeri. Le prime ad entrare nel mercato in Italia sono Marinobus e il gruppo Baltour-Sena-Eurolines, che offrono un servizio estensivo, collegando le principali citt\u00e0 all'interno di una o pi\u00f9 regioni e raggiungono anche destinazioni internazionali. A queste poi si aggiungono Megabus e Flixbus, compagnie europee note a livello internazionale che si sono espanse anche in Italia offrendo numerosi collegamenti in autobus.\nAltri progetti.\n "}
{"id": "243375", "revid": "1982", "url": "https://it.wikipedia.org/wiki?curid=243375", "title": "Gjirokastra", "text": ""}
{"id": "243377", "revid": "1982", "url": "https://it.wikipedia.org/wiki?curid=243377", "title": "Gjirokast\u00ebr", "text": ""}
{"id": "243383", "revid": "237256", "url": "https://it.wikipedia.org/wiki?curid=243383", "title": "Ivan Aivazovsky", "text": ""}
{"id": "243385", "revid": "106456", "url": "https://it.wikipedia.org/wiki?curid=243385", "title": "Alan Greenspan", "text": "Ha ricoperto la carica di Presidente della Federal Reserve, la banca centrale degli Stati Uniti d'America, dal 1987 al 2006. Nominato al vertice della Federal Reserve dal presidente Ronald Reagan nell'agosto 1987, \u00e8 stato riconfermato sino al 31 gennaio 2006, giorno del suo pensionamento. In seguito ha lavorato come consulente privato tramite la sua azienda, la Greenspan Associates LLC.\nBiografia.\nNato a Washington Heights, quartiere che si trova nella parte settentrionale di Manhattan, \u00e8 figlio di Herbert Greenspan e Rose Goldsmith entrambi di origine ebraica. Nel 1945 ha frequentato la New York University, dove ha conseguito la laurea in Economia con lode nel 1948 e un master, sempre in economia, nel 1950. Ha ottenuto un dottorato in economia nel 1977.\nCarriera.\nPrima della Federal Reserve.\nDurante gli studi alla New York University, Greenspan lavor\u00f2 per Eugene Banks, un dirigente della banca d'affari di Wall Street Brown Brothers Harriman, dove fu impiegato nel dipartimento di ricerca sulle equity. Tra 1948 e 1953, Greenspan lavor\u00f2 come analista economico alla The National Industrial Conference Board, un \"think-tank\" di New York. Tra 1955 e 1987, anno in cui fu designato presidente della FED, Greenspan \u00e8 stato presidente e amministratore della Townsend-Greenspan &amp; Co., Inc., un gabinetto di consulenza economica di New York, esperienza interrotta solamente dal 1974 al 1977, anni in cui fu presidente del Council of Economic Advisers sotto la presidenza di Gerald Ford.\nNel 1968, Greespan coordin\u00f2 la campagna alla \"nomination\" di Richard Nixon in materia di politica interna. Greenspan ha inoltre lavorato come amministratore presso Aluminum Company of America (Alcoa); Automatic Data Processing; Capital Cities/ABC, Inc.; General Foods; J.P. Morgan &amp; Co.; Morgan Guaranty Trust Company; Mobil Corporation; e Pittston Company. \u00c8 stato direttore del Council on Foreign Relations, organizzazione di politica estera, tra 1982 e 1988. Nel 1984 ha partecipato all'influente Group of Thirty, un organismo finanziario con base a Washington.\nAlla Federal Reserve.\nGreenspan raggiunse il consiglio della Federal Reserve grazie a una brillante carriera di economista e consulente. Nominato il 2 giugno 1987 dal Presidente Ronald Reagan, succedette a Paul Volcker. Il mercato obbligazionario rispose alla nomina con il massimo peggioramento delle quotazioni del quinquennio. Dopo pochi mesi vi fu il luned\u00ec nero del 1987, una storica crisi della Borsa USA. Un esempio degli effetti dei suoi pesati discorsi fu il -3,2% delle azioni giapponesi in risposta alla sua dichiarazione del 5 dicembre 1996 circa una \"irrazionale esuberanza e indebita escalation delle quotazioni\".\nIl 18 maggio 2004 il Presidente George W. Bush nomin\u00f2 Greenspan per il suo quinto mandato consecutivo, un avvenimento privo di precedenti nella storia dell'istituzione USA. Il mandato \u00e8 scaduto il 31 gennaio 2006, e ha condotto alla successione da parte di Ben Bernanke, nominato il 24 ottobre 2005 sempre da Bush. \u00c8 stato insignito dei titoli di Commendatore della Legione d'onore francese, Cavaliere Commendatore dell'Ordine dell'Impero Britannico, e dal Presidente George W. Bush della Medaglia presidenziale della libert\u00e0 (9 novembre 2005).\nNonostante la sua riservatezza, la sua figura raggiunse lo \"status\" di celebrit\u00e0 grazie al favore dei media. Greenspan fu criticato dai \"leader\" democratici del Congresso statunitense con l'accusa di politicizzare il suo incarico attraverso il sostegno alla privatizzazione del sistema previdenziale e del taglio delle tasse che, a loro avviso, avrebbe aumentato il deficit. Le politiche monetarie condotte dalla Fed di Greenspan sono ritenute una delle cause principali della crisi dei mutui subprime.\nDopo.\nNel 2008 con una dichiarazione pubblica, Greenspan ha riconosciuto che gli assunti con i quali ha guidato la Fed per 40 anni, concentrati sulla stabilit\u00e0 dei prezzi confidando che il mercato libero si regolasse autonomamente, alla luce della crisi finanziaria si sono rivelati erronei.\nCritiche.\nGreenspan viene visto come antiquato nel suo attaccamento al concetto di parit\u00e0 aurea e criticato per la sua difesa a spada tratta del \"laissez-faire\". Per quanto riguarda la \"parit\u00e0 aurea\" la sua posizione \u00e8 in contrasto con il ruolo della Fed nell'emissione di moneta, seppure in tale parit\u00e0 egli abbia avuto un ruolo nullo, in quanto essa ha cessato di valere molto prima del suo insediamento, ovvero nei primi anni '70, e per cause di forza maggiore esterne alla Fed, come l'eccessivo disavanzo della bilancia dei pagamenti.\nEsponenti della sinistra americana come il senatore Bernie Sanders hanno criticato Greenspan accusandolo di avere sostenuto norme a favore dei pi\u00f9 ricchi, che avrebbero sfavorito la classe media, aumentato la povert\u00e0 e innalzato il tasso di disoccupazione. Alcuni Oggettivisti come Leonard Peikoff ed Harry Biswanger hanno affermato che il suo incarico alla Fed costituisce un abbandono dei principi dell'Oggettivismo e dei suoi principi di \"libero mercato\"."}
{"id": "243386", "revid": "228587", "url": "https://it.wikipedia.org/wiki?curid=243386", "title": "Trasporti in Slovenia", "text": "La Slovenia \u00e8 situata in posizione strategica sugli itinerari tra l'Europa occidentale e i Balcani, e nonostante la piccola superficie della repubblica di recente fondazione (1991), il sistema di trasporti in Slovenia \u00e8 molto sviluppato:\nSistema ferroviario.\nFerrovie.\n\"In totale\": 1.229 km gestiti dalle Ferrovie slovene\nL'alimentazione elettrica delle ferrovie slovene \u00e8 a corrente continua di 3000V, cio\u00e8 analoga a quella italiana.\nSistema stradale.\n\"Totale\": 20.155 km\nAeroporti.\nAeroporti con piste asfaltate.\nLunghezza delle piste:\nAeroporti con piste non asfaltate.\nLunghezza delle piste:\nAltri progetti.\n "}
{"id": "243388", "revid": "713168", "url": "https://it.wikipedia.org/wiki?curid=243388", "title": "Il Giornale di Napoli", "text": "Il Giornale di Napoli \u00e8 un quotidiano napoletano fondato nel 1985. In una prima fase usciva nella solo circondario di Napoli, dedicando spazio, grazie agli uffici di corrispondenza dislocati sul territorio, in particolare ai suoi maggiori centri, con pagine dedicate a singoli quartieri di Napoli e ad Acerra, Afragola e Casoria, Castellammare di Stabia, Giugliano, Marano, Pomigliano d'Arco, Portici, Pozzuoli, Torre Annunziata, Torre del Greco.\nNel 1996 grazie a un accordo con una societ\u00e0 editrice fondata con il supporto del movimento politico-culturale \"Mediterraneo\" \u00e8 diventato un allegato, e poi un inserto, della nuova serie del \"Roma\", il pi\u00f9 antico quotidiano italiano post-unitario, rilanciato come voce meridionalista da Giuseppe Tatarella. Il \"Roma\", con \"Il Giornale di Napoli\" al suo interno, \u00e8 distribuito in gran parte del sud Italia peninsulare. Dal 2004 al 2009, i due quotidiani sono stati venduti in abbinamento obbligatorio con \"Il Giornale\".\nDirettore del Giornale di Napoli \u00e8 Antonio Sasso, che dirige anche il \"Roma\"."}
{"id": "243389", "revid": "7336", "url": "https://it.wikipedia.org/wiki?curid=243389", "title": "Medicinale", "text": ""}
{"id": "243391", "revid": "7336", "url": "https://it.wikipedia.org/wiki?curid=243391", "title": "Medicinali", "text": ""}
{"id": "243392", "revid": "3732", "url": "https://it.wikipedia.org/wiki?curid=243392", "title": "Ordine della Santissima Trinit\u00e0", "text": "L'Ordine della Santissima Trinit\u00e0 (in latino \"Ordo Sanctissimae Trinitatis\") \u00e8 un istituto religioso maschile di diritto pontificio: i frati di questo ordine mendicante, detti popolarmente Trinitari, pospongono al loro nome la sigla O.SS.T.\nLe origini.\nL'ordine venne fondato nel 1193 dal francese Giovanni de Matha (1154-1213), con una propria Regola, e approvato da papa Innocenzo III nel 1198 con la bolla \"Operante divine dispositionis\". Cofondatore dell'ordine \u00e8 considerato Felice di Valois, compagno di Giovanni di Matha nella zona di Cerfroid, presso Meaux: a Cerfroid, infatti, si stabil\u00ec la prima comunit\u00e0 trinitaria che \u00e8 considerata la \"casa madre\" dell'Ordine.\nGiovanni di Matha intendeva fondare un nuovo e originale progetto di vita religiosa, con aspetti profondamente evangelici, nella Chiesa, unendo il culto alla Trinit\u00e0 all'opera di liberazione dalla schiavit\u00f9, in particolare il riscatto dei cristiani caduti prigionieri dei mori. Infatti, il nome dell'ordine per intero \u00e8 \"Ordine della Santissima Trinit\u00e0 e redenzione degli schiavi\". L'ordine si prodigava per la \"redenzione\" dei sequestrati poich\u00e9 sapeva che ad essi veniva proposto di tornare liberi se rinnegavano la propria fede.\nA Roma nel 1209, sotto la protezione di papa Innocenzo III, Giovanni si stabil\u00ec con i suoi frati nella zona del Celio, fondando un convento ed un ospedale nei pressi della chiesa di San Tommaso in Formis, che era stata loro affidata dal Papa.\nLa Regola scritta da Giovanni di Matha \u00e8 stata, nel corso dei secoli, adattata alle nuove esigenze di vita. In particolare va ricordata l'opera del riformatore Giovanni Battista della Concezione.\nLa riforma dell'Ordine.\nLa riforma dell'Ordine fu attuata da san Giovanni Battista della Concezione (1561-1613) e prese il nome di \"trinitari scalzi\".\nLa prima comunit\u00e0 di trinitari scalzi si stabil\u00ec a Valdepe\u00f1as (Ciudad Real). Con il breve \"Ad militantes Ecclesiae\" (1599), papa Clemente VIII approv\u00f2 la \"Congregazione dei fratelli riformati e scalzi dell'Ordine della Santissima Trinit\u00e0\", istituita per osservare la Regola di San Giovanni di Matha in tutto il suo rigore.\nGiovanni Battista della Concezione fond\u00f2 ben 18 conventi di religiosi e uno di religiose di clausura e trasmise ai suoi seguaci un forte spirito di preghiera, umilt\u00e0 e penitenza, dando molta importanza all'impegno a favore dei prigionieri e dei poveri.\nOggi.\nDopo il Concilio Vaticano II, l'Ordine Trinitario ha iniziato un forte processo di rinnovamento. Le nuove Costituzioni, approvate nel 1983 e confermate dal Vaticano nel 1984, hanno raccolto il carisma originario, aggiornandolo al mutare dei tempi e definendo gli elementi essenziali dell'identit\u00e0 trinitaria:\nAl 31 dicembre 2005, l'ordine contava 102 conventi e 585 religiosi, 388 dei quali sacerdoti.\nSolidariet\u00e0 internazionale trinitaria.\n\"Solidariet\u00e0 Internazionale Trinitaria\" (SIT) \u00e8 un organismo di solidariet\u00e0 e senza fini di lucro, appartenente all'Ordine della Santissima Trinit\u00e0, costituito nel 1999 con sede centrale a Roma e altre sedi in diversi Paesi del mondo.\nGli scopi che si prefigge sono:\nL'attuale presidente (2005) \u00e8 padre Thierry Necht."}
{"id": "243393", "revid": "277947", "url": "https://it.wikipedia.org/wiki?curid=243393", "title": "Roma (quotidiano)", "text": "Il Roma \u00e8 un quotidiano italiano con sede a Napoli. \nFondato nel 1862, \u00e8 il pi\u00f9 antico quotidiano italiano post unitario. Chiuso nel 1980, \u00e8 stato rifondato nel 1990. Ha sospeso le pubblicazioni per tre anni, ed \u00e8 tornato in edicola il 12 ottobre 1996.\nStoria.\nDalla fondazione alla II guerra mondiale.\nFu fondato a Napoli nel 1862 (il primo numero usc\u00ec nelle edicole il 22 agosto) da Pietro Sterbini (direttore) e Diodato Lioy (editore). Quando il giornale nacque, Roma era ancora la capitale dello Stato Pontificio. \nI suoi fondatori erano garibaldini e mazziniani, i quali intendevano lanciare l'ultima sfida risorgimentale per Roma capitale d'Italia.\nDurante la monarchia fu la voce dei repubblicani e dei mazziniani. Nel 1930 divenne propriet\u00e0 del Banco di Napoli.\nCarlo Nazzaro fu direttore del \u00abRoma\u00bb dal 1931 al 1943; dal 1936 e il 1943 Luigi Mazzacca fu redattore capo. In un articolo pubblicato nel 1932 in occasione del settantesimo anniversario dalla fondazione del giornale, cos\u00ec scrisse il direttore Nazzaro sul rapporto tra il Roma ed il regime fascista: \"(...) Il regime aveva sfondato i fondaci, compiuto opere superbe di edilizia, di igiene, di bellezza panoramica; aveva sanato piaghe sociali, problemi tutti che il \"Roma\" in 7 anni di vita battagliera e onesta aveva affrontati senza vederli risolti. (...) Passato cos\u00ec nel giro di quattro anni al servizio del regime - di un regime che \u00e8 soprattutto gusto, intelligenza e sapienza - il \"Roma\" ha visto costantemente aumentare il numero delle sue copie, accrescere il credito, la simpatia e la risonanza nei lettori, in una maniera autenticamente commovente per chi, come noi, vive la vita della carta stampata\".\nL'era Lauro.\nNel 1942 l'armatore Achille Lauro ottenne dal governo il 50% del quotidiano. Nell'ottobre 1943, con l'ingresso degli Alleati in citt\u00e0, il \u00abRoma\u00bb venne sospeso, come tutti gli altri giornali compromessi col fascismo. Il Comitato di Liberazione Nazionale fece uscire a Napoli un solo quotidiano indipendente, \u00abIl Risorgimento\u00bb (1943-50).\nIl \u00abRoma\u00bb ritorn\u00f2 in edicola il 23 settembre 1946 con la testata \u00abRoma d'oggi\u00bb, per riprendere poi il nome originale l'8 luglio 1948\n. Nel 1949 Lauro rilev\u00f2 dal Banco di Napoli l'intera propriet\u00e0 del quotidiano. Lo potenzi\u00f2: invi\u00f2 il tecnico Salvatore Di Salvatore in Germania per acquistare nuove rotative tedesche, a Mannheim; Di Salvatore port\u00f2 a Napoli i nuovi macchinari; altre rotative, di minori dimensioni, furono trasportate sulla nave \u00abAchille Lauro\u00bb, che funse da tipografia (unica nave in Italia a stampare un giornale). Con Lauro il quotidiano si colloc\u00f2 politicamente a destra.\nNel dopoguerra il \u00abRoma\u00bb fu diretto, tra gli altri, da Alfredo Signoretti, Alberto Giovannini (due volte), Piero Buscaroli e Pietro Zullino; ne fu critico letterario e capo servizio Cultura Francesco Bruno. La sede era in Via Cristoforo Colombo 45, il cui edificio era di propriet\u00e0 dello stesso Lauro.\nNel 1978 Achille Lauro cedette il giornale, indebitato, al figlio Ercole che, nel tentativo di risanarne i bilanci, decise di abbandonare posizioni politiche di destra e collocare il quotidiano al centro, affidandone la direzione ad Antonio Spinosa. Il tempo di far terminare il praticantato a quattro nuovi assunti (tra Antonio Sasso, futuro direttore) e dal 2 novembre 1980 il giornale interruppe le pubblicazioni sotto la direzione di Franco Grassi.\nIl nuovo Roma: da Casillo a Tatarella.\nRiapr\u00ec nel novembre 1990 grazie a Pasquale Casillo. La sede era al Centro direzionale di Napoli, isola B3. Nel 1991 il nuovo direttore Domenico Mennitti rilanci\u00f2 le edizioni provinciali in Puglia. Chiuse nuovamente nel novembre del 1993. \nNel 1996 la testata fu rilanciata dal deputato Giuseppe Tatarella come organo d'informazione del Movimento politico-culturale \"Mediterraneo\", allineato su posizioni di centro-destra ma con l'idea di divenire una voce meridionalista. Successivamente fu siglato un accordo con \u00abIl Giornale di Napoli\u00bb, che dal 1998 usc\u00ec in allegato al \u00abRoma\u00bb. Direttore della nuova serie fu Gennaro Sangiuliano, affiancato da Antonio Sasso, che ne rilanci\u00f2 la presenza culturale nel Mezzogiorno, mentre dal 2001 \u00e8 subentrato prima Gigi Casciello e poi di nuovo Antonio Sasso (dal luglio 2002), che hanno dato al giornale una maggiore presenza sul territorio. L'informazione locale \u00e8 stata rinforzata a partire dall'impaginazione del giornale: le prime pagine sono state riservate in prevalenza a fatti napoletani e campani.Il quotidiano ha avuto per alcuni anni due supplementi: \u00abUltimissime\u00bb e \u00abUltimissime sport\u00bb.\nNegli anni 2000, con l'entrata nella compagine editoriale del parlamentare Italo Bocchino, il quotidiano ha cessato di essere organo del movimento \"Mediterraneo\".\nDal 2004 al 2009, in Campania il \u00abRoma\u00bb \u00e8 uscito in abbinamento obbligatorio con \u00abIl Giornale\u00bb ed ha assunto una linea vicina al Pdl, per poi allinearsi su posizioni .\nIl Roma rifondato dai giornalisti.\nIl 28 febbraio 2013 la societ\u00e0 \"Edizioni del Roma Scarl\" ha cessato le pubblicazioni ed \u00e8 andata in liquidazione. I giornalisti e i poligrafici dopo essersi trovati per molti mesi senza stipendio, continuando tuttavia a lavorare come sempre, hanno deciso di fare fronte comune. Hanno fondato una nuova cooperativa (\"Nuovo giornale Roma Scarl\") e sono riusciti a far uscire il giornale regolarmente. Successivamente \u00e8 stato modificato il formato (con un aumento del numero di pagine) e, gradualmente, \u00e8 iniziata l'assunzione di nuovi dipendenti. La linea editoriale \u00e8 svincolata da indirizzi politici, ma \u00e8 molto attenta e critica sull'attivit\u00e0 delle amministrazioni locali, qualunque sia il loro colore politico.\nDal 2016 esce anche un'edizione dedicata alla Basilicata ed al confinante Vallo di Diano (SA).\nFinanziamenti pubblici.\n\u00abEdizioni del \"Roma\" Scarl\u00bb aveva usufruito del contributo pubblico all'editoria, ma, dopo una procedura attivata dall'Agcom e un'inchiesta della Guardia di Finanza, la Presidenza del Consiglio dei ministri ha bloccato i contributi del 2009 e del 2010 e chiesto la restituzione di quello del 2008, determinando cos\u00ec il fallimento della societ\u00e0."}
{"id": "243396", "revid": "289247", "url": "https://it.wikipedia.org/wiki?curid=243396", "title": "Vostanig Adoyan", "text": ""}
{"id": "243399", "revid": "1791", "url": "https://it.wikipedia.org/wiki?curid=243399", "title": "Cucine componibili", "text": ""}
{"id": "243400", "revid": "1318658", "url": "https://it.wikipedia.org/wiki?curid=243400", "title": "A come Andromeda", "text": "A come Andromeda o A for Andromeda si riferiscono a:"}
{"id": "243408", "revid": "287204", "url": "https://it.wikipedia.org/wiki?curid=243408", "title": "Medaglia Davy", "text": "A partire dal 1877, la medaglia Davy \u00e8 un riconoscimento scientifico rilasciato ogni anno dalla Royal Society (\"Accademia delle scienze britannica\"). \u00c8 una medaglia di bronzo con l'effigie di Sir Humphry Davy ed \u00e8 assegnata agli scienziati che si sono distinti con particolari ricerche nel settore della chimica. Viene assegnato anche un premio in denaro attualmente di 1.000 sterline."}
{"id": "243409", "revid": "363629", "url": "https://it.wikipedia.org/wiki?curid=243409", "title": "Tomografia a emissione di positroni", "text": "La tomografia a emissione di positroni (o PET, dall'inglese Positron Emission Tomography) \u00e8 una tecnica diagnostica medica di medicina nucleare utilizzata per la produzione di bioimmagini (immagini del corpo).\nA differenza della tomografia computerizzata (TC) e della risonanza magnetica nucleare (RM), che forniscono informazioni di tipo morfologico, la PET d\u00e0 informazioni di tipo fisiologico permettendo di ottenere mappe dei processi funzionali all'interno del corpo.\nQuest'analisi strumentale serve per:\nDescrizione.\nLa procedura incomincia con l'iniezione di un radiofarmaco formato da un radio-isotopo tracciante con emivita breve, legato chimicamente a una molecola attiva a livello metabolico (vettore), ad esempio il fluorodesossiglucosio (18F-FDG). Dopo un tempo di attesa, durante il quale la molecola metabolicamente attiva (spesso uno zucchero) raggiunge una determinata concentrazione all'interno dei tessuti organici da analizzare, il soggetto viene posizionato nello scanner. L'isotopo di breve vita media decade, emettendo un positrone. Dopo un percorso che pu\u00f2 raggiungere al massimo pochi millimetri, il positrone si annichila con un elettrone, producendo una coppia di fotoni gamma entrambi di energia 511 keV emessi in direzioni opposte tra loro (fotoni \"back to back\").\nQuesti fotoni sono rilevati quando raggiungono uno scintillatore, nel dispositivo di scansione, dove creano un lampo luminoso, rilevato attraverso dei tubi fotomoltiplicatori. Punto cruciale della tecnica \u00e8 la rilevazione simultanea di coppie di fotoni: i fotoni che non raggiungono il rilevatore in coppia, cio\u00e8 entro un intervallo di tempo di pochi nanosecondi, non sono presi in considerazione. Dalla misurazione della posizione in cui i fotoni colpiscono il rilevatore, si pu\u00f2 ricostruire l'ipotetica posizione del corpo da cui sono stati emessi, permettendo la determinazione dell'attivit\u00e0 o dell'utilizzo chimico all'interno delle parti del corpo investigate.\nI modelli pi\u00f9 recenti di tomografi immessi in commercio possono migliorare la risoluzione spaziale e di contrasto delle immagini utilizzando durante la loro ricostruzione la \"correzione per il tempo di volo\" (\"Time of Flight\" o \"TOF\" in inglese). Questa correzione tiene conto di quale dei due fotoni di coincidenza interagisce per primo coi rilevatori del tomografo ed \u00e8 quindi in grado di localizzare in modo pi\u00f9 preciso il punto di annichilazione del positrone.\nL'ultima innovazione tecnologica riguardante i tomografi \u00e8 rappresentata dalla PET digitale. Queste macchine permettono di acquisire immagini di migliore qualit\u00e0 (sia in termini di risoluzione spaziale sia di contrasto) somministrando minori attivit\u00e0 di radiofarmaco al paziente e riducendo i tempi di acquisizione. Queste nuove macchine utilizzano dei fotodiodi e dei fotomoltiplicatori al silicio per rilevare i fotoni gamma prodotti dall'annichilazione dei positroni anzich\u00e9 la classica combinazione di cristalli e fotomoltiplicatori, permettendo una conversione diretta dell'energia dei fotoni in segnale elettrico.\nLa densit\u00e0 dell'isotopo nel corpo \u00e8 poi mostrata all'operatore, sotto forma di immagini di sezioni (generalmente trasverse) separate fra loro di 5\u00a0mm circa. La mappa risultante rappresenta i tessuti in cui la molecola campione si \u00e8 maggiormente concentrata e viene letta e interpretata da uno specialista in medicina nucleare al fine di determinare una diagnosi e il conseguente trattamento.\nI radionuclidi utilizzati nella scansione PET sono generalmente isotopi con breve tempo di dimezzamento, come 11C (~20 min), 13N (~10 min), 15O (~2 min) e soprattutto 18F (~110 min). Per via del loro basso tempo di dimezzamento, i radioisotopi devono essere prodotti da un ciclotrone posizionato in prossimit\u00e0 dello scansionatore PET. Questi radionuclidi sono incorporati in composti normalmente assimilati dal corpo umano, come il glucosio, l'acqua o l'ammoniaca, e quindi iniettati nel corpo da analizzare per tracciare i luoghi in cui vengono a distribuirsi. I composti cos\u00ec contrassegnati vengono chiamati radiotraccianti o radiofarmaci.\nValutazione semi-quantitativa della captazione regionale.\nLa valutazione delle aree ipercaptanti sulle immagini di norma viene fatta in maniera qualitativa da medici esperti; tuttavia esistono dei casi dubbi in cui un'analisi semi-quantitativa pu\u00f2 essere utile. Il principale parametro utilizzato in tal senso \u00e8 il SUV (Standardized Uptake Value) che si pu\u00f2 calcolare su ogni area dubbia mediante la seguente formula:\nformula_1\nTale rapporto mostra quante volte capta di pi\u00f9 (o di meno) l'area interessata rispetto a quanto capterebbe un'area di uguale massa. Il calcolo del SUV poi pu\u00f2 essere ulteriormente corretto per altri parametri, come la superficie corporea o la massa magra. Di solito viene usato nella valutazioni il valore pi\u00f9 alto di SUV rilevato a livello delle lesioni studiate (SUVmax). Altri modelli pi\u00f9 accurati si basano sull'analisi della cinetica di captazione, rilevata tramite acquisizioni e misurazioni del pool circolante seriate.\nMolti studi che valutano la risposta alle terapie citostatiche si avvalgono di misurazioni seriate del SUV in pi\u00f9 scansioni nel tempo sulle lesioni per quantificare la riuscita dei trattamenti. Questo perch\u00e9 la PET ha una risoluzione spaziale minima di un cubo di 5\u00a0mm di lato, e quindi consente un'ottima valutazione (anche se non garantisce la scomparsa di malattia sotto questo valore) che arriva a fare stime sul singolo grammo di tessuto. Di solito come criterio si considera la riduzione percentuale del valore fra le varie misurazioni, che ovviamente devono essere il pi\u00f9 simili possibile come attivit\u00e0 somministrata, tempo di acquisizione delle immagini dal momento dell'iniezione e specifiche tecniche della scansione stessa.\nNello studio del linfoma di Hodgkin e dei Linfomi non Hodgkin avidamente captanti l'FDG (compreso il linfoma follicolare), \u00e8 ormai di uso comune l'utilizzo dei \"Criteri di Deauville\" per la valutazione della risposta ai trattamenti. Tali criteri si basano sul confronto del SUVmax delle lesioni patologiche con quello rilevato a livello del fegato e dell'aorta. Uno score di 4 o 5 \u00e8 indice di non risposta ai trattamenti/progressione.\nAltri criteri proposti per valutare la risposta alla terapia sono i PERCIST (Positron Emission tomography Response Criteria In Solid Tumor). Nell'usare questi criteri si utilizza come variabile il SULpeak (SUV corretto per la massa magra) che viene misurato sulle 5 lesioni pi\u00f9 significative dell'esame (massimo 2 per organo) e di grandezza misurabile (almeno 2 centimetri). La malattia viene quindi ristadiata usando i criteri descritti sotto.\nNegli ultimi anni si stanno sviluppando delle metodiche che hanno come obiettivo di quantificare la disomogeneit\u00e0 delle lesioni tumorali; tali metodi sono basati sull'analisi delle texture (\"texture analysis\") e sono stati utilizzati inizialmente in ambito radiologico. Spesso lesioni che presentano un uptake di radiofarmaco pi\u00f9 disomogeneo sono pi\u00f9 aggressive per la maggiore presenza di necrosi o di differenti cloni cellulari al loro interno, come evidenziato dalla correlazione di questi parametri con i dati genetici, molecolari, e istologici (\"Radiomica\" e \"Radiogenomica\").\nIl principale difetto dei parametri semiquantitativi rilevabile in PET \u00e8 la scarsa standardizzazione. Numerosi fattori, non sempre controllabili, infatti influiscono sui risultati (modello del tomografo, parametri di acquisizione, ecc...)\nApplicazioni.\nLa PET \u00e8 usata estensivamente in oncologia clinica (per avere rappresentazioni dei tumori e per la ricerca di metastasi) e nelle ricerche cardiologiche e neurologiche. Metodi di indagine alternativi sono la tomografia computerizzata a raggi X (TC), l'imaging a risonanza magnetica (MRI), la risonanza magnetica funzionale (RMF) e la tomografia computerizzata a ultrasuoni e a emissione di singolo fotone.\nA ogni modo, mentre gli altri metodi di scansione, come la TAC e la RMN permettono di identificare alterazioni organiche e anatomiche nel corpo umano, le scansioni PET sono in grado di rilevare alterazioni a livello biologico molecolare che spesso precedono l'alterazione anatomica, attraverso l'uso di marcatori molecolari che presentano un diverso ritmo di assorbimento a seconda del tessuto interessato. Con una scansione PET \u00e8 possibile visualizzare e quantificare con discreta precisione il cambio di afflusso sanguigno nelle varie strutture anatomiche (attraverso la misurazione della concentrazione dell'emettitore di positroni iniettato).\nSpesso, e sempre pi\u00f9 frequentemente, le scansioni della Tomografia a Emissione di Positroni sono raffrontate con le scansioni a Tomografia Computerizzata, fornendo informazioni sia anatomiche e morfologiche, sia metaboliche (in sostanza, su come il tessuto o l'organo siano conformati e su cosa stiano facendo). Per sopperire alle difficolt\u00e0 tecniche e logistiche conseguenti allo spostamento del paziente per eseguire i due esami e alle imprecisioni conseguenti, ci si avvale oramai esclusivamente dei tomografi PET-TC, nei quali il sistema di rilevazione PET e un tomografo TC di ultima generazione sono assemblati in un unico gantry e controllati da un'unica consolle di comando. L'introduzione del tomografo PET-TC ha consentito un grande miglioramento dell'accuratezza e dell'interpretabilit\u00e0 delle immagini ed una notevole riduzione dei tempi di esame.\nLa PET gioca un ruolo sempre maggiore nella verifica della risposta alla terapia, specialmente in particolari terapie anti-cancro.\nLa PET \u00e8 usata anche in studi pre-clinici sugli animali, dove invece le indagini ripetute sullo stesso soggetto sono consentite. Queste ricerche si sono dimostrate particolarmente valide nella ricerca sul cancro, dove si registra un aumento della qualit\u00e0 statistica dei dati e una sostanziale riduzione del numero di animali richiesti per ogni singolo studio.\nUna limitazione alla diffusione della PET \u00e8 il costo dei ciclotroni per la produzione dei radionuclidi di breve tempo di dimezzamento. Pochi ospedali e Universit\u00e0 possono permettersi l'acquisto e il mantenimento di questi costosi apparati e quindi la maggior parte dei centri PET \u00e8 rifornita da fornitori esterni. Questo vincolo limita l'uso della PET clinica principalmente all'uso di traccianti contrassegnati con il 18F, che avendo un tempo di dimezzamento di 110 minuti pu\u00f2 essere trasportato a una distanza ragionevole prima di essere utilizzato. Anche il 68Ga (ottenibile grazie a un generatore) permette di ottenere traccianti in maniera pi\u00f9 agevole, mentre il 82Rb \u00e8 a volte usato per lo studio dell'irrorazione del miocardio.\nUso della PET in neurologia.\nLa PET cerebrale con FDG permette di valutare il metabolismo glicidico a livello cerebrale ed \u00e8 utilizzata nella diagnosi delle demenze e nella valutazione del deterioramento cognitivo lieve (MCI \"Mild Cognitive Impairment\").\nMediante ulteriori radiofarmaci \u00e8 possibile anche eseguire l'imaging della neurotrasmissione (In particolare del sistema dopaminergico. Tale argomento \u00e8 ampiamente trattato nella relativa voce) o mirato alla ricerca di depositi e placche di beta amiloide nel sospetto di Malattia di Alzheimer.\nSono in studio inoltre dei traccianti specifici per la Proteina Tau (sostanza spesso associata a molte patologie neurodegenerative).\nUso della PET in cardiologia.\nLa tomografia a emissione di positroni \u00e8 una metodica utilizzata nello studio del cuore (PET cardiaca). Mediante questo tipo di imaging \u00e8 infatti possibile effettuare sia studi di perfusione (utilizzando ammoniaca marcata con azoto-13, acqua marcata con ossigeno-15 o il rubidio-82) sia di metabolismo (utilizzando il fluorodesossiglucosio). Gli studi di perfusione consentono di localizzare aree del cuore in cui \u00e8 presente un deficit di irrorazione in seguito ad esempio a fenomeni di arteriosclerosi (con un'accuratezza maggiore rispetto alla scintigrafia miocardica perfusionale), mentre lo studio di metabolismo \u00e8 utile per la ricerca di miocardio vitale. Per quest'ultima indicazione la PET \u00e8 considerata la metodica \"gold standard\".\nUso della PET in reumatologia, immunologia e nelle malattie infettive.\nLa PET con FDG \u00e8 utilizzata ampiamente nello studio di queste patologie. In particolare per:\nUso della PET in oncologia.\nLa PET in oncologia ha le seguenti indicazioni:\nI traccianti utilizzabili in oncologia sono molti, ma il pi\u00f9 diffuso \u00e8 il 18fluorodesossiglucosio, cio\u00e8 glucosio che in posizione 2, invece di un ossidrile, presenta un atomo di fluoro 18 emettitore di positroni. Tale farmaco viene captato di solito in maggior misura dai tessuti neoplastici in quanto sono metabolicamente pi\u00f9 attivi (le cellule neoplastiche possono avere un metabolismo fino a 200 volte maggiore rispetto a quelle normali) soprattutto per il fatto che la loro principale via metabolica per il sostentamento energetico \u00e8 la glicolisi anaerobia.\nLa PET (con colina) \u00e8 anche utilizzata in alternativa alla scintigrafia paratiroidea per la ricerca di paratiroidi ipertrofiche o di adenomi paratiroidei nei pazienti affetti da iperparatiroidismo.\nRischi.\nLa scansione non \u00e8 invasiva, ma implica l'esposizione a radiazioni ionizzanti. La dose totale di radiazione \u00e8 significativa, di solito circa 5\u20137 mSv (milli-sievert). Comunque, nella pratica moderna, una scansione combinata di PET/CT \u00e8 quasi sempre utilizzata, e per una scansione PET/CT, l'esposizione di radiazione pu\u00f2 essere sostanzialmente attorno ai 23\u201326 mSv (per una persona di 70\u00a0kg, la dose \u00e8 pi\u00f9 alta per corpi di maggiore peso). Comparato al livello di classificazione per chi lavora nel campo delle radiazioni nel Regno Unito di 6 mSv, si deve trarre che l'uso della PET necessita di una giustificazione pi\u00f9 che sufficiente. Ci\u00f2 si pu\u00f2 anche comparare con la radiazione di fondo media annuale di 2.2 mSv nel Regno Unito, 0.02 mSv per una radiografia X al torace e 6.5\u20138 mSv per una scansione del torace, secondo la rivista \"Chest\" e ICRP. D'altro canto secondo l'associazione IFALPA nel 1999 si dichiar\u00f2 che un operatore di volo riceverebbe una dose di radiazioni di 4\u20139 mSv per anno."}
{"id": "243410", "revid": "281901", "url": "https://it.wikipedia.org/wiki?curid=243410", "title": "Bufalo", "text": ""}
{"id": "243417", "revid": "4", "url": "https://it.wikipedia.org/wiki?curid=243417", "title": "Bocca (economia)", "text": ""}
{"id": "243421", "revid": "228587", "url": "https://it.wikipedia.org/wiki?curid=243421", "title": "Trasporti in Austria", "text": "Questa voce raccoglie le principali tipologie di trasporti in Austria\nRete ferroviaria.\nLa principale azienda ferroviaria in Austria sono le Ferrovie federali austriache, in tedesco \"\u00d6sterreichische Bundesbahnen\" (\"\u00d6BB\").\n\"totale\": 6.123 km (3.523 km elettrificati)\n\"scartamento normale:\" 5.639 km con uno scartamento di 1,435-m (3.429 km elettrificati)\n\"scartamento ridotto:\" 484 km\nRete stradale.\n\"totale\": 200.000 km (100% asfaltate)\nPorti.\nTutti i porti austriaci sono fluviali e di accesso al Danubio.\nIdrovie.\n358 km\nAeroporti.\n55 (1999)\nAeroporti con piste asfaltate.\nLunghezza piste:\nAeroporti con piste non asfaltate.\nLunghezza piste:"}
{"id": "243422", "revid": "4", "url": "https://it.wikipedia.org/wiki?curid=243422", "title": "Bocca del sale", "text": ""}
{"id": "243423", "revid": "536103", "url": "https://it.wikipedia.org/wiki?curid=243423", "title": "Sale da cucina", "text": "Il sale da cucina \u00e8 un ingrediente di cucina, costituito quasi completamente da cloruro di sodio (ovvero il sale sodico dell'acido cloridrico). A temperatura ambiente si presenta come un solido cristallino incolore e con un odore poco accentuato e un sapore caratteristico. In Italia, si trova principalmente in commercio sotto forma di \"sale grosso\" o \"sale fino\", a seconda della dimensione dei cristalli, e in \"sale marino\", o salgemma, a seconda del tipo di produzione. In altri paesi, il sale \u00e8 quasi sempre commercializzato in polvere pi\u00f9 o meno fine.\nProduzione.\nIl cloruro di sodio si trova abbondantemente in natura e la maggior parte \u00e8 presente nell'acqua marina, mentre una frazione molto minore si trova come minerale allo stato solido in giacimenti di terraferma (in questo caso prende il nome di \"salgemma\"). I processi di produzione variano enormemente a seconda della forma in cui il cloruro di sodio \u00e8 disponibile.\nPer antonomasia il cloruro di sodio \u00e8 detto semplicemente \"sale\".\nSale marino: evaporazione solare.\n\u00c8 la forma pi\u00f9 antica di estrazione del sale marino, fatta in impianti detti saline. Viene fatta solitamente a partire dall'acqua di mare, indirizzata in vasche impermeabilizzate di grande estensione e bassa profondit\u00e0, dove staziona per un tempo variabile a seconda delle caratteristiche costruttive e del clima e, per effetto dell'irraggiamento solare, si concentra in una salamoia sempre pi\u00f9 densa. Poich\u00e9, durante la concentrazione si verifica la precipitazione di sali diversi dal cloruro di sodio, la salamoia stessa viene trasferita, col crescere della concentrazione, a vasche diverse. Le prime vasche, in cui non si ha precipitazione, sono dette evaporanti; quelle in cui precipitano i sali di calcio (se esistono), sono dette decalcificanti. Raggiunta la concentrazione di circa 300\u00a0g/l di sale, la salamoia viene passata nelle vasche cristallizzanti, in cui si ha precipitazione vera e propria del cloruro di sodio.\nIl cloruro di sodio solido depositatosi sul fondo delle vasche cristallizzanti viene quindi raccolto con macchine dette coltivatori e inviato alla fase successiva di raffinazione.\nScopo della raffinazione \u00e8 l'eliminazione dei sali diversi dal cloruro di sodio. Tale eliminazione si ottiene mediante lavaggio e ottenendo un prodotto con una concentrazione di cloruro di sodio di circa il 99,5%, che viene essiccato e commercializzato come sale marino.\nIn Italia.\nIn Italia, le principali saline si trovano a Margherita di Savoia, in Puglia; a Cervia in Romagna; nei pressi di Cagliari, in Sardegna e a Trapani, in Sicilia, dove il sale marino \u00e8 inserito tra i Prodotti agroalimentari tradizionali siciliani riconosciuti dal Ministero delle politiche agricole alimentari e forestali.\nEvaporazione indotta.\nDifferisce dall'evaporazione solare in quanto la sorgente di energia non \u00e8 pi\u00f9 il sole, ma il vapore d'acqua o l'energia elettrica. Dato che il costo energetico \u00e8 proporzionale alla quantit\u00e0 d'acqua da evaporare, viene impiegata esclusivamente su salamoie sature o quasi sature.\nLa salamoia trattata viene quindi concentrata in evaporatori-cristallizzatori e se ne produce un sale di altissima purezza e di granulometria molto uniforme. La purezza raggiunge il 99,9% se il sale \u00e8 di uso alimentare, e supera il 99,99% se per uso negli impianti di elettrolisi.\nSalgemma: estrazione da miniera.\nSe l'evaporazione solare ha il vantaggio di richiedere una ridotta quantit\u00e0 di energia, oltre quella fornita dal sole, ha il grave limite di essere possibile solo dove la differenza tra acqua evaporata e caduta di acqua piovana \u00e8 positiva: deve evaporare pi\u00f9 acqua di quanta ne cada con la pioggia. Ci\u00f2 \u00e8 possibile in un clima di tipo mediterraneo, ma assai difficile in climi di tipo monsonico, o in climi freddi. Esistono per\u00f2 dei giacimenti di cloruro di sodio allo stato solido, residui di antichi mari, da cui si pu\u00f2 estrarre il cloruro di sodio gi\u00e0 in forma solida chiamato salgemma, noto anche come halite.\nIn questo caso la produzione \u00e8 fatta mediante apparecchiature meccaniche di scavo, da cui si ottiene un cloruro di sodio in grossi pezzi che in seguito sono macinati per portare i cristalli a dimensioni commerciabili e pu\u00f2 raggiungere - se necessario - lo stesso livello i purezza del sale marino ottenuto per evaporazione.\nSul territorio italiano, esistono depositi di salgemma sfruttati dall'azienda Italkali a Petralia, Racalmuto e Realmonte, in Sicilia da cui si ottiene un sale di alta purezza (oltre il 99,8%) senza trattamenti di raffinazione. Esistono poi altri siti in cui il sale \u00e8 disponibile a profondit\u00e0 pi\u00f9 o meno elevate (ad esempio, in Val di Cecina, in Toscana, in Val d'Agri, in Basilicata e in provincia di Crotone, in Calabria). Sul territorio europeo, tra le pi\u00f9 antiche miniere ci sono quelle di Salisburgo da cui la stessa citt\u00e0 prende il nome (Salzburg, che dal tedesco si traduce come la congiunzione di \"salz\", \"sale\" e \"burg\", \"borgo\") come pure il fiume Salzach, in cui navigavano le chiatte dedite al trasporto di sale.\nRuolo biologico.\nIl cloruro di sodio \u00e8 essenziale per la vita sulla Terra. La maggior parte dei tessuti e dei fluidi degli esseri viventi contiene una qualche quantit\u00e0 di sale. Gli ioni sodio sono essenziali per la trasmissione dei segnali sensoriali e motori lungo il sistema nervoso.\nUna soluzione acquosa contenente lo 0,9% di cloruro di sodio \u00e8 detta soluzione fisiologica perch\u00e9 ha la medesima pressione osmotica del plasma sanguigno umano ed \u00e8 il principale fluido usato in medicina per curare la disidratazione.\nRecenti studi raccomandano di non superare i 5 g/die, perch\u00e9 hanno dimostrato che una dose superiore pu\u00f2 essere molto nociva, arrivando a causare un aumento del 27% di ictus o malattie a carico del cuore.\nUsi.\nIl sale \u00e8 anzitutto un esaltatore di sapidit\u00e0 usato in tutte le tradizioni culinarie conosciute ed \u00e8 ampiamente sfruttato nell'industria conserviera, sia come ingrediente, sia come mezzo di conservazione dei cibi. Quest'ultima propriet\u00e0 \u00e8 dovuta all'effetto disidratante che il sale ha sui materiali con cui viene a contatto, da cui estrae l'acqua per osmosi.\nIl sale da cucina addizionato di elementi particolari pu\u00f2 essere prescritto per curare o prevenire alcune malattie (ad esempio il sale iodato per il gozzo o addizionato di cloruro di potassio per l'ipertensione).\nTipi di sale.\nEsistono diversi tipi di sale in commercio. Sebbene siano tutti composti quasi esclusivamente da cloruro di sodio, spesso contengono inclusioni che ne cambiano l'aspetto. Erroneamente vengono spesso consigliati in quanto iposodici, ma il contenuto di sodio \u00e8 identico a parit\u00e0 di capacit\u00e0 salante. Non vanno quindi confusi con i veri sali iposodici, dove una parte significativa di cloruro di sodio \u00e8 sostituita da altri sali, generalmente cloruro di potassio.\nIl sale \u00e8 indicato nelle diete poich\u00e9 ricco di magnesio e potassio ma, ad eccezione del sale iodato, nessun sale alimentare \u00e8 pi\u00f9 salutare degli altri. I sali colorati o antichi non danno benefici medici particolari, non migliorano la qualit\u00e0 dell'aria circostante ed il loro aspetto \u00e8 dovuto unicamente alle impurit\u00e0 presenti.\nLe diverse sensazioni gustative vanno ricondotte alla diversa forma dei cristalli, che influenzano il rapporto area/superficie variando la sapidit\u00e0 percepita o alle propriet\u00e0 degli altri composti, presenti o addizionati.\nSali marini.\nSale grosso.\nIl sale grosso, comunemente detto sale da cucina, si presenta sotto forma di cristalli grossolani.\nSale integrale.\nSi tratta di un sale marino, che per\u00f2 non \u00e8 stato sottoposto a completa raffinazione: ha un bianco pi\u00f9 spento e trasparente di quello raffinato. \u00c8 maggiormente dotato naturalmente di iodio, rispetto al sale marino raffinato.\nSebbene venga erroneamente considerato povero di sodio, non differisce significativamente in questo da quello comunemente usato in cucina.. Il termine \"integrale\" \u00e8 fondamentalmente errato, dato che tale sale semplicemente prodotto con una minore insistenza delle fasi finali di purificazione rispetto al sale marino comune.\nFior di sale.\nIl fiore di sale \u00e8 un tipo di sale grezzo, che differisce da zona a zona e si raccoglie generalmente in superficie, a seguito di cristallizzazione indisturbata su uno strato sottile. Si trova in commercio con l'indicazione dei luoghi di produzione. Tra gli altri il \"flor de sal de Aveiro\", raccolto nelle saline a Aveiro, nel centro del Portogallo , quello di Tavira, nell'Algarve, riconosciuto anche come prodotto con denominazione di origine protetta (DOP) portoghese, il fior di sale delle saline di Trapani o la \"fleur de sel de la Camargue\".\nSale nero di Cipro.\nEstratto dalle acque dei laghi costieri della zona di Larnaca, a Cipro, il sale viene arricchito con carbone ottenuto dalla combustione delle cortecce di legno dolce (betulla, salice tiglio) che gli conferiscono il tipico colore nero. Il sale nero di Cipro viene indicato come accompagnamento per pesci, uova fritte e patate dolci.\nSale marino di Trapani.\nIl sale marino di Trapani delle omonime saline, prodotto con il tradizionale procedimento artigianale, ha ottenuto il riconoscimento IGP da parte dell'UE, ed \u00e8 presidio Slow Food.\nSale grigio di Bretagna.\nDetto anche \"sale celtico\" Indicato per verdure bollite, il sale viene estratto nel sud della Bretagna, verso la costa atlantica francese, al largo di costruzioni di argilla. La presenza di argilla colora il sale di grigio.\nSale rosso delle Hawaii.\nDurante il processo di evaporazione, un'argilla di origine vulcanica presente nei giacimenti si lega al sale conferendogli il tipico colore rosso di sali minerali contenenti il ferro. Adatto per carne e pesce o per decorare i piatti, \u00e8 soprattutto molto utilizzato dagli indigeni hawaiani per condire il Poke, Kalua Pig e l'Hawaian Jerky. Anticamente veniva utilizzato dagli sciamani hawaiani per i loro rituali.\nSale Maldon.\nUn sale estratto dalle saline di Maldon, nella contea di Essex, a sud-est di Londra. I suoi cristalli (o meglio fiocchi) bianchi sono tipicamente a forma di piramide cava e consentono ai recettori del gusto, poich\u00e9 tali cristalli occupano maggiormente la superficie linguale, di rilevarne immediatamente la sapidit\u00e0. Infine la leggenda vuole che il procedimento di produzione del sale fosse gi\u00e0 noto durante la dominazione romana della Gran Bretagna, anche se \u00e8 dal 1700 che tale produzione ebbe maggior incremento.\nOttimo per focacce, cracker, insalate oppure come decorazione in crostate/torte al cioccolato sfruttando il contrasto dolce-salato.\nSale iodato.\nI sistemi di lavorazione rimuovono anche i sali di iodio, che possono essere carenti per alcune popolazioni viventi in luoghi dove tale elemento \u00e8 scarso, ma sono necessari - in esigue quantit\u00e0 - per il corpo umano, (soprattutto per il funzionamento della tiroide). Normalmente sono presenti in moltissimi cibi di origine marina, ma il sale iodato \u00e8 additivato appositamente di tale elemento e l'eventuale eccesso di iodio \u00e8 eliminato dal corpo umano senza problemi. Di norma i cibi vegetali coltivati in localit\u00e0 marine, soggette a ricaduta dei venti con alto contenuto di particelle sollevate dal mare durante le tempeste, hanno anche notevoli quantit\u00e0 dei suoi sali.\nSali affumicati.\nRicordiamo il \"sale affumicato della Danimarca\" dove il sale viene affumicato secondo un antico metodo di affumicatura (addirittura risalente ai Vichinghi) con legno di ginepro, quercia, ciliegio e faggio e ha un aspetto arancione, e quello \"affumicato Salish\" dall'aspetto color sabbia e un forte aroma affumicato. Ottimi per rendere affumicati carne e latticini, come la mozzarella. Una sua variante \u00e8 il sale danese affumicato aromatizzato con le erbe danesi.\nAltro sale affumicato \u00e8 il sale affumicato piramide di Cipro. Di color ambrato con sfumature dorate, questo sale subisce una lenta affumicatura a freddo, ottenuta bruciando legni di faggio, castagno e di altro tipo particolarmente aromatici. Viene usato particolarmente in piatti a base di uova e in un'alternativa torta delle rose arricchita di erbe aromatiche.\nSali aromatizzati.\nEsistono sul mercato anche sali aromatizzati al limone, all'aceto, ai boccioli di rosa, alla lavanda, ai fiori (un mix di fiori misti come calendula, malva, viola e camomilla vengono trinciati in un pestello insieme al sale), alla senape, al vino rosso, al sedano, alle alghe di Bretagna, al bamb\u00f9, o persino alla vaniglia o al t\u00e8 matcha.\nOltre a questi ve ne sono di ben pi\u00f9 particolari :\nSali da laghi salati.\nSale arancione Mirroir.\nDalla colorazione arancione e dall'alta sapidit\u00e0, il sale Mirroir viene raccolto dai laghi salati in Bolivia, nelle Ande a 3.700 metri dal livello del mare.\nSalgemma.\nQuesti sono i pi\u00f9 utilizzati complessivamente, anche se in cucina cresce l'uso del sale marino, ma esistono anche particolari tipi di sale colorati a seconda degli elementi presenti nel luogo di estrazione del prodotto, molto utilizzati nell'alimentazione.\nSale rosa dell'Himalaya.\nSicuramente il pi\u00f9 noto dei salgemma e rintracciabile nei nostri mercati, il sale rosa proviene da una formazione cristallina formatasi 250 milioni di anni fa. La presenza in quantit\u00e0 minime di diverse sostanze, soprattutto ossido di ferro, \u00e8 responsabile della caratteristica colorazione rosa.. A dispetto del nome \u00e8 raccolto nel Salt Range in Pakistan. La miniera pi\u00f9 abbondante del sale rosa \u00e8 quella di Khewra, nella regione del Punjab.\nAltri sali rosa.\nTalvolta viene confuso con altri sali rosa:\nSale blu di Persia.\nIl blu di Persia \u00e8 un salgemma naturale, il cui colore \u00e8 dovuto alla presenza di magnesio, calcio, potassio e cloro, che proviene dalle millenarie miniere dell'Iran. \u00c8 molto raro da trovare e la sua particolare colorazione di colore blu di Persia \u00e8 dovuta alla presenza di silvite, minerale che di solito \u00e8 giallo-rosa e raramente blu. Ha una decisa sapidit\u00e0 e un retrogusto leggermente speziato. Macinato sul momento lo si utilizza come sale per condimenti o per pizze o semplicemente in granuli per decorare piatti ricercati (specialmente quelli a base di tartufo).\nSale viola indiano.\nChiamato anche \"Kala Namak\" o anche \"Sanchal\", si estrae nell'India Centrale ed \u00e8 caratterizzato da una consistenza soffice, da un gusto sulfureo e da una colorazione che va dal rosa al viola intenso, dovuta alla presenza di greigite. Viene usato nella cucina indiana e del Bangladesh specialmente in insalate, frutta e \"chutney\".\nAltri sali.\nSale non igroscopico.\n\u00c8 un sale molto fino ottenuto per ricristallizzazione, cui vengono aggiunti antiagglomeranti, come il ferrocianuro di potassio o il carbonato di magnesio. Il ferrocianuro non ha praticamente tossicit\u00e0 e inoltre \u00e8 utilizzato in quantit\u00e0 di poche parti per miliardo.\nSale kosher.\nNon \u00e8 differente dal sale comune, ma \u00e8 chiamato cos\u00ec perch\u00e9 \u00e8 utilizzato dalle comunit\u00e0 ebraiche allo scopo di \"assorbire\" il sangue contenuto nelle carni (per gli ebrei \u00e8 vietato assumere il sangue) e trova impiego nella cucina mondiale come alternativa equivalente al sale grosso, con cui condivide anche la grossolanit\u00e0 dei cristalli.\nSale rosa australiano Murray River.\nQuesto sale fluviale finissimo e croccante nasce in Australia dalla foce del fiume Murray, precisamente viene ottenuto dall'evaporazione di un suo bacino sotterraneo. Il colore rosa albicocca \u00e8 dovuto alla presenza di carotene contenuti nelle alghe rosse del fiume."}
{"id": "243429", "revid": "394", "url": "https://it.wikipedia.org/wiki?curid=243429", "title": "Oftalmiatria", "text": ""}
{"id": "243432", "revid": "9", "url": "https://it.wikipedia.org/wiki?curid=243432", "title": "Nord Brabante", "text": ""}
{"id": "243433", "revid": "1982", "url": "https://it.wikipedia.org/wiki?curid=243433", "title": "Mattino di Padova", "text": ""}
{"id": "243435", "revid": "125663713", "url": "https://it.wikipedia.org/wiki?curid=243435", "title": "Hikikomori", "text": "Un hikikomori (in giapponese o , ; dalle parole \"hiku\", \"tirare\", e \"komoru\", \"ritirarsi\" o \"chiudersi\") \u00e8 una persona che ha scelto di scappare fisicamente dalla vita sociale di persona, spesso cercando livelli finali di isolamento e confinamento. Tali scelte sono causate da fattori personali e sociali di varia natura. Tra questi la grande pressione della societ\u00e0 giapponese verso l'autorealizzazione e il successo personale, cui l'individuo viene sottoposto fin dall'adolescenza. Il termine \"hikikomori\" si riferisce sia al fenomeno sociale in generale, sia a coloro che appartengono a questo gruppo sociale.\nIl percorso terapeutico, che pu\u00f2 durare da pochi mesi a diversi anni, consiste nel trattare la condizione come un disturbo mentale (con sedute di psicoterapia e assunzione di psicofarmaci) oppure come problema di socializzazione, stabilendo un contatto con i soggetti colpiti e cercando di migliorarne la capacit\u00e0 di interagire. Il fenomeno, gi\u00e0 presente in Giappone dalla seconda met\u00e0 degli anni ottanta, ha incominciato a diffondersi negli anni duemila anche negli Stati Uniti e in Europa.\nDefinizione del termine e sintomatologia.\nIl fenomeno dello \"hikikomori\" pu\u00f2 essere considerato come una volontaria esclusione sociale, una ribellione della giovent\u00f9 giapponese alla cultura tradizionale e all'intero apparato sociale da parte di adolescenti che vivono reclusi nella loro casa o nella loro stanza senza alcun contatto con l'esterno, n\u00e9 con i familiari o amici.\nIl governo del Giappone utilizza il termine \"hikikomori\" per coloro che si rifiutano di lasciare le proprie abitazioni e l\u00ec si isolano per un periodo superiore ai sei mesi, e ha stilato una lista di criteri diagnostici utili a inquadrare i soggetti che possano rientrare in questa definizione. Il termine fu coniato dallo psichiatra Tamaki Sait\u014d, quando cominci\u00f2 a rendersi conto della similarit\u00e0 sintomatologica di un numero sempre crescente di adolescenti che mostravano letargia, incomunicabilit\u00e0 e isolamento totale. Oltre all'isolamento sociale gli \"hikikomori\" soffrono tipicamente di depressione e di comportamenti ossessivo-compulsivi, in particolare automisofobia (paura di essere sporchi) e manie di persecuzione.\nLo stile di vita degli \"hikikomori\" \u00e8 spesso caratterizzato da un ritmo circadiano sonno-veglia invertito, con le ore notturne solitamente dedicate a componenti tipiche della cultura popolare giapponese, come la passione per il mondo manga e, soprattutto, la sostituzione dei rapporti sociali diretti con quelli mediati via Internet. Quest'ultimo aspetto si configura spesso come una contraddizione in termini: la persona rifiuta i rapporti personali fisici, mentre con la mediazione della rete pu\u00f2 passare gran parte del suo tempo intrattenendo relazioni sociali di vario tipo, dalle chat fino ai videogiochi online. Tuttavia, soltanto il 10% degli \"hikikomori\" naviga su Internet, mentre il resto impiega il tempo leggendo, girovagando nella propria stanza o semplicemente oziando, nell'impossibilit\u00e0 di cercare lavoro o frequentare la scuola. In ogni caso, la mancanza di contatto sociale e la prolungata solitudine hanno effetti profondi sullo \"hikikomori\", che gradualmente perde le competenze sociali, i riferimenti comportamentali e le abilit\u00e0 comunicative necessarie per interagire con il mondo esterno.\nSolitamente lo \"hikikomori\" lascia di rado la sua stanza, nemmeno per lavarsi, chiedendo che il cibo gli sia lasciato dinanzi alla porta e consumando i pasti all'interno della propria camera. Alcuni reclusi meno soggetti all'agorafobia sono tuttavia in grado di uscire di casa una volta al giorno o una volta alla settimana per recarsi in un \"konbini\", un \"convenience store\" aperto 24 ore al giorno, dove possono trovare colazioni da asporto, pasti precotti o \"bent\u014d\" preconfezionati. Il ritiro dalla societ\u00e0 avviene gradualmente: i ragazzi, in alcuni casi, non riescono a immaginare s\u00e9 stessi adulti o hanno l'impressione di non stare crescendo, possono apparire infelici, perdere le amicizie, la sicurezza e la fiducia in s\u00e9 stessi, con un aumento dell'aggressivit\u00e0 spesso verso i genitori (circa il 40-50% degli \"hikikomori\" tratta i propri genitori con violenza). Sovente, non \u00e8 possibile attribuire l'insorgenza di \"hikikomori\" a un trauma specifico: semplicemente, alcuni giovani giapponesi perdono l'energia che ci si aspetta abbiano i ragazzi appartenenti alla loro fascia d'et\u00e0. La percentuale di suicidi tra gli \"hikikomori\" rimane comunque bassa, in quanto, nonostante il desiderio di porre fine alla loro esistenza sia alto, subentra nei soggetti una forma di autocompiacimento e narcisismo che salva loro la vita. Flavio Rizzo, professore dell'Universit\u00e0 di Tokyo, ha sottolineato il ruolo delle implicazioni culturali e le traiettorie storiche giapponesi spostando l'attenzione dall'analisi clinica, definendo gli \"hikikomori\" \"eremiti postmoderni\".\nMentre il livello del fenomeno varia su una base individuale, nei casi estremi alcune persone rimangono isolate per anni o anche decenni. Spesso gli \"hikikomori\" incominciano rifiutandosi di andare a scuola: questi ultimi in giapponese sono definiti ; un termine pi\u00f9 antico \u00e8 . Questo fenomeno \u00e8 possibile soprattutto a causa del fatto che raramente le scuole giapponesi cercano di convincere i ragazzi a tornare a seguire le lezioni.\nDiffusione del fenomeno.\nIn Giappone.\nLa diffusione del fenomeno in Giappone ha avuto luogo dalla met\u00e0 degli anni ottanta, con un incremento sostanziale verso la fine degli anni novanta. Secondo alcune fonti, nella seconda met\u00e0 degli anni duemila i giapponesi coinvolti erano un milione, circa l'1% della popolazione. Stime pi\u00f9 caute, invece, parlavano di un numero di individui compreso fra 100\u00a0000 e 320\u00a0000. Nel 2008 l'Universit\u00e0 di Okinawa parlava di 410\u00a0000 soggetti colpiti, ma secondo i dati riferiti da Sait\u014d la prevalenza di \"hikikomori\" sarebbe di due milioni di soggetti.\nL'attendibilit\u00e0 dei dati sull'incidenza del fenomeno \u00e8 pregiudicata da diversi fattori, come la reticenza delle famiglie a denunciare i casi o, al contrario, da una scarsa conoscenza dello stesso. Secondo i dati del governo riferiti a luglio 2010, il numero degli \"hikikomori\" si aggirerebbe sulle 700\u00a0000 unit\u00e0, con una et\u00e0 media di 31 anni; un'ulteriore stima, riferita a settembre dello stesso anno, identifica il loro numero in 236\u00a0000 soggetti. Uno studio epidemiologico del 2012 stimava che l'1,2% delle persone della fascia di et\u00e0 compresa tra i 20 e 50 anni avesse vissuto almeno un periodo di ritiro sociale e di isolamento di sei mesi. Nel 2016 il governo parlava di 541\u00a0000 soggetti coinvolti, con un'et\u00e0 compresa tra i 15 e i 39 anni; altri 613\u00a0000 appartenevano invece alla fascia di et\u00e0 tra i 40 e i 64 anni. Questi ultimi, che hanno raggiunto i 40 anni e hanno passato circa 20 anni in isolamento, sono generalmente indicati come la \"prima generazione \"hikikomori\"\" e vi \u00e8 preoccupazione per il loro reinserimento in societ\u00e0 quando, superata la soglia dei 60 anni e rimasti orfani, perderanno l'unica fonte di sostentamento a disposizione.\nSolitamente gli \"hikikomori\" sono giovani maschi primogeniti di ceto sociale medio-alto, di et\u00e0 compresa tra 19 e 30 anni (con un forte incremento tra gli under 19 negli anni duemila) con la prima manifestazione del disagio nel 23% dei casi gi\u00e0 al primo anno delle scuole medie inferiori. Solo il 10% dei soggetti interessati \u00e8 di sesso femminile e di solito il periodo di reclusione \u00e8 limitato; \u00e8 possibile comunque che molti casi di \"hikikomori\" tra ragazze non siano riconosciuti come tali, in quanto i giapponesi percepiscono il ritiro in casa delle donne una consuetudine all'interno della propria societ\u00e0:\nUno studio condotto dal Ministero della salute, del lavoro e delle politiche sociali del Giappone nel 2003 in tutti i centri di salute mentale del Paese ha dimostrato che vi sono state oltre 14\u00a0000 consultazioni per \"hikikomori\" in un anno, non includendo il numero di consultazioni dei genitori.\nUn elemento culturale strettamente collegato al fenomeno \"hikikomori\" \u00e8 la categoria dei , ovvero ragazzi che continuano a vivere coi genitori ben oltre la maggiore et\u00e0, i quali sembrano possedere, in una certa percentuale di casi, stili comportamentali simili e sovrapponibili a quelli di uno \"hikikomori\". \u00c8 possibile che tra i numerosi \"parasite single\" giapponesi vi siano degli \"hikikomori\" non riconosciuti come tali.\nNel resto del mondo.\nLo \"hikikomori\" non \u00e8 un fenomeno esclusivamente giapponese essendo diffuso, in percentuale minore rispetto al Giappone, anche nel mondo occidentale e nel resto dell'Asia. A Parigi, tra il 2011 e il 2012, sono stati individuati 30 casi di persone di et\u00e0 compresa tra i 16 e i 30 anni, tra i quali risultano particolarmente colpiti i soggetti che hanno scarsa vita sociale o coloro che non hanno completato o hanno avuto difficolt\u00e0 a completare gli studi. Per questo motivo, a partire dagli anni dieci del XXI secolo, ricercatori francesi collaborano insieme a esperti giapponesi per individuare le cause del fenomeno e chiarire se esso sia prerogativa solamente del Giappone o se sia presente anche in societ\u00e0 culturalmente differenti. In Francia il fenomeno non \u00e8 riconosciuto dalle autorit\u00e0, ma secondo gli esperti il numero di \"hikikomori\" francesi si aggirerebbe sulle decine di migliaia.\nIn Italia si stima che un individuo ogni 250 sia soggetto a comportamenti a rischio di reclusione sociale; altre stime parlano invece di un individuo su 200. Nel 2013, secondo la Societ\u00e0 Italiana di Psichiatria, circa 3 milioni di italiani tra i 15 e i 40 anni soffrivano di questa patologia. Tuttavia il disturbo \u00e8 spesso associato o confuso con la cultura \"nerd\" e \"geek\", o pi\u00f9 frequentemente con una semplice dipendenza da Internet (le cui stime parlano di 240\u00a0000 adolescenti italiani che trascorrono pi\u00f9 di tre ore al giorno tra Internet e videogiochi), limitando il fenomeno a una conseguenza del progresso della societ\u00e0 e non a una chiara scelta volontaria del soggetto. Una stima pi\u00f9 attendibile, riferita al 2018, parla di 100\u00a0000 casi di \"hikikomori\" in Italia.\nCasi di \"hikikomori\" sono stati individuati in Spagna, dove l'isolamento prolungato si presentava spesso come conseguenza di disturbi come psicosi e ansia patologica. In America Latina si tratta di un fenomeno nuovo, con pi\u00f9 di 50 casi accertati in Argentina nel 2008, dove \u00e8 stato individuato il caso di un uomo che per 20 anni si era rifiutato di abbandonare la propria abitazione, nella citt\u00e0 di Viedma. In Asia il fenomeno \u00e8 diffuso soprattutto in Bangladesh, India, Iran, Taiwan, Thailandia, Cina e Corea del Sud. Secondo uno studio del 2012 nella sola Hong Kong il numero di reclusi sociali ammonterebbe a circa 18\u00a0500, il triplo rispetto a una precedente stima riferita al 2005. Durante la stessa indagine sono stati presi in carico e studiati 192 soggetti, dei quali alcuni in isolamento totale da almeno sei anni.\nIn Corea i criteri diagnostici differiscono leggermente, essendo necessari tre mesi di isolamento sociale (invece dei canonici sei) per essere definiti \"hikikomori\". Tali soggetti vengono definiti \"wittori\" (, \"solitari\"), e, a differenza degli \"hikikomori\", mantengono il dialogo con i propri genitori. Inoltre, semmai il disturbo dovesse insorgere, esso \u00e8 di breve durata, in quanto, a differenza dei loro coetanei giapponesi, i coreani debbono prestare servizio militare obbligatorio all'et\u00e0 di 18 anni. Nel 2008 il numero di reclusi sociali sudcoreani si aggirava sulle 300\u00a0000 unit\u00e0, ma da allora il governo non ha pi\u00f9 fornito stime ufficiali sul loro numero.\nPossibili cause.\nEvoluzione di disturbi gi\u00e0 presenti.\nI sintomi dello \"hikikomori\" sono comparabili al ritiro sociale esibito dagli individui che soffrono di disturbi pervasivi dello sviluppo, un gruppo di disturbi che comprendono la sindrome di Asperger e l'autismo. Ci\u00f2 ha portato alcuni psichiatri a formulare l'ipotesi che gli \"hikikomori\" possano essere influenzati dai disturbi che colpiscono l'integrazione sociale, i quali per\u00f2 risultano alterati rispetto alla loro forma tipica occidentale per via delle pressioni sociali e culturali uniche del Giappone. Uno studio del 2007 ha evidenziato la correlazione tra lo stato di \"hikikomori\" e la presenza di disturbi mentali secondari, con cinque casi sui ventisette presi a carico con un alto disturbo pervasivo dello sviluppo e dodici casi che presentavano disturbi come depressione, disturbo ossessivo-compulsivo, della personalit\u00e0 o leggera disabilit\u00e0 intellettiva. I restanti dieci casi denotavano invece comportamenti riconducibili allo stato di \"hikikomori\", senza per\u00f2 mostrare alcun disturbo mentale evidente.\nCompetitivit\u00e0 sociale.\nLo \"hikikomori\" potrebbe essere una resistenza alla pressione all'autorealizzazione e al successo personale presente nei ragazzi giapponesi gi\u00e0 nella scuola media, dove \u00e8 essenziale che siano eccellenti negli studi e nella professione. A causa della natura fortemente omologante della cultura giapponese, se un ragazzo non segue un preciso percorso verso un'universit\u00e0 d'\u00e9lite o un'azienda di prestigio, molti genitori, e di conseguenza i loro figli, vivono questo come un grave fallimento. Il sistema educativo giapponese, influenzato dai valori tradizionali confuciani, riveste perci\u00f2 un ruolo importante nella produttivit\u00e0 del Paese e nelle possibilit\u00e0 di affermazione nel mondo del lavoro dei giovani nipponici.\nIl percorso di vita degli adolescenti giapponesi deve essere preciso e lineare e non esistono altri modi per soddisfare le aspettative pre-imposte dalla societ\u00e0 e, soprattutto, non soddisfarle significa fallire totalmente; una delle massime giapponesi \u00e8: \u00abIl chiodo che sporge va preso a martellate\u00bb. Uno dei motivi principali che spinge uno \"hikikomori\" a isolarsi, quindi, \u00e8 dire no a quel conformismo che \u00e8 uno dei cardini della cultura giapponese. I giovani \"hikikomori\" infatti spesso sono persone intelligenti e creative, quasi a voler dire che l'unico modo per affermare la propria identit\u00e0 sia nascondersi, fuggendo dalla realt\u00e0 e dalle proprie responsabilit\u00e0. Inoltre l'eccessiva pressione competitiva nel sistema scolastico per ambire ai migliori posti di lavoro, rimasta immutata all'interno di una societ\u00e0 che, per\u00f2, dopo la crisi degli anni novanta, ha perso la maggior parte della sua forza economica, viene ritenuto uno sforzo inutile da molti adolescenti giapponesi. Mentre i padri giapponesi della generazione post-crisi possono godere ancora di un impiego a vita presso aziende multinazionali, i giovani che entrano nella societ\u00e0 dopo la scuola non possiedono tali garanzie nel mercato del lavoro. A causa di questo, molti giovani giapponesi incominciano a sospettare che il sistema posto in essere per i loro padri e nonni non funzioni pi\u00f9, e per alcuni, la mancanza di un obiettivo di vita chiaro li rende suscettibili al ritiro sociale come \"hikikomori\".\nUn'altra causa \u00e8 da ricercare nei rapporti sociali tra gli stessi adolescenti, che nel periodo scolastico spesso si dimostrano un autentico incubo con molestie e forme pi\u00f9 o meno gravi di , causando agorafobia, ansia, fobia sociale e scolare. La vittima di \"ijime\" \u00e8 solitamente un individuo che ha trovato difficolt\u00e0 nel conformarsi agli altri, ma potrebbe considerarsi egli stesso una persona inadeguata, decidendo cos\u00ec di isolarsi sia dalle attivit\u00e0 scolastiche sia dalla societ\u00e0 stessa, nella quale la cooperazione e l'adesione svolgono un ruolo primario. La reclusione appare, cos\u00ec, l'unico modo per manifestare il proprio dissenso o il proprio disagio rispetto alla societ\u00e0 e alle sue norme. Anche la timidezza dei soggetti svolge un ruolo chiave nell'insorgenza di \"hikikomori\". Questo stato pu\u00f2 portare a situazioni in cui il ragazzo colpito dal disturbo arrivi a provare vergogna o si senta ferito nell'orgoglio per situazioni che, in uno stato d'animo regolare, risulterebbero facilmente sopportabili. Nei peggiori dei casi, questa situazione pu\u00f2 evolversi in una manifestazione di sintomi paranoici, i quali alla lunga possono accrescere le possibilit\u00e0 di isolamento sociale.\nLa famiglia giapponese.\nLa maggior parte dei genitori aspetta molto a lungo prima di chiedere aiuto, nella speranza che il figlio \"hikikomori\" superi la fase del disturbo da solo. Ci\u00f2 \u00e8 in parte dovuto al fatto che si crea una sorta di benestare in cui il figlio si vergogna di aver deluso i genitori, mentre questi ultimi si vergognano di avere un figlio rimasto indietro rispetto agli altri. Talvolta, i genitori si vergognano di cercare un rimedio per il disturbo del figlio, o semplicemente, di essere visti entrare in qualche clinica specializzata. La relativa capacit\u00e0 economica della classe media consente inoltre ai genitori di mantenere in casa un figlio adulto indefinitamente. Nelle famiglie a basso reddito non ci sono \"hikikomori\" poich\u00e9 i giovani sono costretti a lavorare fuori di casa se non finiscono la scuola e per questa ragione l'isolamento, se mai ha inizio, termina precocemente.\nAssenza del padre.\nL'assenza della figura maschile \u00e8 un fatto comune all'interno della famiglia giapponese, dove il padre sceglie solitamente di non prendersi responsabilit\u00e0 riguardo alla crescita dei figli, il contrario di quello che avviene all'interno della famiglia occidentale contemporanea. Di solito il padre, impegnato tutto il giorno sul posto di lavoro, finisce per eliminare tutte le attivit\u00e0 extra-lavorative, limitando anche le amicizie a quelle coltivate in ambito lavorativo. Contrapposta a tale assenza fisica vi \u00e8 un'eccessiva presenza della figura patriarcale che il padre giapponese rappresenta: in qualit\u00e0 di \"uomo di casa\" egli esercita sul figlio una sorta di \"violenza simbolica\", evidenziando i suoi successi e la dedizione al lavoro, mostrandosi calmo e forte, limitando le emozioni e le parole, dalle quali il resto della famiglia dipende psicologicamente, tagliando tutti i rapporti intimi con quest'ultima, nella speranza che il figlio assimili tali valori. Pu\u00f2 accadere tuttavia che i figli, proprio come i padri, si rintanino in luogo privo di emozioni, sviluppando i sintomi da ritiro sociale con la differenza sostanziale che quest'ultimo \u00e8 per essi una forma di ribellione al sistema sociale e al modello paterno.\nDipendenza dalla madre.\nAlcuni esperti, tra cui Sait\u014d, attribuiscono la causa del disagio oltre alla suddetta mancanza della figura paterna, anche al contesto familiare e sociale, fattori che contribuiscono allo sviluppo di un'interdipendenza e collusione fra madre e figlio. Condizione che poi muterebbe in un sentimento di , impedendo di fatto alla prole uno sviluppo psicologico autonomo. Il fenomeno infatti sembrerebbe verificarsi maggiormente tra gli adolescenti maschi con madri troppo ansiose e oppressive, in situazioni in cui il peso dell'educazione e del mantenimento dei figli ricade esclusivamente su queste ultime, le quali nel 95% dei casi ne assecondano l'isolamento. Il rischio che essi rimangano schiavi di tale simbiosi \u00e8 accresciuto dal fatto che il padre raramente interviene come terzo elemento a separare la coppia madre-figlio.\nIl comportamento tipico da parte di una madre di uno \"hikikomori\", quindi, \u00e8 quello di appoggiare e di non interferire con l'operato del figlio, senza disturbarlo e senza indagare sul motivo del suo malessere, nell'attesa che la situazione ritorni alla normalit\u00e0. In questo modo l'isolamento, col passare del tempo, diventa totale, passando da momenti di dipendenza a momenti di forte aggressivit\u00e0, che possono sfociare in casi di violenza verso la madre. In Giappone non \u00e8 inusuale che i bambini fino a dieci anni dormano ancora nel letto dei genitori. Cos\u00ec facendo, il bambino finisce per acquisire, durante la fase di crescita, la consapevolezza della bont\u00e0 e della dedizione della madre nei suoi confronti, situazione che porta allo sviluppo di un senso di obbligo e di devozione, che influenzer\u00e0 tutte le relazioni sociali fino all'et\u00e0 adulta. La madre giapponese contemporanea, inoltre, ha sviluppato un forte sentimento di iperprotettivit\u00e0 verso il figlio, causato, oltre all'assenza del marito, dal desiderio di proteggere il primo dalle aspettative che la societ\u00e0 e la stessa famiglia hanno riposto in esso.\nPersonalit\u00e0 autentica e \"di facciata\".\nLa contrapposizione tra e riveste un ruolo di importanza capitale nella cultura giapponese.\nL'esistenza di questi due aspetti della vita giapponese comporta la presenza di un doppio registro psichico nei giapponesi, i quali anche se talvolta contrari alle regole della societ\u00e0, debbono rispettarle per salvaguardare l'armonia del gruppo. A causa di questa ricerca dell'armonia a tutti i costi spesso i sentimenti risultano essere soppressi; inoltre, le opinioni personali non sono mai apertamente espresse, le emozioni non vengono fatte trasparire e gli scontri pubblici sono rari. Per effetto di questa marcata dicotomia tra personalit\u00e0 pubblica e privata, alcuni \"hikikomori\" trovano grandi difficolt\u00e0 a conformarsi alle regole della societ\u00e0 giapponese, non riuscendo ad abbandonare il proprio \"hon'ne\" e facendo fatica a compiere il passaggio al \"tatemae\". \u00c8 possibile che questa riluttanza, classificata dagli psicoterapeuti come un disturbo di comunicazione, finisca per acuire l'isolamento sociale. Secondo lo psicoterapeuta Yuichiri Hattori, gli \"hikikomori\", costretti come tutti i giapponesi ad adottare tali sentimenti di facciata fin da piccoli, non sono pi\u00f9 in grado di liberarsene in favore della loro autentica personalit\u00e0, con conseguenti problemi nel loro sviluppo emotivo. Secondo Hattori infatti essi temono la possibilit\u00e0 che mostrare i loro veri sentimenti possa pregiudicare i rapporti sociali con gli altri, forzandoli ad adottare una personalit\u00e0 di facciata in grado di uniformarsi al resto della societ\u00e0. Tuttavia, la maggior parte di essi non resiste a questa pressione, finendo per crollare emotivamente.\nTrattamento.\nData la rilevanza sociale del fenomeno, in Giappone si \u00e8 cercato di porre rimedio al problema degli \"hikikomori\" attraverso due principali tipi di approcci, ciascuno dei quali con il proprio stile e la propria filosofia di trattamento:\nNel secondo approccio rientrano specifiche organizzazioni no profit che si propongono di aiutare coloro che trovano difficolt\u00e0 a comunicare e a integrarsi nella societ\u00e0, migliorando la loro capacit\u00e0 di interagire in modo da renderli indipendenti dalla famiglia, attraverso l'assegnazione di piccoli incarichi o lavori. In genere sono i genitori a contattare tali organizzazioni e a far partecipare il figlio alle attivit\u00e0 del programma, pagando una quota. Queste associazioni si propongono come un'estensione della famiglia e in questo senso prevedono anche la figura della cosiddetta \"sorella in prestito\", che nei casi di particolare chiusura del giovane cerca di stabilire un contatto con lui e di convincerlo a uscire dalla sua stanza e a prendere parte al programma. Tuttavia questo metodo lascia perplessi parecchi esperti a causa della scarsa formazione specifica dei volontari. Tali tipi di centri di recupero, chiamati \"free space\" o \"free school\", hanno la caratteristica di essere strutturati come una normale scuola, con programmi didattici identici. La differenza consiste nella mancanza di distinzione dei ruoli gerarchici: i ragazzi in cura non indossano divise, non vengono usati onorifici e nessuna informazione sul loro passato viene divulgata, contribuendo alla diffusione di un clima sereno all'interno del centro. Inoltre, per aiutare i ragazzi affetti da questo disturbo, \u00e8 stata ipotizzata la possibilit\u00e0 di avvicinarsi a essi attraverso la costruzione di un rapporto di fiducia, ricostruendo le relazioni sociali tramite l'empatia e l'accettazione positiva incondizionata.\nLa durata del percorso riabilitativo pu\u00f2 variare da persona a persona, ma uno studio del 2014 condotto su 270 individui colpiti ha dimostrato che il lasso di tempo necessario perch\u00e9 uno \"hikikomori\" si riabitui al mondo esterno \u00e8 in media di circa dodici anni. Un altro studio del 2003 evidenziava inoltre che dopo un breve periodo molti soggetti (circa il 23% su un campione di ottanta reclusi sociali) smettono di frequentare i centri di recupero per diversi anni. Non \u00e8 detto comunque che gli ex \"hikikomori\" riescano a rientrare a pieno titolo nella societ\u00e0 e nel mondo del lavoro, in quanto le aziende giapponesi sono molto restie ad assumere persone il cui curricolo presenti lunghi periodi di inattivit\u00e0 lavorativa. Infine una terapia alternativa \u00e8 quella della telepsichiatria, una branca della telemedicina. Diffusasi inizialmente in Paesi con bassa densit\u00e0 demografica, ove per il medico il problema maggiore \u00e8 quello di raggiungere l'abitazione del paziente, questo tipo di cura si \u00e8 sviluppato grazie al progresso tecnologico, avvalendosi di connessione Internet, di webcam e computer e permettendo al medico curante e al paziente di interagire a distanza. Questa terapia, quindi, si sposa alla perfezione con il fenomeno \"hikikomori\", permettendo di raggiungere i soggetti affetti dal disturbo attraverso il loro unico sistema di mediazione con il mondo esterno. Tale sistema porrebbe le basi per la fine dell'auto-isolamento, consentendo al medico di erogare le prime cure del trattamento del disturbo.\nLo \"hikikomori\" nella cultura di massa.\nAnime e manga.\nLa figura dello \"hikikomori\" \u00e8 spesso utilizzata negli anime e nei manga, e per certi versi pu\u00f2 essere vista come uno stereotipo dei cartoni animati giapponesi. Difatti, un numero sempre maggiore di opere vede affidare il ruolo di \"eroe\" a uno \"hikikomori\", palesando una crescente accettazione e persino un miglioramento dell'immagine di questo modello psicosociale. \nUna delle opere pi\u00f9 significative in questo senso \u00e8 il romanzo \"Welcome to the NHK\" di Tatsuhiko Takimoto, definitosi lui stesso uno \"hikikomori\". La sigla NHK non indica l'emittente televisiva giapponese, bens\u00ec \"Nihon Hikikomori Ky\u014dkai\" (\"associazione giapponese \"hikikomori\"\") e tutta l'opera, trasposta successivamente in anime e manga, \u00e8 incentrata sulla lotta del protagonista Tatsuhiro Sat\u014d contro il suo destino di \"hikikomori\". Sat\u014d soffre di fobia sociale, e il suo auto-isolamento \u00e8 dovuto alla sua incapacit\u00e0 di rapportarsi in modo naturale con la societ\u00e0. Trovatosi improvvisamente in difficolt\u00e0 economica a causa del mancato apporto dei genitori, egli sviluppa un legame di interdipendenza con Misaki, la ragazza che cerca di aiutarlo, simile a quello che si verifica tra madre e figlio. Ancora prima che nell'opera di Tokimoto il tema ricorre nell'anime \"Neon Genesis Evangelion\" di Hideaki Anno. Il personaggio di Shinji Ikari presenta un quadro comportamentale riconducibile a quello degli \"hikikomori\", nella sua incapacit\u00e0 di relazionarsi con gli altri, il rifiuto verso il mondo esterno, l'atteggiamento compulsivo e l'assenza di una figura parentale positiva di riferimento. Perfetta trasposizione dell'incertezza sociale del Giappone di met\u00e0 anni novanta, il personaggio di Shinji incarna lo spirito di una societ\u00e0 giovane che soffre a causa dei cambiamenti sociali e i cui membri non sono in grado di affrontare il duro sistema educativo, la crescente instabilit\u00e0 del lavoro e la grande pressione sociale.\nAltri esempi di rilievo sono \"Ano Hana\", in cui il protagonista Jinta Yadomi diviene \"hikikomori\" a causa di un trauma subito in et\u00e0 infantile, \"Kami-sama no memo-ch\u014d\", dove la protagonista Alice vive chiusa nel suo appartamento utilizzando Internet per rimanere in contatto con il mondo esterno, e \"La mia Maetel\", in cui il protagonista Shintar\u014d Koizumi, auto-recluso da quindici anni, si innamora della propria matrigna.\nSecondo lo scrittore Michael Zielenziger, anche l'opera di Hayao Miyazaki \"La citt\u00e0 incantata\" fa riferimento, in alcune scene cruciali, al fenomeno \"hikikomori\", sebbene non in maniera esplicita. Altri personaggi \"hikikomori\", o che presentano caratteristiche simili, apparsi in opere anime o manga di rilievo sono: Akira Renbok\u014dji (\"Kakumeiki Valvrave\"), Erio T\u014dwa (\"Denpa onna to seishun otoko\"), Frau K\u014djiro (\"Robotics;Notes\"), Gasper Vladi (\"High School DxD New\"), Haruto ('), Himawari Shinomiya (\"Vividred Operation\"), Iyo Morinonaka (\"Nekura musume to Internet\"), Izumi Sagiri (\"Eromanga-sensei\"), Izumi Takanashi (\"Working!!\"), Jun Sakurada (\"Rozen Maiden\"), Kazuma Ikezawa (\"Summer Wars\"), Kazuma Sat\u014d (\"Kono subarashii sekai ni shukufuku o!\"), Kiri Komori (\"Sayonara Zetsub\u014d-sensei\"), K\u014dtar\u014d Araki (\"Otaku Teacher\"), Matsu (\"Sekirei\"), Nancy Naga (\"Those Who Hunt Elves\"), Ry\u016bnosuke Akasaka (\"Sakura-s\u014d no pet na kanojo\"), Sada (\"Oh, mia dea!\"), Saiko Yonebayashi (\"Tokyo Ghoul:re\"), Sakura Hanazono (\"Flower of Life\"), Sasami Tsukuyomi (\"Sasami-san@Ganbaranai\"), Shizuka Uchiyamada (\"Dageki joi Saori\"), Soon-Mi (\"Carnivorous Princess Yegrinna\"), Sora e Shiro (\"No Game No Life\"), Sunako Nakahara (\"Perfect Girl Evolution\"), Takumi Nishij\u014d (\"Chaos;Head\"), Yutaka Itazu (\"Higashi no Eden\"), Yukiteru Amano (\"Mirai Nikki - Future Diary\"), Y\u016bto Honda (\"Genkaku Picasso\"), Subaru Natsuki ('), Naofumi Iwatani (\"The Rising of the Shield Hero\") e Kaede Azusagawa (\"Seishun buta yar\u014d\")."}
{"id": "243437", "revid": "297059", "url": "https://it.wikipedia.org/wiki?curid=243437", "title": "Chiese ortodosse orientali", "text": "Le Chiese ortodosse orientali, nel senso qui inteso, sono quelle che, pur riconoscendo i primi tre concili ecumenici, non accettano il quarto (il Concilio di Calcedonia del 451) e seguenti e per questo chiamate anche chiese precalcedonesi. Rigettano, cio\u00e8, l'insegnamento calcedonense che in Ges\u00f9 Cristo vi sono \"due nature in una persona\" e affermano invece, con Cirillo di Alessandria, che concretamente, essendo unite inseparabilmente l'umanit\u00e0 e la divinit\u00e0 di Cristo, \"c'\u00e8 un solo Figlio, \"una sua unica natura\" di Verbo incarnato\". Questa dottrina, chiamata miafisismo, distingue queste chiese dalle altre chiese cristiane.\nDi queste chiese, la copta e la siriaca sono sorte in territori appartenenti, fino alle conquiste degli arabi nel VII secolo, all'Impero romano. L'armena (attualmente due chiese distinte) \u00e8 sorta invece fuori dell'Impero. Le Chiese in Etiopia e Eritrea, figlie della copta sono diventate autonome solo nella seconda met\u00e0 del XX secolo, e la siriaca del Malankara poco prima.\nDenominazione.\nIl nome generalmente accettato oggi per queste Chiese \u00e8 \"Chiese ortodosse orientali\".\nSi distinguono da quella famiglia di Chiese, denominate pure \"ortodosse\", che accettano il Concilio di Calcedonia e di cui si tratta collettivamente nella voce Chiesa ortodossa. In inglese e tedesco queste sono chiamate anch'esse \"orientali\" (usando per\u00f2 un vocabolo distinto ma sinonimo), ma in lingue che non dispongono di una simile coppia di sinonimi sono chiamate \"bizantine\" o \"calcedonesi\". Queste ultime lingue attualmente riservano l'aggettivo \"orientali\" per le Chiese che non accettano il Concilio di Calcedonia.\nA motivo del loro rifiuto del Conc\u00edlio di Calcedonia, le Chiese ortodosse orientali sono state classificate pure come \"non calcedonesi\", \"pre-calcedonesi\", \"anti-calcedonesi\", \"monofisite\", \"antiche orientali\" e \"orientali minori\", e come \"chiese dei tre concili\" (di Nicea 325, Costantinopoli 381 e Efeso 431). Per questo motivo sono chiamate a volte le \"Chiese dei tre concili\". E le altre sono chiamate \"Chiese dei sette concili\", perch\u00e9 accettano i primi sette concili ecumenici ma non quelli successivi riconosciuti dalla Chiesa cattolica\nEsse sono da distinguere pure dalla Chiesa assira d'Oriente e dall'Antica Chiesa d'Oriente, a volte chiamate \"Chiese dei due concili\". Queste sono \"orientali\" ma non \"ortodosse\" (v. sotto).\nLe Chiese ortodosse orientali.\nPur essendo legate ognuna ad un singolo popolo o a una determinata lingua liturgica, le Chiese ortodosse orientali sono in comunione tra loro. Esse sono:\nLa Chiesa cristiana siriaca giacobita indiana fa parte della Chiesa ortodossa siriaca e perci\u00f2 non \u00e8 elencata come settima Chiesa autocefala. Come la Chiesa di cui fa parte, la sua lingua liturgica \u00e8 il siriaco, la sua liturgia \u00e8 quella antiochena e la sua cristologia \u00e8 miafisita.\nPer antica tradizione, esiste la possibilit\u00e0 di scegliere i candidati al presbiterato sia tra coloro che vivono il celibato sia tra coloro che sono sposati. Invece i vescovi sono scelti solo tra i presbiteri celibi. Dal momento che ai monaci \u00e8 sempre richiesto il celibato, i vescovi provengono tutti dal \"clero nero\".\nChiese orientali cattoliche nate dalla stessa tradizione.\nAlcuni membri di queste sei chiese, nel corso dei secoli, hanno accettato il Concilio di Calcedonia e sono ritornate in comunione con Roma, pur mantenendo il rito e la lingua liturgica propria. Per ciascuna di queste comunit\u00e0 orientali esiste quindi una parallela chiesa cattolica. Tali chiese in comunione con la Chiesa di Roma costituiscono una sottosezione (sei Chiese) di quelle 22 Chiese sui iuris chiamate Chiese cattoliche orientali.\nChiese dei due concili.\nLa divisione fra la storica Chiesa d'Oriente, situata nell'Impero dei Sasanidi, e la Chiesa cristiana nell'Impero romano \u00e8 avvenuta a seguito del terzo concilio ecumenico, tenutosi ad Efeso nel 431 e che condann\u00f2 il nestorianesimo. Oggi, la maggior parte dei cristiani della tradizione di tale Chiesa sono membri della Chiesa cattolica caldea, ma esistono anche la Chiesa assira d'Oriente e l'Antica Chiesa d'Oriente.\nOltre alla Chiesa cattolica caldea, diffusa in Medio Oriente, anche la Chiesa cattolica siro-malabarese, diffusa in India, conserva la stessa tradizione liturgica della Chiesa d'Oriente."}
{"id": "243439", "revid": "1784938", "url": "https://it.wikipedia.org/wiki?curid=243439", "title": "Richard Nikolaus di Coudenhove-Kalergi", "text": "Il suo primo libro, intitolato \"Paneuropa\", fu pubblicato nel 1923 e conteneva le linee guida per il Movimento Pan-Europa: esso fece il suo primo congresso a Vienna nel 1924 e, nel 1927, ne fu eletto presidente onorario Aristide Briand. Fu la prima persona a cui fu assegnato il Premio Carlo Magno nel 1950. \nBiografia.\nFiglio di Heinrich di Coudenhove-Kalergi, un diplomatico austro-ungarico, e della giapponese Mitsuko Aoyama (1874-1941), discendente di una famiglia samurai, Coudenhove-Kalergi pass\u00f2 la sua infanzia nel castello di famiglia in Boemia, prima di entrare al Theresianum di Vienna, uno dei collegi pi\u00f9 rinomati dell'impero. Qui conobbe persone di diverse nazionalit\u00e0 e si appassion\u00f2 alla filosofia. Studi\u00f2 all'Universit\u00e0 di Vienna, diventando dottore nel 1917, e a Vienna spos\u00f2 nel 1915 Ida Roland (1881-1951), attrice di origini ebraiche, con la quale adott\u00f2 una figlia. Dopo la prima guerra mondiale prese la cittadinanza cecoslovacca e si allontan\u00f2 dalla filosofia per incominciare a pubblicare articoli sulla necessit\u00e0 di un nuovo ordine europeo. \nNel dicembre 1921 fu iniziato in massoneria in una Loggia di Vienna della Gran Loggia \"Humanitas\" , ma ne usc\u00ec qualche anno dopo, per evitare che la sua affiliazione nuocesse al suo progetto paneuropeo.\nKalergi era convinto che occorresse promuovere lo spirito europeo prima della convergenza di interessi materiali per ottenere la pace in Europa. Cos\u00ec, lanci\u00f2 il suo primo appello all'unit\u00e0 del Vecchio continente nel 1922. Dall'anno seguente propose il primo progetto moderno di una Europa unita nel suo libro pi\u00f9 famoso, \"Paneuropa\", un'opera in anticipo sui tempi ma il cui messaggio fu percepito tra le due guerre da un buon numero di personalit\u00e0. Tra coloro che parteciparono alla prima fase del movimento vi furono Albert Einstein, Thomas Mann, Sigmund Freud, Rainer Maria Rilke, Miguel de Unamuno, Salvador de Madariaga, Ortega y Gasset, Denis de Rougemont (che l'incontr\u00f2 a Vienna nel 1927 e a New York nel 1942). Nella seconda fase, si annoverano personalit\u00e0 come Konrad Adenauer, Robert Schuman, Alcide De Gasperi e Winston Churchill.\nFu questo messaggio che ispir\u00f2 a Aristide Briand il suo progetto di Unione Paneuropea, presentato nel 1929 alla Societ\u00e0 delle Nazioni a Ginevra. L\u2019Unione Paneuropea, nata nelle ceneri della Prima grande Guerra, aveva proprio lo scopo ufficiale di impedire un nuovo conflitto mondiale. Nel 1925, nel suo \"Praktischer Idealismus\", Kalergi vede il continente europeo multiculturalista e multietnicista come una vera e propria federazione: Stati Uniti d'Europa. \nFu anche Coudenhove-Kalergi che lanci\u00f2 l'idea nel 1923 di riunire il carbone tedesco e il minerale francese sotto un'unica autorit\u00e0, progetto che si concretizzer\u00e0 nel 1952 sotto il nome di Comunit\u00e0 europea del carbone e dell'acciaio. Per primo propose nel 1929 di adottare come inno europeo l\"'Inno alla gioia\" di Friedrich Schiller su musica della \"Nona sinfonia\" di Ludwig van Beethoven. Fu inoltre l'autore nel 1930 della prima proposta di celebrare una \"giornata dell'Europa\" a maggio. \nCon l'Anschluss si rifugi\u00f2 in Svizzera; da l\u00ec, part\u00ec per gli Stati Uniti d'America, dove insegn\u00f2 all'Universit\u00e0 di New York. Prese la nazionalit\u00e0 francese nel 1939. La fine della guerra lo port\u00f2 a tornare in Svizzera, in un primo tempo a Gstaad. Dopo aver suggerito nel 1947 la creazione del primo francobollo europeo, \u00e8 in questa citt\u00e0 che fond\u00f2 nel 1948 l'Unione Parlamentare europea, che sboccher\u00e0 - dopo il Congresso dell'Europa a L'Aia nel 1948 - nella creazione del Consiglio d'Europa e della sua Assemblea parlamentare.\nNel 1952, dopo la morte di sua moglie, spos\u00f2 la svizzera Alexandra Karolina Bally (1896-1968), divorziata nel 1935 dal conte Claus-Hubert Wilhelm Adam Tiele-Winckler, con la quale adotter\u00e0 un figlio; nel 1969 spos\u00f2 Melanie Hoffmann (1909-1983), vedova del compositore austriaco Ralph Benatzky.\nLa fondazione Kalergi e il premio Europa.\nNel 1978 nasce la \"fondazione Coudenhove-Kalergi\" trasformata nel 2008 in \"European Society Coudenhove-Kalergi\". Periodicamente vengono da essa premiate personalit\u00e0 di spicco che si sono distinte per finalit\u00e0 europeiste come Sandro Pertini (1986), Juan Carlos I (1990), Helmut Kohl (1990), Ibrahim Rugova (2004), Angela Merkel (2010), Herman Van Rompuy (2012), Jean-Claude Juncker (2014).\nTeoria del complotto.\nAgli inizi del XXI secolo gli \u00e8 stato attribuito un piano per la sostituzione etnica delle popolazioni europee al fine di controllarle; tuttavia non esistono prove che avvalorino questa teoria, che viene presentata come frutto di una volont\u00e0 elitaria espletata in un \"trend\" socio-economico. In riferimento a Kalergi si indica il \"trend\" delle migrazioni extra-europee verso il vecchio continente (che alla sua epoca, sostanzialmente, non esistevano; erano semmai gli europei a migrare all\u2019interno del continente o verso gli altri continenti, come ad esempio verso l'America, e pi\u00f9 precisamente verso paesi come gli Stati Uniti)."}
{"id": "243440", "revid": "1605525", "url": "https://it.wikipedia.org/wiki?curid=243440", "title": "Lettere dalla Terra", "text": " \nLettere dalla Terra (\"Letters from the Earth\") \u00e8 il titolo di una delle opere di Mark Twain pubblicate postume.\nContenuto.\nCos\u00ec, all'amico William Dean Howells, scriveva nel giugno 1906 Mark Twain.\nDei numerosi scritti di carattere irriverente e sacrilego composti negli ultimi anni della sua esistenza e, almeno in parte, mai pubblicati in vita, \"Lettere dalla Terra\" - uscito negli Stati Uniti solo nel 1962 - rappresentano la summa del pensiero scettico e irreligioso di Twain, il precipitato delle sue riflessioni dissacratorie su Dio, l'uomo, l'universo, e al tempo stesso un abile esempio di scrittura non addomesticabile.\nLa mancata pubblicazione quando l'autore era in vita fu probabilmente dovuta alla critica delle religioni in essa contenuta, ed in particolare del Cristianesimo. L'opera contiene una serie di lettere scritte dall'arcangelo Satana ad un altro arcangelo, Gabriele, riguardo alle sue osservazioni su come vadano le cose sulla Terra. Le lettere esplorano sia il comportamento dell'uomo che la natura delle sue religioni.\nTraduzioni italiane.\n\"Lettere dalla Terra\", a cura di Romolo Giovanni Capuano, Liberilibri, Macerata 2004. ISBN 88-85140-63-7."}
{"id": "243441", "revid": "2021564", "url": "https://it.wikipedia.org/wiki?curid=243441", "title": "Software development kit", "text": "Un software development kit (SDK, traducibile in italiano come \"pacchetto di sviluppo per applicazioni\"), in informatica, indica genericamente un insieme di strumenti per lo sviluppo e la documentazione di software.\nCaratteristiche.\nMolti SDK sono disponibili gratuitamente e possono essere prelevati direttamente dal sito del produttore: in questo modo si cerca di invogliare i programmatori ad utilizzare un determinato linguaggio o sistema. Vi \u00e8 anche un utilizzo orientato al mercato: alcuni programmi vengono venduti assieme al loro SDK permettendo ai compratori di sviluppare ulteriori parti del programma comprato.\nI fornitori di SDK per specifici sistemi inoltre possono offrire delle versioni pi\u00f9 specifiche: ad esempio sia Microsoft che Apple prevedono \"Driver Development Kits\" (\"DDK\"), per lo sviluppo di driver per componenti hardware. PalmSource offre invece il PDK, \"PalmOS Development Kit\".\nComponenti.\nGli SDK possono variare considerevolmente in quanto a dimensioni e tecnologie utilizzate, ma tutti possiedono alcuni strumenti fondamentali:\nQuesto corredo di base pu\u00f2 essere esteso con strumenti di vario tipo:\nEsempi.\nDi seguito una lista di SDK di grande successo:\nAlcuni development kit che hanno avuto molto successo negli anni passati:"}
{"id": "243442", "revid": "1833487", "url": "https://it.wikipedia.org/wiki?curid=243442", "title": "Stato autoritario", "text": "Per Stato autoritario (o autoritarismo se genericamente riferito a una forma di governo) si intende uno Stato in cui la sovranit\u00e0 \u00e8 esercitata da un partito egemone o da un dittatore. Considerato rivisitazione in chiave moderna dell'assolutismo monarchico, pur essendo presente una rappresentanza politica, quest'ultima \u00e8 fortemente limitata dal potere del governo.\nIl pilastro fondamentale di uno Stato autoritario \u00e8 la figura di capo o dittatore: questo \"uomo forte\" concentra su di s\u00e9 tutti i poteri dello Stato, arrivando a confondersi con esso, e assume la funzione di guida suprema della nazione.\nSi differenzia dallo Stato totalitario perch\u00e9 in quest'ultimo, oltre alla semplice sottomissione al potere centrale, vi \u00e8 anche l'ambizione di controllare capillarmente la societ\u00e0 in tutti i suoi diversi ambiti, mutando e uniformando il modo di pensare e di vivere della societ\u00e0 stessa, attraverso l'assimilazione ad una particolare ideologia.\nDescrizione.\nAnalisi del termine.\nIl termine autoritarismo, derivante da \"autorit\u00e0\", \u00e8 stato inventato dalla propaganda del regime fascista per descrivere, in accezione positiva, il governo autoritario del Regno d'Italia. In seguito alla disfatta del regime, il termine ha assunto un carattere fortemente negativo, indicando un abuso di autorit\u00e0, ed in modo particolare, per denotare la \"cattiva autorit\u00e0\".\nQuesto abuso del potere dominante, volto al controllo della popolazione, schiaccia inevitabilmente le libert\u00e0 individuali. Per questo motivo, oggi la parola autoritarismo ha un significato che pu\u00f2 essere considerato il contrario di libert\u00e0. La parola \"autoritarismo\" \u00e8 formata da radici latine e significa \"sistema basato sul potere o l'abuso di questo potere\". Nome formato da un termine latino: \"auctor\" che significa \"autore\" e tre suffissi: \"-itas\" usato per formare nomi; questo d\u00e0 \"auctoritas\" in latino (legittimit\u00e0); suffisso \"-aris\" usato per formare aggettivi; d\u00e0 autoritarismo; \"-ismum\", un suffisso di formazione tardiva che si riferisce all'idea di appartenenza a un gruppo o a un sistema di pensiero (per designare professioni o opinioni).\nCaratteristiche.\nLe caratteristiche principali dello Stato autoritario sono:\nDefinizione di Linz.\nUna delle definizioni pi\u00f9 famose di autoritarismo \u00e8 quella di Juan Jos\u00e9 Linz, il quale afferma che sono autoritari tutti quei regimi politici \u201ccon pluralismo politico limitato; senza la guida di un'ideologia elaborata, ma con mentalit\u00e0 caratteristiche; senza un'estesa e intensa mobilitazione politica, salvo che in alcuni momenti del loro sviluppo; con un leader, o talvolta un ristretto gruppo dirigente, che esercita il potere entro limiti formalmente mal definiti, ma in realt\u00e0 abbastanza prevedibili.\u201d Emergono evidenti, da questa definizione, quattro caratteristiche fondamentali dei regimi autoritari: il pluralismo politico limitato (a differenza dell'antipluralismo totale dei regimi totalitari), il carattere ideologico pi\u00f9 legato ad una mentalit\u00e0 che ad un'ideologia forte vera e propria; la scarsa mobilitazione politica; l'esercizio del potere legato ad una forte leadership personale o di \u00e9lite. A queste quattro caratteristiche, infine, bisogna aggiungerne una quinta, legata ai connotati strutturali di un regime: ad esempio, \u00e8 necessario capire come il ruolo dei partiti (se presenti) o del singolo partito, nonch\u00e9 il ruolo dei militari, influenzino la vita politica del dato regime autoritario."}
{"id": "243444", "revid": "15756", "url": "https://it.wikipedia.org/wiki?curid=243444", "title": "Storia dell'industria chimica", "text": "La storia dell'industria chimica, in ogni sua fase, dimostra la complessit\u00e0 dell'interazione fra conoscenza e produzione materiale.I risultati ottenuti dal chimico nell'attivit\u00e0 sperimentale, o nella riflessione teorica, richiesero (e richiedono) un'intricata, spesso imprevedibile, mediazione fra il bancone di laboratorio e la realt\u00e0 industriale.\nL'industria chimica inizialmente si \u00e8 appoggiata alle conoscenze che erano proprie del chimico di laboratorio, ma la successiva industrializzazione dei processi chimici pi\u00f9 disparati, mossa dalle continue esigenze del mercato, che richiedevano un quantitativo sempre maggiore di prodotti, ha fatto s\u00ec che la figura del chimico si sia successivamente affiancata a quella dell'ingegnere, dell'agronomo, del medico, con un campo di intervento sterminato, che nel corso di due secoli \u00e8 giunto a pervadere interamente la civilt\u00e0 industriale, sia negli aspetti produttivi, sia in quelli del vivere quotidiano.\nLa chimica \u00e8 per definizione la scienza della trasformazione delle sostanze. La flessibilit\u00e0 dell'industria chimica, pur mantenendo il limite costante della mole degli investimenti immobilizzata negli impianti, \u00e8 andata crescendo con lo sviluppo stesso delle conoscenze, e si \u00e8 pienamente dispiegata durante i conflitti economici e militari del XX secolo.\nLa storia del rapporto fra scienza, chimica, e industria, dimostra che \u00e8 possibile ottenere i prodotti pi\u00f9 disparati a partire da una certa base di materie prime, e che al tempo stesso \u00e8 possibile giungere agli stessi prodotti utilizzando differenti materie prime; bisogna quindi operare delle scelte sulla tipologia del processo industriale da seguire per ottenere un determinato prodotto, ponderate sulla base di vari fattori, tra cui il fattore economico, il fattore della sicurezza, e il fattore ambientale.\nInoltre, l'industria chimica pu\u00f2 fornire ad altri settori produttivi, o al consumatore finale, prodotti intrinsecamente \"diversi\", capaci per\u00f2 di svolgere lo stesso \"ruolo\" chimico (solventi, detergenti), meccanico (leghe, fibre, colle), energetico (combustibili), estetico (coloranti, cosmetici) o fisiologico (medicinali).\nLa crescente pervasivit\u00e0 dei prodotti chimici nella civilt\u00e0 industriale ha differenziato la produzione in numerosi settori, caratterizzati da una propria \"storia\", con stadi di sviluppo e di maturit\u00e0 distanziati nel tempo.\nSi possono tracciare alcune linee distintive nella storia dell'industria chimica:\nOrigini e sviluppo dell'industria chimica (1750 - 1900).\nIl settore dell'industria chimica che per primo realizz\u00f2 una produzione economicamente cospicua fu quello degli alcali. Esso giunse a maturit\u00e0 tecnologica negli ultimi decenni dell'Ottocento.\nPer tutto l'Ottocento con il termine \"industria degli alcali\" si intendeva un sistema di produzioni diverse, che comprendeva soda, soda caustica e, in modo linguisticamente improprio, acido solforico. A queste produzioni si aggiunse dopo il 1870 la fabbricazione della \"polvere da sbianca\", un prodotto essenziale per l'epoca. L'industria degli alcali si pose al servizio di altri settori: in primo luogo il settore tessile, trainante dell'intera rivoluzione industriale, poi quelli del sapone, del vetro, della carta, tutti legati a consumi civili in grande crescita con il diffondersi di modesti livelli di benessere.\nAlcuni \"alcali\" erano stati preparati e utilizzati gi\u00e0 da tempo. In particolare la soda (carbonato di sodio) era stata ricavata per lisciviazione delle ceneri di alcune alghe e di specie vegetali presenti in paludi salmastre, mentre la potassa (carbonato di potassio) poteva essere ottenuta ovunque vi fossero foreste da incenerire.\nI derivati caustici della soda e della potassa si avevano mediante trattamento con calce viva (\"caustificazione del carbonato\"). La soda caustica era particolarmente apprezzata nei saponifici, in quanto permetteva la produzione di saponi solidi, di pi\u00f9 alto valore commerciale di quelli liquidi (ottenuti trattando i grassi con potassa caustica).\nLa soda Leblanc.\nA causa della crescita della domanda, il prezzo degli alcali aument\u00f2 notevolmente durante tutta la prima met\u00e0 del Settecento, fino a quando non si intravide la produzione da altre materie prime che non fossero i vegetali. Nel 1736 il francese Henri Louis Duhamel du Monceau prov\u00f2 che il sale comune era un composto di base della soda e dello \"spirito di sale\" (acido cloridrico). Quando il chimico inglese Joseph Black stabil\u00ec che soda e potassa non erano altro che i corrispondenti composti caustici combinati con \"aria fissa\" (anidride carbonica), apparve anche il nesso fra materie prime facilmente accessibili, quali il salmarino, il calcare e la soda, ma occorsero tre decenni di proposte e di tentativi pratici prima di giungere ad una \"soluzione\" accettabile.\nNel 1775 l'Accademia delle Scienze di Parigi aveva offerto un ingente premio in danaro per chi fosse riuscito ad ottenere la soda dal salmarino. Nicolas Leblanc modific\u00f2 alcuni procedimenti noti, realizzando un processo in due stadi: nel primo stadio il salmarino era convertito in solfato di sodio, nel secondo il solfato era mescolato con carbone e carbonato di calcio, e per riscaldamento si otteneva la soda e solfuro di calcio. La soda veniva lisciviata e rimaneva una fanghiglia contenente carbone incombusto, soda non lisciviata e solfuro di calcio, facilmente decomponibile con esalazioni di idrogeno solforato. \u00c8 evidente come in questa versione primordiale due componenti essenziali andassero completamente perduti: il cloro del sale si disperdeva nell'aria sotto forma di cloruro di idrogeno, lo zolfo dell'acido solforico rimaneva \"bloccato\" in un \"caput mortuum\" pestilenziale. A parte questi punti a sfavore, il processo per quei tempi era davvero vantaggioso.\nLeblanc fu travolto dalle vicende della Rivoluzione francese, che ghigliottin\u00f2 il duca d'Orl\u00e9ans (suo finanziatore) nel 1793 e rese nulli i brevetti del processo. Dopo la sua morte per suicidio (nel 1806), si dovette aspettare la rivoluzione industriale perch\u00e9 il processo Leblanc fosse rivalutato. Charles Tennant introdusse il processo Leblanc a St. Rollox fin dal 1818, ma un'imposta pesantissima che gravava sul sale ne imped\u00ec lo sviluppo e la diffusione. Nel 1825 l'ostacolo fu rimosso e il prezzo del sale scese a un cinquantesimo del valore precedente. Nello stesso anno James Muspratt avvi\u00f2 il processo in larga scala a St. Helens, migliorando la qualit\u00e0 del prodotto venduto. La sua \"black-ash\" conteneva gi\u00e0 una percentuale in peso di soda doppia rispetto allo standard precedente (40% contro il 20%), accanto a impurezze di cloruri e solfuri, ma nel 1830 inizi\u00f2 a commercializzare la \"white-ash\", e cio\u00e8 carbonato sodico anidro.\nLa soda caustica fu preparata dagli utilizzatori finali fino ai primi anni 1850, quando William Gossage ne inizi\u00f2 la preparazione a partire dalla parte pi\u00f9 impura delle liscivie Leblanc, e la mise in commercio in recipienti di ferro.\nLa soda Solvay e la questione ambientale.\nII sistema tecnico della soda Leblanc rimase sostanzialmente invariato fino al 1863, quando per una singolare coincidenza esso si trov\u00f2 sottoposto ad una duplice pressione: economica e politica. La prima veniva dalla proposta di un processo alternativo da parte del belga Ernest Solvay, la seconda era costituita dall'inedita legge anti-inquinamento inglese, la \"Alkali Act\".\nLe nozioni scientifiche alla base del nuovo processo erano note fin dagli anni 1820: se in una soluzione di sale saturata con ammoniaca veniva fatta gorgogliare anidride carbonica, si otteneva un precipitato di bicarbonato di sodio, poco solubile, da cui per riscaldamento si aveva facilmente la sospirata soda. Il metodo nella pratica aveva posto problemi di ingegneria insuperabili, fin quando nelle mani di Ernest Solvay e del fratello Alfred - dopo anni di tentativi - era diventato praticabile. Il passo decisivo era stato compiuto con la messa a punto di una particolare torre di carbonatazione; ulteriori perfezionamenti si ebbero nei forni per la produzione dell'anidride carbonica e per la calcinazione del bicarbonato. La \"Soci\u00e9t\u00e9 Solvay et Cie\" fu fondata nel 1863 e i diritti di produzione per l'Inghilterra furono acquistati da Ludwig Mond nel 1872.\nDa quel momento la concorrenza fra i due processi divenne spietata. Nel 1874 solo 30.000 t di soda Solvay partecipavano al totale di 525.000\u00a0t prodotte in tutto il mondo; undici anni dopo su 800.000\u00a0t di soda 365.000 erano dovute al processo Solvay. Il \"sorpasso\" avvenne poco dopo e nel 1902 gli impianti Solvay producevano 1.650.000\u00a0t, e al processo Leblanc veniva lasciato un margine \"residuo\" di 150.000\u00a0t. Queste cifre dimostrano da una parte l'imponenza delle produzioni chimiche di base alla fine dell'Ottocento, e dall'altra l'ostinata resistenza dei produttori Leblanc.\nQuesta resistenza era stata agevolata - dialetticamente - dagli effetti dell\"'Alkali Act\". Per ogni tonnellata di soda prodotta con il metodo Leblanc, 0,75 t di cloruro di idrogeno venivano scaricate nell'aria. Da questa incuria aberrante erano stati letteralmente devastati interi distretti industriali inglesi, come quello di Widnes, in cui era concentrata l'industria degli alcali. Sotto la pressione delle proteste degli agricoltori, alcuni produttori di soda avevano cercato di porre rimedio agli effluenti acidi; Gossage, in particolare, aveva brevettato nel 1836 una torre in cui i gas provenienti dal primo stadio del processo venivano lavati con acqua prima di essere immessi nell'atmosfera. La soluzione molto diluita di acido cloridrico veniva scaricata nei fiumi. Questo sistema rimase opzionale fino al 1863, quando fu imposto un radicale abbattimento dei fumi acidi. Anche il \"rimedio\" di gettare tutto nei fiumi venne bloccato dopo qualche anno dal \"Rivers Pollution Act\" di Benjamin Disraeli: per un insieme di ragioni politiche, sociali ed economiche era diventato indispensabile utilizzare il cloro contenuto nel salmarino.\nLa polvere da sbianca e gli sviluppi del processo Leblanc.\nLe propriet\u00e0 sbiancanti del cloro gassoso erano state notate nel 1774 dal suo scopritore, lo svedese Karl Scheele, e il savoiardo Claude Louis Berthollet aveva condotto esperimenti pratici per la sbianca dei tessuti (1785). L'innovazione si era diffusa rapidamente in quanto il processo di sbianca era fra i pi\u00f9 laboriosi dell'epoca; nei paesi nordici poteva durare per tutto il periodo da marzo a settembre con il sole come agente decolorante, e il ben pi\u00f9 attivo (e nocivo) cloro fu benvenuto malgrado la sua pericolosit\u00e0.\nMa proprio al volgere fra Settecento e Ottocento Tennant e Charles Macintosh riuscirono a preparare una polvere (il cloruro di calce) da cui si otteneva facilmente per acidificazione una potente soluzione sbiancante. Per la preparazione della polvere di Tennant era essenziale il cloro, e questo era ottenuto a sua volta secondo il metodo del suo scopritore: trattamento di pirolusite (biossido di manganese) con acido cloridrico. Poich\u00e9 anche la domanda di polvere da sbianca era enormemente cresciuta, il problema tecnico-scientifico che nel 1863 si presentava ai chimici inglesi era di trovare un percorso economicamente valido verso il cloro a partire dalla soluzione di acido cloridrico (che scorreva a fiumi dalle torri di Gossage). I tecnici inglesi seppero dare due risposte, entrambe valide.\nWalter Weldon modific\u00f2 il processo di preparazione del cloro a partire dalla pirolusite trovando un modo ingegnoso di recuperare il manganese, che al termine di ogni ciclo di ossidazione si ritrovava sotto forma di cloruro manganoso. Weldon tratt\u00f2 la massa di cloruro con calcare e calce, e vi fece passare potenti getti d'aria a 50 \u00b0C; il manganese veniva cos\u00ec quasi totalmente riossidato ed era pronto per un ulteriore ciclo (1866).\nLa proposta di Henry Deacon era tecnologicamente pi\u00f9 innovativa. Deacon progett\u00f2 un sistema in cui il cloruro rameoso permetteva di \"bruciare\" l'acido cloridrico con aria a 500\u00a0\u00b0C, dando cloro e acqua (1868). La corrente di cloro ottenuta era invero molto diluita, ma nel 1870 Deacon super\u00f2 anche questo limite, riuscendo a ottenere della polvere da sbianca molto attiva.\nCon il recupero del cloro il processo Leblanc migliorava nettamente le sue prestazioni economiche, per\u00f2 ancora un elemento fra quelli che intervenivano nel primo stadio era completamente perduto. Lo zolfo del solfuro di calcio, inutilizzabile, si accumulava nelle montagne di rifiuti che circondavano le officine Leblanc. Anche in questo caso il successo giunse solo dopo molti tentativi: Gossage aveva mostrato come fosse possibile liberare idrogeno solforato dal solfuro di calcio, insufflando anidride carbonica nei residui della produzione Leblanc, ma fu Alexander Chance a trarre vantaggio da questa proposta, trovando il modo di arricchire il gas ottenuto e ossidandolo ad acqua e zolfo in un forno progettato da Carl Friedrich Claus (processo Claus).\nI metodi di produzione dell'acido solforico.\nNei primi decenni del Settecento la produzione di acido solforico era ancora a uno stadio del tutto artigianale, in quanto lo zolfo veniva semplicemente bruciato sotto campane di vetro o in grossi palloni, e andava quasi tutto perso sotto forma di anidride solforosa. Il primo miglioramento fu introdotto in Inghilterra nel 1749 da Joshua Ward, che aggiunse alle cariche di zolfo del salnitro (zolfo e salnitro erano da secoli associati nella polvere da sparo), migliorando enormemente la resa in acido solforico.\nNello stesso lasso di tempo John Roebuck super\u00f2 il limite di scala imposto dall'uso del vetro e cominci\u00f2 ad utilizzare per la combustione dello zolfo camere rivestite di piombo di circa 8 m\u00b3 di cubatura. Dal punto di vista della gestione della reazione vera e propria, si ebbero dei progressi fondamentali solo verso la fine del secolo con Nicolas Cl\u00e9ment e Charles Bernard Desormes nel 1793. Nel 1806 ancora questi due ricercatori scoprirono la funzione catalitica (la parola non era ancora in uso) degli ossidi di azoto, che quindi potevano essere mantenuti su un livello limitato. I vapori nitrosi furono comunque lasciati disperdere all'aria, fin quando un altro chimico francese, Joseph Louis Gay-Lussac, non propose di farli assorbire nelle camere da un acido che era fatto piovere dall'alto di una torre di lavaggio posta prima dello scarico finale dei gas. La torre di Gay-Lussac (1827) stent\u00f2 alquanto ad affermarsi, perch\u00e9 il metodo per il recupero degli ossidi d'azoto, basato sulla diluizione della miscela nitrosa raccolta alla base della torre, era economicamente oneroso in termini di acido. Essa entr\u00f2 veramente in uso solo dopo il 1859, quando l'inglese John Glover invent\u00f2 una torre di denitrazione, dove la miscela nitrosa, proveniente dalla torre di Gay-Lussac, era fortemente riscaldata dai gas diretti alle camere di piombo, ed era costretta a rilasciare gli ossidi d'azoto, che cos\u00ec tornavano in ciclo.\nLa longevit\u00e0 del metodo delle camere di piombo \u00e8 stata straordinaria, in quanto un certo numero di esse funzionava ancora negli anni 1970, pi\u00f9 di due secoli dopo l'introduzione del processo. Oltre alle innovazioni gi\u00e0 descritte, la loro conduzione era stata resa pi\u00f9 economica dall'arrostimento delle piriti al posto della combustione dello zolfo come fonte di anidride solforosa, e dalla continua crescita delle dimensioni delle camere di piombo, che giungevano fino a 10.000\u00a0m\u00b3 gi\u00e0 negli anni 1830. La lunga durata del processo fu anche favorita dall'uso dell'acido nelle camere della produzione di superfosfati; questa fu avviata in larga scala in Inghilterra nel 1843 da John Bennet Lawes, una eccellente figura di imprenditore e di scienziato (fu uno dei fondatori della sperimentazione agraria). Tuttavia la crescente richiesta di acido solforico fumante da parte dell'industria degli esplosivi e dei coloranti sintetici forz\u00f2 la messa a punto di un nuovo processo per la sintesi dell'anidride solforica, basato sulla catalisi eterogenea, processo che nacque per la preparazione di un prodotto speciale (\"specialty chemical\"), ma che man mano soppiant\u00f2 quello tradizionale anche nella produzione di massa.\nLa preparazione di oleum (una soluzione di anidride solforica in acido solforico) era da decenni monopolio della famiglia Starck, che lo otteneva nei suoi 12 stabilimenti boemi con metodi plurisecolari. In queste condizioni, non c'\u00e8 da stupirsi se si cerc\u00f2 attivamente di spezzare questo monopolio tutt'altro che naturale, impiegando tecniche pi\u00f9 moderne della distillazione di miscele di solfati.\nLa strada da battere era gi\u00e0 stata indicata da tempo con brevetti e articoli, che fin dai primi anni del 1830 avevano sottolineato l'attivit\u00e0 catalitica della spugna di platino. Dopo la solita miriade di tentativi infruttuosi, nel 1875 Rudolf Messel in Inghilterra e Clemens Winkler in Germania giunsero indipendentemente ad una prima soluzione: ossidazione catalitica dell'anidride solforosa a solforica, e suo assorbimento in acido solforico concentrato. Bloccato in Inghilterra dal brevetto di Messel, il processo si diffuse nei diversi paesi germanici, in quanto Winkler aveva semplicemente pubblicato le sue ricerche. Il metodo di contatto divenne realmente efficiente sotto la cura intelligente di Rudolf Knietsch. Era questi uno dei molti ricercatori che operavano nei laboratori della Badischen Anilin und Soda Fabrik (BASF), la societ\u00e0 tedesca che pi\u00f9 di ogni altra si era impegnata nello studio scientifico delle tecnologie produttive dell'industria chimica. Questo tecnico della BASF diede alle stampe nel 1901 un articolo in cui veniva resa pubblica una quantit\u00e0 immensa di conoscenze sul processo catalitico e sulla catalisi, accumulatesi in lunghi anni di ricerche. L'articolo indicava come la sede stessa del processo di produzione materiale, l'impresa, fosse diventata in grado di rivaleggiare nella produzione di conoscenza con l'istituzione scientifica per eccellenza, l'universit\u00e0.\nI coloranti sintetici (1850 - 1950).\nLa nascita di una nuova industria: Perkin e la porpora d'anilina.\nLa storia dei coloranti di sintesi inizia da un'intenzione \"farmaceutica\". Nel 1855 il diciassettenne William Henry Perkin era entrato nel \"Royal College of Chemistry\"; rapidamente introdotto alle tecniche della chimica organica, gli era stato indicato come tema di ricerca un'impresa ambiziosa: la sintesi della chinina, una sostanza vegetale impiegata nella cura della malaria. Nel suo laboratorio casalingo, Perkin prese alla lettera le indicazioni ricevute, seguendo la via di ossidare una serie di ammine aromatiche; su questa via, impraticabile per il suo scopo, si imbatt\u00e9 pi\u00f9 volte in precipitati di incerta composizione, ma di spiccata colorazione. Forse perch\u00e9 non era ancora ben condizionato da una lunga pratica di ricerca, forse perch\u00e9 era naturalmente deviante, Perkin ignor\u00f2 l'avviso di studiare solo sostanze purificate e cristallizzate, e accentr\u00f2 il suo interesse sui risultati della reazione fra dicromato potassico e anilina. Il giovanissimo ricercatore si convinse subito delle ottime capacit\u00e0 tintorie del nuovo prodotto, e ne sottopose un campione all'attenzione dei Pullar, titolari di una grande tintoria di Perth. Ottenutane una risposta positiva (12 giugno 1856), dopo una prima esperienza condotta su un impianto pilota di tipo familiare, deposit\u00f2 il 26 agosto 1856 il brevetto del nuovo colorante, la porpora di anilina (o \"mauveina\" o CI 50245).\n\u00c8 interessante notare che fin da questo primissimo inizio, la struttura stessa del sistema di conoscenze della chimica organica dimostr\u00f2 la sua ricchezza e la sua flessibilit\u00e0 in funzione della produzione materiale.\nSecondo le procedure di laboratorio, Perkin aveva a disposizione tutto ci\u00f2 che poteva rendere concreta la linea produttiva:\nIl benzene era accessibile attraverso la distillazione frazionata del catrame, messa a punto da un altro allievo del \"Royal College\", Charles Mansfield. Il nitrobenzene era stato ottenuto da un chimico tedesco, Eilhard Mitscherlich fin dal 1834; la riduzione di questo composto ad anilina era stata studiata dal russo Nikolaj Nikolajevic Zinin nel 1842.\nIl piano scientifico della produzione era facile da approntare, altra cosa era per\u00f2 affrontare la realizzazione del processo su larga scala e la commercializzazione del prodotto. Perkin fu molto efficace in questo, cos\u00ec come lo era stato nell'intravedere le possibilit\u00e0 economiche dei suoi strani precipitati: egli \"invent\u00f2\" un'intera nuova industria, dall'acquisizione delle materie prime, alle diverse fasi della produzione, all'applicazione della tintura, all'introduzione del prodotto sul mercato. In questa impresa egli dovette affrontare molte difficolt\u00e0, fra cui vanno ricordate almeno due, paradigmatiche del nuovo tipo di produzione materiale. L'operazione di nitrazione, necessaria per passare dal benzene al nitrobenzene, diventava estremamente pericolosa non appena portata su scala industriale e si dovettero studiare attentamente le condizioni pratiche con cui condurla in una situazione di relativa sicurezza. Questo passaggio dalla situazione di laboratorio a quella della fabbrica costitu\u00ec sempre un'incognita in tutti i progetti di ingegneria chimica, per\u00f2 la necessit\u00e0 di uno stretto controllo della qualit\u00e0 dei reagenti e delle condizioni di reazione era sorprendente per chi era abituato alla conduzione piuttosto grossolana degli impianti Leblanc o delle camere di piombo.\nIl secondo aspetto tipico dell'innovazione di Perkin fu la necessit\u00e0 di innovare anche l'uso finale del prodotto. Il nuovo colorante non dava risultati soddisfacenti con il cotone e solo quando Perkin us\u00f2 l'acido tannico come mordente riusc\u00ec a ottenere delle stoffe di cotone commerciabili. A questo punto il successo fu immenso, immortalato nella leggenda dalla comparsa della regina Vittoria all'Esposizione Universale del 1862 interamente vestita in \"mauve\", secondo il nome francese del colorante di Perkin.\nIl nuovo arcobaleno chimico.\nDopo il lancio commerciale del \"mauve\", le scoperte nel nuovo campo furono innumerevoli: a partire dal magenta (o fucsina) di Fran\u00e7ois-Emmanuel Verguin (1859), un completo arcobaleno di colori fu messo a disposizione dell'industria tessile, con un andamento che and\u00f2 accelerandosi in seguito alle sempre maggiori conoscenze sulla reattivit\u00e0 organica, e quindi nell'analisi strutturale. I colori di questo arcobaleno furono in gran parte sintetizzati da chimici tedeschi; ricordiamo il blu di metilene, scoperto da Heinrich Caro nel 1876, e tuttora usato per il cotone, il verde malachite (1878) di Otto Fischer, e il rosso Congo di Paul B\u00f6ttiger (1884), il primo colorante diretto per cotone. Ma il passaggio pi\u00f9 evidente dall'empirismo all'intenzione costruttiva della chimica strutturale si ebbe gi\u00e0 con la sintesi dell'alizarina di Carl Liebermann e Carl Graebe nel 1869. Per giungere alla loro sintesi i due ricercatori avevano utilizzato le conoscenze pi\u00f9 avanzate sui chinoni e sui composti aromatici, nonch\u00e9 sulle reazioni che permettevano di passare da una classe di composti organici ad un'altra. La richiesta del brevetto inglese fu presentata dalla BASF un giorno prima di Perkin, un biglietto da visita della nuova potenza industriale tedesca. L'alizarina era il principio attivo della radice della robbia (\"Rubia tinctorum\"), nella cui coltivazione erano impegnati 175.000 ettari in mezza Europa. Anche l'inevitabile rovina di queste culture diventava un segno dei tempi, presagio di altre sostituzioni, pi\u00f9 difficili e, talvolta, pi\u00f9 radicali.\nEffettivamente grandi difficolt\u00e0 incontrarono le ricerche che portarono alla sintesi industriale dell'indaco, e che costituirono uno dei maggiori successi imprenditoriali della fine dell'Ottocento. La struttura della molecola dell'indaco richiese quasi venti anni di studi per essere delucidata da Adolf von Baeyer, che fra il 1880 e il 1883 propose quattro distinte vie di sintesi del composto. Nessuna di queste si dimostr\u00f2 tale da rendere la sintesi industriale competitiva con il prodotto naturale, e la pressione della BASF su Baeyer (che ne era divenuto un consulente) fu tale da portare a una rottura nel 1885. Da quel momento in poi le decisioni sulla strategia di sintesi in grande rimasero nelle mani dei dirigenti dell'impresa renana, che finalmente ebbero aperta la strada commercialmente giusta dalle ricerche di Karl Heumann.\nPer la traduzione industriale della sintesi di Heumann occorsero ancora diversi anni di messa a punto, in quanto si articolava in otto reazioni diverse, ciascuna con i suoi particolari problemi di resa, di velocit\u00e0 o di rifornimento degli intermedi. La pi\u00f9 restia a dare risultati accettabili fu proprio la prima di queste reazioni, che riguardava la trasformazione del naftalene in anidride ftalica mediante l'azione di acido solforico concentrato e caldo. Solo un provvidenziale incidente di laboratorio (la rottura di un termometro) permise di individuare il catalizzatore adatto ad accelerare la reazione.\nL'indaco sintetico fu commercializzato dalla BASF a partire dal 1897; l'esportazione di indaco naturale dall'India, che era stata di 19.000 t nel 1897, scese a 1.100\u00a0t nel 1914, con la conseguente rovina economica di molti produttori. Lo sviluppo del processo aveva richiesto l'investimento enorme di un milione di marchi, pari al costo di un incrociatore da battaglia. Inoltre era stato necessario trovare il modo di produrre grandi quantit\u00e0 di oleum e di cloro, indispensabili per la conduzione della sintesi e la preparazione di intermedi. Queste nuove produzioni, indotte dalla scelta strategica della sintesi dell'indaco, arricchirono il patrimonio conoscitivo interno della BASF, con effetti sinergici che si avvertirono con forza pochi anni dopo anche nel settore lontano della sintesi dell'ammoniaca.\nL'industria farmaceutica (1850 - 1950).\nChimica farmaceutica e sintesi organica.\nAll'industria chimica organica si era intanto aperto un nuovo settore di intervento, quello dei prodotti farmaceutici. Anche in questo caso il concetto di struttura molecolare gioc\u00f2 un ruolo fondamentale nell'articolare la metodologia di ricerca. Non solo la struttura di un composto naturale riconosciuto attivo poteva (in via di principio) essere replicata in laboratorio, ma le capacit\u00e0 costruttive e permutative dei chimici potevano generare illimitate variazioni, da cui attendere effetti fisiologici pi\u00f9 efficaci e/o diversi.\nQuesto modello di produzione di conoscenza si and\u00f2 formando negli ultimi due decenni del XIX secolo, ed \u00e8 ancora oggi attivo e fecondo. Uno dei primi tentativi fu di \"mimare\" gli effetti terapeutici della chinina, un principio attivo contro la malaria e quindi benefico per milioni di pazienti in tutto il mondo. La molecola della chinina \u00e8 assai complessa e resistette a una sintesi completa fino agli anni quaranta, ma per una parte di essa, la chinolina, fu proposta una preparazione piuttosto facile dal ceco Zdenko Skraup nel 1880. Su questa molecola inizi\u00f2 a lavorare Otto Fischer, producendone numerosi derivati: uno di essi si dimostr\u00f2 attivo come febbrifugo, ma non aveva alcun effetto contro la malaria. Con lo stesso metodo di indagine un successo in un certo senso definitivo fu colto da Felix Hoffmann, con la ripresa della sintesi dell'estere acetilico dell'acido salicilico, gi\u00e0 preparato nel 1853 dal grande chimico francese Charles Gerhardt. L'uso dell'acido salicilico come febbrifugo e antireumatico era stato spinto con vigore da Hermann Kolbe, che ne aveva realizzato la sintesi nel 1853, ma la sua azione irritante sul sistema digestivo ne aveva limitato l'impiego. Il composto di Gerhardt e Hoffmann non aveva effetti collaterali cos\u00ec vistosi, e fu messo in commercio dalla Bayer nel 1899, sotto il nome commerciale di aspirina. Una variante importante di questo modello di ricerca venne alla luce fra il 1886 e il 1889 nei lavori del tedesco Eugen Baumann (1848-1896) sugli ipnotici solfonici. Durante ricerche sul metabolismo di composti contenenti zolfo i due scienziati si imbatterono nell'effetto soporifero di certi composti solfonici, la cui stessa struttura, con almeno quattro possibili \"sostituzioni\", invitava all'attivit\u00e0 di \"trial-and-error\".\nIl modello di ricerca chimico-farmaceutica si struttur\u00f2 in quattro stadi: scoperta pi\u00f9 o meno intenzionale dell'attivit\u00e0 fisiologica di una certa sostanza chimica; determinazione della struttura (se non nota) e preparazione di varianti; prove cliniche prima su animali e poi sull'uomo; produzione su larga scala e lancio sul mercato. I risultati di questo modello operarono (e operano) sul margine pi\u00f9 oscuro dell'esistenza, la malattia e la morte, \u00e8 evidente quindi il suo impatto sociale, e il suo permanente interesse storico.\nImportanti tappe di queste ricerche sono la prima vittoria contro la sifilide (1910), la scoperta dei sulfamidici (1935), e lo sviluppo degli antibiotici.\nLa teoria eziologica di Louis Pasteur e Robert Koch indicava nei microorganismi responsabili di specifiche malattie gli intrusi da eliminare dall'organismo malato. Paul Ehrlich, medico, batteriologo e chimico, si pose con chiarezza l'obiettivo di colpire i microorganismi con molecole mirate, partendo dall'osservazione dell'assorbimento differenziato dei coloranti di sintesi nei vari tessuti e nei diversi batteri.\nIl suo progetto fu di trovare molecole in grado di attaccare il parassita e non l'ospite (1891). I primi grandi successi vennero contro i tripanosomi, protozoi che minavano anche l'uomo con la terribile malattia del sonno: i \"proiettili\" (la metafora \u00e8 di Ehrlich) erano due derivati azoici della benzidina, il rosso Trypan (1904) e il blu Trypan (1909). Al momento della scoperta dell'agente della sifilide, il Treponema pallidum, Fritz Schaudinn sottoline\u00f2 che esso era pi\u00f9 vicino ai protozoi che ai batteri. Questa quasi-analogia accese le speranze di Ehrlich, che sulla base di una precisa analogia chimica sostitu\u00ec al gruppo azoico -N=N-, cos\u00ec attivo contro i tripanosomi, il gruppo -As=As-, con l'arsenico trivalente efficace contro la malattia del sonno. Dopo prove condotte con centinaia di sostanze sintetizzate \"ad hoc\", nel 1909 Ehrlich e il suo assistente giapponese Sahachiro Hata scoprirono che il composto 606 (il salvarsan) era attivissimo contro le spirochete della sifilide. La tossicit\u00e0 di questo prodotto venne attenuata nel 1912, con la produzione del composto 914 (il neosalvarsan). Malgrado gli effetti secondari, le molecole di Ehrlich rimasero l'unico rimedio efficace contro la sifilide fino all'avvento degli antibiotici.\nCon la cura della sifilide si raggiunse un limite che per molto tempo apparve insuperabile. Fino al 1935 la totalit\u00e0 dei prodotti farmaceutici di sintesi era attiva solo contro le malattie causate da protozoi (con l'eccezione importante della sifilide). Si trattava di malattie per lo pi\u00f9 tropicali, e i batteri nocivi, presenti nelle zone temperate parevano richiedere l'intervento di molecole che si dimostravano invariabilmente troppo pericolose per il malato. Ma la tradizione di ricerca instaurata da Ehrlich, e mantenuta con granitica determinazione nei laboratori dell'industria tedesca, doveva dare i suoi frutti migliori negli anni trenta del Novecento.\nNel 1932 Fritz Mietzsch e Josef Klarer sintetizzarono un colorante diazoico rosso che conteneva il gruppo -SO2. NH2; Gerhard Domagk, direttore dei laboratori di patologia sperimentale e di batteriologia della \"IG Farben\", ne determin\u00f2 la forte attivit\u00e0 contro infezioni da streptococchi e da stafilococchi. Il lancio del \"prontosil\", il primo sulfamidico, avvenne nel 1935. Questa nuova \"molecola magica\" attir\u00f2 subito l'attenzione di un gruppo di ricercatori dell'Istituto Pasteur di Parigi, e nello stesso anno 1935 i coniugi francesi Tr\u00e9fou\u00ebl, Daniel Bovet e Federico Nitti pubblicarono un articolo in cui si dimostrava che il principio attivo era in realt\u00e0 un metabolita del \"prontosil\".\nI sulfamidici si dimostrarono straordinariamente efficaci contro malattie mortali come la febbre puerperale e la meningite da streptococchi.\nGli antibiotici e il cortisone.\nIl batteriologo inglese Alexander Fleming aveva osservato nel 1928 che una muffa blu aveva parzialmente invaso una capsula Petri e aveva causato tutto intorno a s\u00e9 una lisi delle colonie preesistenti di stafilococchi. Fleming aveva provato sperimentalmente che il \"Penicillum notatum\" produceva una sostanza (incognita e allora non isolata) con propriet\u00e0 antibatteriche, e non tossica per gli animali. Tuttavia anche negli anni seguenti Fleming non riusc\u00ec a superare le estreme difficolt\u00e0 sperimentali connesse all'isolamento del principio attivo, da lui chiamato penicillina. Nel 1936 il problema fu ripreso da un gruppo di Oxford, di cui facevano parte Howard Walter Florey e Ernst Chain, e dal 1940, sotto la spinta delle esigenze belliche, le ricerche si intensificarono. Il metodo di purificazione, assai complesso per l'instabilit\u00e0 del composto attivo, fu messo a punto da Chain, e un primo chiarimento della struttura si ebbe nel 1943. La chimica di sintesi, appoggiata dall'industria farmaceutica, aveva colto grandi successi nel campo delle vitamine e degli ormoni, ma i tempi ristretti della guerra non permisero di attendere la sintesi di laboratorio (che venne per la penicillina solo nel 1957), e si scelse la via biochimica.\nLe tecniche di fermentazione industriale erano progredite vistosamente durante la prima guerra mondiale ad opera di Chaim Weizmann, che aveva asservito il \"Clostridium acetobutylicum\" alla produzione di massa dell'acetone dall'amido. L'acetone era indispensabile per la fabbricazione della cordite, l'esplosivo prediletto dall'esercito inglese, e il nuovo processo si diffuse in tutto il Commonwealth. Ma la produzione di penicillina per via biotecnologica presentava difficolt\u00e0 di ben diverso ordine, per la gi\u00e0 citata sensibilit\u00e0 del prodotto ai cambiamenti di pH e alle tracce di metalli pesanti. L'era degli antibiotici era comunque iniziata, e la preparazione della penicillina raggiunse rapidamente livelli utili per lo sforzo bellico. Nel 1948 il monopolio anglo-americano della penicillina fu infranto da Domenico Marotta, che chiam\u00f2 Chain a dirigere il \"Centro internazionale di chimica microbiologica\", costituito presso l'Istituto Superiore di Sanit\u00e0 a Roma. D'altra parte fin dai primi anni del 1940 tutte le maggiori case farmaceutiche avevano scatenato una vera e propria caccia ai microorganismi utili: nel 1943 Selman Abraham Waksman isol\u00f2 la streptomicina, attiva in diverse infezioni che non rispondevano al trattamento con penicillina, e nel 1948 Benjamin Duggar ottenne l'aureomicina. Negli anni cinquanta si dimostr\u00f2 che questa era un derivato della tetraciclina, sostanza madre di una classe di antibiotici a largo spettro.\nOltre al \"fiorire\" degli antibiotici il secondo dopoguerra vide anche la commercializzazione del cortisone (1949), frutto delle laboriosissime ricerche di Edward Calvin Kendall. Nei quindici anni precedenti Kendall, che lavorava alla \"Mayo Clinic\" di Rochester, aliment\u00f2 le sue indagini sulla porzione corticale delle ghiandole surrenali, barattando i rifornimenti di ghiandole surrenali di bue (150\u00a0t in tutto) con l'adrenalina pura che isolava dalla porzione midollare. Lo scienziato americano chiam\u00f2 con le lettere dell'alfabeto i composti cristallini che man mano andava isolando; il \"composto E\" (chiamato poi cortisone) si dimostr\u00f2 essere un potente antinfiammatorio. Lewis Hastings Sarett, dei laboratori della Merck, mise a punto nel 1944 una prima sintesi che necessitava di 37 passaggi prima di giungere al prodotto finale; pur semplificato, al momento della commercializzazione il processo era ancora il pi\u00f9 complesso mai portato nelle condizioni di produzione industriale. Al primo cortisone commerciale contribu\u00ec anche un prodotto semisintetico, a cui si giungeva impiegando come materiale di partenza un composto della famiglia degli steroidi, presente nella bile bovina, l'acido desossicolico.\nL'industria degli esplosivi (1850 - 1950).\nGli esplosivi ad alto potenziale.\nLa storia degli esplosivi comincia verso la fine degli anni 1840, quando si cercava di nitrare qualunque composto organico per ottenere sostanze esplosive. Particolare successo ebbero il tedesco Christian Friedrich Sch\u00f6nbein con la preparazione del fulmicotone (1846) e l'italiano Ascanio Sobrero con la sintesi della nitroglicerina (1847). La produzione di fulmicotone a scopi militari, che segu\u00ec immediatamente la scoperta, fu sospesa quando una terribile esplosione distrusse la prima fabbrica inglese il 14 luglio 1847. La produzione riprese solo dopo che il ricercatore inglese Frederick Abel dimostr\u00f2 che il fulmicotone poteva essere stabilizzato mediante un processo di purificazione completa da ogni traccia di acido, lasciata nella massa dopo l'operazione di nitrazione.\nAncora pi\u00f9 drammatica e avventurosa la vicenda dell'impiego pratico della nitroglicerina. Alfred Nobel ne inizi\u00f2 lo studio nel 1859 e, dopo la scoperta che l'esplosione poteva essere innescata con polvere da sparo, ne inizi\u00f2 la commercializzazione sotto il nome di \"olio esplodente\". Un'esplosione distrusse la prima fabbrica svedese, uccidendo il fratello di Alfred. Il commercio di nitroglicerina continu\u00f2 fino al 1867, anno in cui Nobel adott\u00f2 il fulminato di mercurio come detonatore e stabilizz\u00f2 la nitroglicerina, facendola assorbire da farina fossile (una diatomite), ottenendo una pasta morbida che chiam\u00f2 dinamite. Il tecnico-imprenditore svedese brevett\u00f2 nel 1875 la cosiddetta \"gelatina esplosiva\", a base di cotone collodio e nitroglicerina, con un potere esplosivo maggiore della dinamite.\nI nuovi esplosivi erano tutti dirompenti, e quindi non adatti a un uso balistico. Qui la prima innovazione avvenne in Francia, con la \"Poudre B\" di Paul Vieille prodotta nel 1886, cui segu\u00ec la \"balistite\" di Nobel nel 1887, e la \"cordite\" di Abel nel 1889. In tutti questi casi si trattava di miscele particolari di composti gi\u00e0 noti; la rivoluzione delle tecniche costruttive delle armi fu profonda, e i massacri della prima guerra mondiale resero consapevoli le grandi potenze dell'efficacia mortale di queste armi. D'altro canto, gli esplosivi moderni resero pi\u00f9 sicuro il lavoro in miniera, e permisero la realizzazione di grandi opere civili come il canale di Panama.\nElettrochimica, alte temperature e pressioni, catalisi (1890 - 1940).\nMolte delle produzioni descritte nella sezione precedente non erano tecnologicamente dissimili da quelle usuali in un laboratorio di chimica organica: temperature poco elevate, pressione atmosferica. L'industria chimica per\u00f2 aveva cercato condizioni estreme, creandosi essa stessa i materiali pi\u00f9 adatti per realizzarle, non appena l'industria elettromeccanica mise a disposizione generatori abbastanza potenti.\nL'industria elettrochimica.\nLa data di nascita della grande industria elettrochimica pu\u00f2 essere posta nel 1886, quando Paul-Louis-Toussaint H\u00e9roult in Francia e Charles Martin Hall negli Stati Uniti brevettarono un processo per la preparazione dell'alluminio (chiamato appunto \"processo di Hall-H\u00e9roult\"), che si basava sull'elettrolisi di una soluzione di allumina in criolite fusa. La produzione di alluminio a basso costo, gi\u00e0 rilevante di per s\u00e9, venne valorizzata a pieno da Hans Goldschmidt, che dopo aver studiato a fondo la riduzione termica degli ossidi metallici mediante polvere di alluminio, ne propose l'uso industriale nel 1898. Nei primi anni del XX secolo il \"processo alluminotermico\" permise la produzione a costi ragionevoli di metalli altrimenti inaccessibili, come cromo, manganese, tungsteno, molibdeno. Ogni ossido metallico richiedeva particolari accorgimenti, ma la temperatura doveva raggiungere in ogni caso almeno i 2200 \u00b0C. I metalli ottenuti allargarono la produzione di acciai speciali, ampliando ancora l'induzione tecnologica indiretta dell'innovazione di H\u00e9roult e Hall.\nUn chimico statunitense, Hamilton Young Castner (1858-1899), aveva progettato un metodo per ottenere il sodio, con il quale intendeva ridurre l'allumina e ricavare l'alluminio, ed era emigrato in Inghilterra alla ricerca di capitali. Dopo qualche sperimentazione limitata, aveva aperto un'officina nel 1888, ma presto la concorrenza del processo elettrolitico rese non remunerativa la sua produzione di alluminio. A questo punto si impegn\u00f2 a trovare uno sbocco per il sodio, di cui invero c'era una scarsa domanda; dopo un tentativo verso il perossido si concentr\u00f2 nella produzione del cianuro di sodio. La corsa all'oro in varie parti del mondo e il metodo al cianuro per l'estrazione dei metalli preziosi (brevettato nel 1887) fecero la sua fortuna, cos\u00ec che per stare dietro alla domanda di cianuro cerc\u00f2 un nuovo processo per la preparazione del sodio, trovando conveniente l'elettrolisi della soda caustica. Ma il mercato offriva soda caustica troppo impura per i suoi scopi, e Castner si accinse a prepararla in proprio, mediante un secondo processo elettrolitico, basato su una cella particolare con catodo di mercurio (1894). Il prodotto, puro al 100%, era inedito e trov\u00f2 un grande mercato esterno all'impresa di Castner nella produzione di carta, tessuti, oli e saponi, infliggendo un ulteriore colpo all'agonizzante \"industria Leblanc\" inglese.\nLa disponibilit\u00e0 di energia elettrica a basso costo, apr\u00ec una strada diversa dai processi elettrolitici appena descritti. Le fornaci impiegate prima degli anni 1880 erano riscaldate mediante combustibili che bruciavano all'aria, e una parte cospicua dell'energia emessa era perduta per aumentare la temperatura dei prodotti di combustione e dell'azoto inerte dell'aria stessa. Con questo metodo tradizionale era difficile superare i 1200\u00a0\u00b0C. Con la fornace riscaldata da un arco elettrico, o dalla corrente fatta passare attraverso un reagente che fosse conduttore, si poteva lavorare con temperature fino a 2000\u00a0\u00b0C, e il limite era dato essenzialmente dai refrattari impiegati. Il primo composto a essere preparato su larga scala con questo metodo fu il carburo di calcio, con un processo proposto ancora una volta contemporaneamente in Francia e negli Stati Uniti nel 1892. Il metodo impiegava come materie prime calce viva e antracite, e si stimava che la temperatura raggiungesse i 2000\u00a0\u00b0C. Il carburo di calcio serviva per la produzione di acetilene, impiegato per l'illuminazione fino all'introduzione del filamento di tungsteno nelle lampade a incandescenza (1910), ma a partire dal 1905 venne impiegato anche per \"fissare\" l'azoto atmosferico sotto forma di calciocianamide. Questo composto poteva essere venduto direttamente come fertilizzante, oppure convertito in ammoniaca o in cianuri.\nLa fissazione dell'azoto.\nLa parte pi\u00f9 avanzata dell'agricoltura europea utilizzava come fertilizzante ingenti quantit\u00e0 di nitrato di sodio, estratto dai depositi naturali del Cile; nell'industria chimica la produzione di coloranti e di esplosivi ne dipendeva totalmente, in quanto era materia prima indispensabile per la preparazione dell'acido nitrico. L'attacco al problema della sostituzione del \"nitro\" cileno fu condotto in diverse direzioni, non tutte legate alla fissazione diretta dell'azoto.\nDa una rapida selezione dei diversi processi emerse una nuova industria, detta appunto industria dell'azoto.\nIl primo metodo di fissazione dell'azoto operativo su scala industriale fu quello dei norvegesi Kristian Birkeland e Samuel Eyde, che riuscirono a rendere praticabile la reazione dell'azoto con l'ossigeno alla temperatura dell'arco voltaico, espandendo l'arco per azione di un campo magnetico. Il processo Birkeland-Eyde fu avviato nel 1903 e nel 1905 era pienamente operativo a Notodden; la sua convenienza era legata al bassissimo costo dell'energia elettrica.\nUn altro processo importante apparve agli inizi del secolo: l'ossidazione catalitica dell'ammoniaca, e la sua trasformazione in acido nitrico. Le reazioni erano note da tempo, ma non erano note, fino al 1900, le condizioni con cui ottenere un'alta resa in acido nitrico. Fu allora che uno dei fondatori della teoria della catalisi, Wilhelm Ostwald, ne inizi\u00f2 lo studio. Nel 1902 vennero presi i brevetti, e il primo impianto fu eretto nel 1908 nella cokeria di Gerthe nella Ruhr; alla vigilia della guerra forniva circa 250 t di acido nitrico al giorno. La posizione di questo processo nel problema della fissazione dell'azoto fu assolutamente centrale: da una parte apriva la strada verso l'acido nitrico ai metodi sintetici che, come quello della calciocianamide, davano azoto fissato sotto forma di ammoniaca; dall'altra permetteva una parziale rimozione del problema stesso della fissazione, in quanto ovunque nel mondo civilizzato erano potenzialmente disponibili enormi quantit\u00e0 di ammoniaca, di solito fermata come solfato d'ammonio nelle acque di lavaggio del gas di cokeria. Quale delle due strade dovesse essere seguita dipendeva evidentemente dai costi di produzione dell'ammoniaca. Solo le necessit\u00e0 belliche riuscirono comunque a imporre il processo Ostwald, in quanto la disponibilit\u00e0 del \"nitro\" del Cile lo rendeva poco appetibile in tempo di pace. Una verifica si ha nel fatto che inizialmente la BASF, partendo dal metodo Haber-Bosch, produsse solo ammoniaca sintetica e solfato d'ammonio.\nIl metodo fondamentale di fissazione dell'azoto, quello della sintesi diretta dell'ammoniaca dagli elementi, divenne una realt\u00e0 scientifica, tecnica e industriale nello specialissimo clima culturale della Germania imperiale, dove nessuno scienziato era in effetti disinteressato alle applicazioni pratiche delle sue idee. I tentativi di laboratorio di sintetizzare ammoniaca da idrogeno e azoto nacquero infatti da una dura polemica fra Walther Nernst e Fritz Haber sul valore da assegnare alle costanti d'equilibrio della reazione. Entrambi i contendenti erano perfettamente consci del senso economico della loro discussione, e dal loro sforzo congiunto Haber fu trascinato a mettere a punto nel 1908 un apparecchio dimostrativo che, con un catalizzatore a base di uranio e operando a 550\u00a0\u00b0C e 200 atm, permetteva di ottenere una miscela gassosa cos\u00ec ricca in ammoniaca che questa poteva essere liquefatta per semplice raffreddamento. La BASF fu subito contattata ma i dirigenti della grande impresa, che si recarono a Karlsruhe per assistere a una dimostrazione di Haber, rimasero alquanto scettici. Carl Bosch non si ferm\u00f2 nemmeno abbastanza a lungo per vedere funzionare l'apparecchio di Haber, ma Alwin Mittasch rimase, e pot\u00e9 constatare la \"facilit\u00e0\" della sintesi. Nel 1910 cominci\u00f2 a funzionare un impianto pilota a Ludwigshafen, e nel 1913, con il superamento di grandi difficolt\u00e0 ingegneristiche e dopo l'esplorazione di centinaia di catalizzatori da parte di Mittasch, fu aperto lo stabilimento di Oppau, in cui operavano giganteschi reattori del peso di 8 tonnellate. Durante la guerra la BASF costru\u00ec un secondo impianto a Leuna, con una produzione complessiva al termine del conflitto di 95.000\u00a0t di azoto fissato, circa la met\u00e0 del consumo tedesco.\nLa diffusione delle sintesi ad alta pressione.\nAl momento dell'armistizio gli ufficiali alleati visitarono l'impianto di Oppau con il meravigliato rispetto che imponeva questo tempio della tecnologia chimica, ma intanto altri scienziati-tecnici in Francia e in Italia mettevano a punto nuove varianti del processo. Georges Claude, uno dei massimi esperti di reazioni in fase gassosa, faceva operare i suoi impianti in condizioni estremamente severe, mentre condizioni un po' pi\u00f9 blande erano ammesse da Luigi Casale, un tecnico-imprenditore indipendente, il cui processo ebbe ampia diffusione negli anni venti. Nel 1923 entr\u00f2 in funzione il primo impianto (quasi artigianale) di Giacomo Fauser, che aveva introdotto modifiche sostanziali rispetto al processo Haber-Bosch. Il primo impianto su grande scala che lavorava con i brevetti Fauser-Montecatini fu inaugurato a Merano nel 1926, e da allora questo processo si diffuse in tutto il mondo.\nLe tecniche acquisite nel trattamento di gas ad alte pressioni trovarono sbocchi imprevedibili, in settori molto lontani da quello originale. Il punto di partenza di questi sviluppi va individuato nelle ricerche di Paul Sabatier sull'idrogenazione di composti organici insaturi mediante l'azione catalitica di metalli finemente suddivisi, in particolare nichel (1897). Nel 1902 in Germania Wilhelm Normann brevett\u00f2 un processo che permetteva la preparazione di grassi solidi per uso alimentare a partire da oli (indurimento); l'idrogeno veniva fatto gorgogliare in olio caldo in cui era stato sospeso nichel finemente suddiviso. Il metodo permetteva di commercializzare sotto forma di margarina l'olio di semi di cotone (Stati Uniti) o gli oli di pesce (Europa). Il processo di Normann lavorava a pressione atmosferica, ma il russo Vladimir N. Ipatieff si era fatto da tempo assertore dell'impiego delle alte pressioni anche nelle sintesi organiche, e all'inizio degli anni 1910 questa tecnica fu impiegata nell'idrogenazione dei grassi.\nNella stessa direzione si mosse Friedrich Bergius; allievo di Nernst e di Haber nel 1913 brevett\u00f2 un procedimento per l'idrogenazione del carbon fossile, adatto a produrre idrocarburi volatili. Nel 1925 Bergius cedette i suoi diritti alla BASF; le connessioni con le tecniche sviluppate in funzione della sintesi dell'ammoniaca erano evidenti: uso di grandi quantit\u00e0 di idrogeno e impiego di alte pressioni. Il processo fu perfezionato da Bosch, che per questo condivise con Bergius il premio Nobel per la chimica nel 1931. Il Nobel sanzionava l'acuto interesse economico e strategico che il processo suscitava, in quanto durante la seconda guerra mondiale partecip\u00f2 allo sforzo bellico della Germania e dell'Inghilterra.\n\u00c8 da ricordare inoltre un altro processo volto alla produzione di carburanti sintetici, dovuto ad altri due tedeschi, Franz Fischer e Hans Tropsch. Secondo questi due ricercatori il gas d'acqua (una miscela di idrogeno e ossido di carbonio) veniva fatto passare a 200\u00a0\u00b0C e a pressioni moderate su opportuni catalizzatori; si ottenevano idrocarburi adatti all'impiego come combustibile per il motore a combustione interna. La produzione commerciale inizi\u00f2 nel 1935, e si svilupp\u00f2 velocemente durante la guerra. Agli inizi degli anni settanta l'unico impianto di questo tipo era mantenuto in funzione in Sudafrica nel periodo dell'apartheid, a salvaguardia delle conseguenze di un embargo petrolifero.\nDal carbone al petrolio (1870 - 1970).\nLo sviluppo dell'industria petrolifera e i processi di cracking.\nLe vicende dell'industria petrolifera e di quella chimica rimasero a lungo separate. Fino ai primi anni del XX secolo le raffinerie di petrolio avevano il compito esclusivo di distillare il greggio per separare le varie frazioni di idrocarburi e commercializzarle per i diversi usi. Questi usi non avevano affatto domande bilanciate: fra il 1890 e il 1900 vi fu penuria della frazione a 10-15 atomi di carbonio (cherosene) ed eccesso di quella a 6-10 atomi di carbonio (benzina). Il cherosene era richiestissimo per le lampade a petrolio, mentre la benzina era ritenuta troppo pericolosa per la sua infiammabilit\u00e0 ed era in genere scaricata nei fiumi.\nCon l'\"avvento\" dell'automobile e la diffusione dell'illuminazione elettrica la situazione mut\u00f2 radicalmente, e ritorn\u00f2 d'attualit\u00e0 una proposta fatta molti anni prima: spezzare termicamente le catene degli idrocarburi pi\u00f9 pesanti per ottenere frazioni pi\u00f9 leggere, a catena pi\u00f9 corta. Il primo processo di cracking termico che diede ottimi risultati commerciali fu realizzato negli Stati Uniti da W.M. Burton (1865-1954), direttore di una raffineria della \"Standard Oil\". Gli impianti pilota, che operavano a 4-5 atmosfere, presentarono grandi difficolt\u00e0 costruttive ed erano piuttosto pericolosi, cos\u00ec che nel 1910 la direzione della Standard rifiut\u00f2 di autorizzare la spesa per un impianto commerciale. Tuttavia nel 1911 la legge antitrust americana scisse la \"Standard Oil\" in diversi tronconi, e la nuova direzione aziendale favor\u00ec l'investimento. Il processo fu avviato nel 1913, ed \u00e8 stato calcolato che i costi di sviluppo (236.000 $) furono ripagati 10 volte nel primo anno operativo dell'impianto.\nIl metodo Burton domin\u00f2 il settore fino al 1921, periodo in cui furono proposti ben nove processi, fra cui risult\u00f2 importantissimo quello di C. P. Dubbs. Dubbs era figlio d'arte (le iniziali del nome corrispondono a \"Carbon Petroleum\"), e da un facoltoso finanziatore fece acquistare alcuni brevetti di suo padre, che allora dirigeva una piccola raffineria californiana. I brevetti erano stati presi per il trattamento del greggio californiano, ma Dubbs \"junior\" vi aveva visto la possibilit\u00e0 di migliorare il processo Burton, in particolare rendendolo continuo.\nI cinque anni che furono necessari per la messa a punto del processo richiesero 6 milioni di dollari di spese di sviluppo (mandando in rovina il finanziatore di Dubbs), tuttavia il nuovo metodo, funzionante a partire dal 1923, era effettivamente molto pi\u00f9 efficiente di quello di Burton.\nNegli anni venti diverse compagnie petrolifere incominciarono a interessarsi delle potenzialit\u00e0 che la catalisi offriva al processo di cracking, ma lo fecero senza entusiasmo e con magrissimi risultati. Nel 1925 un ingegnere francese, Eugene Houdry, intraprese una ricerca sistematica dell'effetto sul cracking di centinaia di catalizzatori, e nel 1927 ottenne i primi risultati positivi. Houdry aveva investito nella ricerca una parte ingente della sua fortuna personale, ma presto la scala delle ricerche di sviluppo divenne tale da richiedere l'esperienza impiantistica e i capitali di una grande impresa. Privo di appoggi in Francia, emigr\u00f2 negli Stati Uniti, dove costitu\u00ec una societ\u00e0 con la \"Socony Vacuum Oil\" (1930), cui si aggiunse pi\u00f9 tardi la \"Sun Oil\" (1932). Il processo cominci\u00f2 a funzionare a livello industriale fra il 1936 e il 1937, dopo che erano stati investiti circa 11 milioni di dollari (3 provenienti dal patrimonio privato di Houdry).\nFin dagli inizi fu chiaro che lo stesso processo Houdry poteva essere perfezionato, in quanto era semi-continuo e con catalizzatore a letto fisso, e la \"minaccia\" di questa innovazione era tale che nel 1938 fu formato un gruppo, denominato \"Catalytic Research Associates\", che coordinava gli sforzi di ricerca di giganti quali l\"'Indiana Standard\", la \"Jersey Standard\", la Shell e la Texaco. Il processo a letto fluido divenne operativo nel 1942; al termine di una serie di perfezionamenti nel 1952 era costato 30 milioni di dollari di investimenti in ricerca e sviluppo.\nLa transizione dal carbone al petrolio.\nCome si \u00e8 visto si tratt\u00f2 di una (costosa) vicenda interna all'industria petrolifera, e tale rimase il suo risultato tecnicamente pi\u00f9 valido, il cracking catalitico, ancora migliorato dal punto di vista della produzione di combustibili con l'introduzione dei catalizzatori zeolitici (1965). Il cracking termico invece ha permesso una svolta radicale nei rifornimenti di materie prime all'industria chimica, e ha dato un impeto violento alla produzione di materie plastiche.\nL'accessibilit\u00e0 alle materie prime \u00e8 stata sempre la prima comprensibilissima preoccupazione in tutti i settori produttivi, ma in quello chimico questa preoccupazione \u00e8 esasperata dal fatto che un singolo nuovo processo pu\u00f2 esaurire - di colpo - tutte le risorse disponibili in un certo settore di \"intermedi\". Cos\u00ec la \"IG Farben\" affid\u00f2 a un chimico di genio, Walter Reppe, il compito di sintetizzare a partire dall'acetilene il butadiene, necessario per il Buna-S. Fra il 1926 ed il 1930 Reppe risolse il problema con un metodo basato su quattro reazioni successive, di cui una era un'idrogenazione ad alta pressione, e tre richiedevano catalizzatori specifici. L'acetilene era ricavato a sua volta dal carburo di calcio, e l'intero sistema tecnico del Buna-S si basava su intermedi provenienti in modo pi\u00f9 o meno mediato dal carbone.\nDopo la fine della seconda guerra mondiale la formazione di un nuovo mercato mondiale svapor\u00f2 gli spettri dell'autarchia nelle grandi economie capitalistiche, e gli sviluppi dell'industria petrolifera che abbiamo appena descritti dettarono una nuova interpretazione del problema degli intermedi, cos\u00ec che, per gradi, si pass\u00f2 dal \"tutto dal carbone\" al \"tutto dal petrolio\". Il passaggio fu favorito anche da un altro fatto: gli intermedi richiesti per le nuove sostanze plastiche erano ottenuti con forti economie di scala, impiegando i procedimenti petrolchimici.\nUn caso emblematico chiarir\u00e0 la svolta degli anni 1950.\nQuando la ICI inizi\u00f2 a produrre il polietilene, l'impianto era progettato per una produzione annua di 50\u00a0t, e l'etilene era ricavato da alcool etilico di fermentazione. Nel 1952 la produzione di 2.000\u00a0t annue di polietilene era impiegata ancora per usi speciali; l'etilene ricavato da fermentazione portava i costi a 250 sterline per tonnellata: il passaggio all'etilene da cracking signific\u00f2 una caduta dei costi a 90 sterline per tonnellata. Ulteriori vantaggi si ebbero spingendo verso l'alto la scala degli impianti; secondo calcoli del 1963 il costo per tonnellata di etilene da cracking sarebbe stato di 22 sterline per tonnellata con un impianto da 50.000 t/anno, e sarebbe sceso a 16 sterline con una produzione annua di 300.000\u00a0t.\nSu questa base tecnico-economica, imperniata sull'ottenimento di idrocarburi alifatici mediante cracking, e sulla produzione di massa di materie plastiche si sarebbe stabilizzato in buona parte quel paesaggio industriale della chimica che \u00e8 giunto ai giorni nostri.\nPlastica e polimeri (1870 - 1970).\nIn tutti i casi analizzati fino ad ora le molecole sintetiche erano indistinguibili da quelle di origine naturale, gi\u00e0 si erano presentati casi in cui un particolare \"effetto\" (ad esempio fisiologico), migliorativo o peggiorativo, era ottenuto con molecole di struttura completamente diversa da quelle della sostanza naturale. Cos\u00ec la saccarina (o solfammide benzoica), sintetizzata nel 1879 da Ira Remsen, aveva un potere dolcificante circa cinquecento volte maggiore del saccarosio e non aveva nulla a che fare con gli zuccheri dal punto di vista chimico.\nLo stesso vale per i nuovi polimeri sintetici, in quanto portano a sostanze simili ma con caratteristiche diverse rispetto a quelle \"mimate\" (in particolare le propriet\u00e0 fisiche, come la duttilit\u00e0 e la malleabilit\u00e0).\nI primi materiali plastici.\nL'onda di marea di queste nuove sostanze plastiche cominci\u00f2 ad alzarsi impercettibilmente in un'occasione \"ludica\". Negli Stati Uniti era stato offerto un premio di 10.000 $ per chi avesse trovato un materiale sostitutivo dell'avorio, di cui si avvertiva grande penuria per la fabbricazione delle palle da biliardo. John Wesley Hyatt punt\u00f2 a vincere il premio e, fra le varie sostanze prese in considerazione, studi\u00f2 la nitrocellulosa; egli scopr\u00ec che la soluzione di canfora in etanolo era un solvente perfetto e un plastificante ideale della nitrocellulosa. Nel 1872 Hyatt mise in commercio i primi articoli di celluloide, una soluzione solida di nitrocellulosa e canfora; malgrado l'estrema infiammabilit\u00e0, l'eccellente stabilit\u00e0 dimensionale della celluloide la rese insostituibile nei lavori fotografici di precisione, fin quando fu sostituita nel secondo dopoguerra dal triacetato di cellulosa, molto meno infiammabile.\nUn secondo materiale plastico destinato a una lunghissima vita sul mercato fu ottenuto da Leo Hendrik Baekeland, un geniale chimico belga trapiantato negli Stati Uniti, che con i suoi brevetti del 1907 apr\u00ec il nuovo settore delle sostanze termoplastiche. All'inizio del XX secolo aveva gi\u00e0 guadagnato un milione di dollari cedendo a George Eastman il brevetto di una speciale carta fotografica, e si era concesso un periodo di studio a Berlino. Di ritorno negli Stati Uniti, aveva constatato che il suo paese d'adozione importava 27 milioni di chilogrammi di gommalacca, e si era impegnato nella ricerca di un sostituto. La reazione fra fenolo e formaldeide era gi\u00e0 stata molto studiata, fin da quando Baeyer aveva segnalato nel 1871 la formazione di una sostanza scura e catramosa, ma nessuno era giunto a controllarla con la maestria di Baekeland: in presenza di alcali aveva ottenuto un materiale resinoso che una volta riscaldato diventava duro, insolubile e non pi\u00f9 fusibile. Il nuovo materiale era un ottimo isolante termoelettrico; il materiale era termoindurente, per cui immesso in stampi sotto forma di polvere dava per un semplice aumento di temperatura oggetti di buona resistenza meccanica, sagomati e complessi a piacere. Il successo di questo materiale, chiamato bachelite fu duraturo; al momento della morte del suo scopritore erano prodotte in tutto il mondo 125.000\u00a0t di resine fenoliche.\nLa seta artificiale.\nLe ambizioni iniziali di Hyatt e Baekeland erano relativamente modeste: avorio e gomma lacca non servivano certo a consumi di massa. Qui l'inizio della sostituzione avvenne in un territorio classico, quello dell'industria tessile, e germin\u00f2 da un'intenzione affatto lontana: la produzione di filamenti adatti alle lampade a incandescenza di Edison. Il materiale di partenza dell'inglese Joseph Wilson Swan fu ancora una volta la nitrocellulosa; egli ottenne i primi filamenti nel 1883 iniettando in acido acetico una soluzione di nitrocellulosa. Gli schizzi di soluzione coagulavano in filamenti che Swan successivamente carbonizzava, essiccava e montava su supporti isolanti. La stessa traccia fu seguita in Francia da Hilaire Bernigaud de Chardonnet, un discepolo di Pasteur; egli disciolse il dinitrato di cellulosa in alcool e etere; la soluzione, molto densa, veniva forzata attraverso una filiera in un apposito bagno, ed era cos\u00ec ottenuta una \"seta artificiale\" commerciabile. I nuovi tessuti spuntarono un certo successo perch\u00e9 la fibra era estremamente lucente, ma erano anche piuttosto pericolosi per l'infiammabilit\u00e0 intrinseca della nuova fibra.\nCon l'innovazione di Chardonnet, l'idea tecnica di base era formulata con chiarezza: dissolvere la cellulosa o qualche altra sostanza simile in una soluzione viscosa e trafilarla in fibre. Il passo successivo si realizz\u00f2 in Inghilterra a opera di due chimici industriali, Charles Frederick Cross e Edward John Bevan. Essi erano nei primi anni 1880 i maggiori esperti mondiali dell'industria della cellulosa e della carta; nel loro laboratorio privato scoprirono che la cellulosa, trattata con soda, reagisce con il solfuro di carbonio dando un composto solubile in acqua (debolmente alcalina). La soluzione viscosa poteva dare una fibra continua se iniettata in un bagno di acido solforico e solfato di sodio (1892). L'utilizzazione industriale del processo di Cross e Bevan incontr\u00f2 non poche difficolt\u00e0, ma esso aveva grandi potenzialit\u00e0 in quanto richiedeva come punto di partenza la stessa pasta di legno dell'industria della carta, e non la costosa cellulosa del cotone. Il brevetto fu ceduto a Samuel Courtauld, che avvi\u00f2 la produzione nel 1906; alla vigilia della prima guerra mondiale questo processo controllava l'80% del mercato della seta artificiale (\"viscosa\").\nLa storia della produzione di questa fibra \u00e8 importante anche perch\u00e9 costituisce un caso particolare di pluralismo tecnologico. Sono infatti da ricordare altri due processi: quello che solubilizzava la cellulosa mediante anidride acetica, avviato in Germania nel 1902 e fiorito nel primo dopoguerra, e quello basato su una soluzione cuproammoniacale di cellulosa, il cui prodotto divenne noto sotto il nome di \"seta Bemberg\" (1911).\nLa convergenza dei diversi processi port\u00f2 a un vero \"boom\" postbellico delle fibre derivate dalla cellulosa: nel 1919 la produzione mondiale era di 11.000\u00a0t, dieci anni dopo era salita a 197.000\u00a0t. Nel 1933 il pluralismo tecnologico si attenu\u00f2 con la chiusura degli impianti Chardonnet, mentre alla fine degli anni trenta il processo alla viscosa dominava pi\u00f9 dei 4/5 della produzione.\nLa legislazione a tutela della seta imped\u00ec poi l'uso del termine \"seta artificiale\", che venne sostituita con il termine rayon. Ma allora si stavano gi\u00e0 producendo i primi campioni di nylon, ed era iniziata una storia diversa, quella delle fibre totalmente sintetiche.\nLa nascita della chimica macromolecolare.\nLa chimica macromolecolare fu fondata con un lavoro duro e appassionato da Hermann Staudinger, che fra il 1922 e il 1932 dovette sostenere una lotta estenuante all'interno della comunit\u00e0 scientifica tedesca per affermare il concetto stesso di macromolecola. Ancora nel 1926, in un grande congresso scientifico a D\u00fcsseldorf, apparve completamente isolato; tuttavia a questo isolamento accademico faceva riscontro una forte integrazione con gli interessi della grande industria chimica. Fra i maggiori frutti di questa collaborazione, dobbiamo ricordare la produzione di massa del Buna-S (5.000\u00a0t nel 1938), un elastomero che si otteneva dalla co-polimerizzazione del butadiene e dello stirene, e che si dimostr\u00f2 un buon sostituto del caucci\u00f9. L'interesse della Bayer alla ricerca sulla gomma sintetica risaliva al 1906, per\u00f2 il crollo dei prezzi del prodotto naturale dopo il 1910 aveva messo in ombra l'ipotesi di uno sviluppo commerciale. La situazione drammatica dei rifornimenti durante la guerra aveva permesso la produzione di 2.350\u00a0t di \"gomma metile\", derivata dalla polimerizzazione di 2,3-dimetilbutadiene. Il progresso fra questa situazione e quella nella seconda guerra mondiale pu\u00f2 essere visto (oltre che nella qualit\u00e0 del prodotto) nei tempi di polimerizzazione. Per la gomma metile erano necessari da 3 a 5 mesi per la polimerizzazione al 97% di una carica; nel primo dopoguerra l'impiego del butadiene e del sodio come catalizzatore fece scendere i tempi a due settimane. Il passo decisivo avvenne nel 1927, quando alla \"Bayer\" (allora \"inclusa\" nell\"'IG Farben\") venne messa a punto la nuova tecnologia della \"polimerizzazione in emulsione\"; durante la seconda guerra mondiale la reazione richiedeva solo pi\u00f9 30 ore negli impianti tedeschi di Schkopau, e appena 14 negli Stati Uniti, dove la situazione delle applicazioni della chimica macromolecolare era piuttosto diversa da quella tedesca.\nLe ricerche sviluppate da Wallace Carothers per conto della DuPont a partire dal 1928, pur condotte in un laboratorio industriale furono pi\u00f9 specializzate, e in un certo senso pi\u00f9 eleganti di quelle di Staudinger. Ne derivarono due prodotti di qualit\u00e0; nel 1931 Carothers sintetizz\u00f2 un elastomero derivato dal cloroprene; esso fu commercializzato come gomma per usi speciali (neoprene) nel 1935, anno in cui il chimico della \"DuPont\" brevett\u00f2 una serie di nuovi polimeri poliammidici. La produzione del nylon-66 inizi\u00f2 nel 1938, dopo quattro anni di lavoro di sviluppo, costato alla \"DuPont\" 27 milioni di dollari. Malgrado questi successi (o forse proprio per questi) al momento dell'invasione giapponese delle Indie olandesi gli Stati Uniti non possedevano conoscenze \"indigene\" atte a sopperire ai mancati rifornimenti di caucci\u00f9; la produzione a scopi militari di gomma sintetica fu quindi alimentata con i brevetti del Buna-S. Al termine della guerra, la produzione mondiale di Buna-S era di 756.000\u00a0t all'anno, quella di neoprene di 45.000\u00a0t.\nPVC, polietilene e polipropilene.\nLa prima sintesi del cloruro di vinile risale alle ricerche giovanili di Henri Victor Regnault, condotte nel 1835 nel laboratorio di Justus von Liebig. Le propriet\u00e0 di polimerizzazione di questa sostanza rimasero incontrollabili, fin quando un chimico industriale della \"H\u00f6chst\", Fritz Klatte, prese (fra il 1912 e il 1913) una serie di brevetti che puntavano alla foto-polimerizzazione del cloruro di vinile; il polivinilcloruro cos\u00ec ottenuto risultava essere un materiale intrattabile: instabile alla luce, duro da lavorare, e poteva liberare acido cloridrico se riscaldato. Fu nei laboratori dell\"'IG Farben\" che si trov\u00f2 una soluzione a tutti questi problemi, man mano che divenivano accessibili i fondamenti della chimica macromolecolare di Staudinger.\nIl passo fondamentale fu compiuto nei laboratori di Ludwigshafen (1929-1931), con il trasferimento alla sintesi del PVC delle conoscenze acquisite nella \"polimerizzazione in emulsione\" del Buna-S e conseguente commercializzazione iniziata come materiale adatto agli usi pi\u00f9 svariati.\nDel tutto diverso fu il contesto scientifico-tecnico in cui venne alla luce il polietilene. L'\"Alcali Division\" della \"Imperial Chemical Industries\" aveva forti tradizioni di ricerca, ereditate dall'impresa di Mond che vi era stata incorporata al momento della formazione della ICI nel 1926. Proprio alla vigilia della fondazione dell'oligopolio inglese, aveva iniziato a lavorarvi un giovane chimico, R.O. Gibson, gi\u00e0 allievo di A. Michels, uno studioso olandese delle tecniche di sintesi ad altissime pressioni. Il progetto di ricerca fondamentale era nato da un interesse verso il processo Haber, ed era rivolto allo studio delle reazioni di addizione fra etilene e la benzaldeide. I primi reattori disegnati da Michels furono installati nei laboratori di Winnington nel 1931, e il 27 marzo 1933 fu notato che una cera bianca ricopriva le pareti di un recipiente che aveva contenuto etilene e benzaldeide a una pressione fra le 1.000 e le 2.000 atmosfere; l'analisi rivel\u00f2 che era un polimero dell'etilene, ma solo nel dicembre del 1935 l'etilene fu fatto reagire da solo, con l'ottenimento di 8 g di polimero. A questo punto il problema tecnico di rendere il processo sicuro, con compressori affidabili, occup\u00f2 la ICI fino al marzo 1938, quando fu avviata la preparazione su piccola scala. La prima tonnellata di materiale dimostr\u00f2 che questo aveva qualit\u00e0 impareggiabili come isolante elettrico, e nell'agosto del 1939 inizi\u00f2 la produzione industriale, che fu interamente assorbita dalle necessit\u00e0 belliche (in particolare nelle tecniche collegate al radar). Finita la guerra, il polietilene rischi\u00f2 di scomparire dai prodotti della ICI, ma i risultati delle ricerche sulle possibili nuove applicazioni dimostrarono che il polietilene era un materiale assai pi\u00f9 versatile di quanto si fosse pensato.\nUno sviluppo imprevisto venne dalle ricerche di Karl Ziegler, che si era occupato nel 1928 dell'attivit\u00e0 catalitica del sodio nella preparazione del Buna-S, e non aveva mai abbandonato il campo dei composti metallorganici. Dal 1945 si era dedicato a ricerche sui composti organici dell'alluminio, e nel 1953 stava cercando di sintetizzare derivati tri-alchilici superiori dell'alluminio scaldando i termini inferiori con etilene, quando si imbatt\u00e9 in un risultato sorprendente: la dimerizzazione completa dell'etilene in butilene. Seguendo questa traccia, Ziegler scopr\u00ec che il tetracloruro di titanio favoriva la formazione di alti polimeri lineari dell'etilene in condizioni di temperatura e pressione assai blande. Era l'inizio di una vera rivoluzione, non solo per il nuovo processo di sintesi del polietilene (H\u00f6chst, 1955), ma anche per il formidabile effetto amplificatore di queste scoperte nel laboratorio milanese di Giulio Natta, che da tempo era in contatto con Ziegler attraverso la mediazione della Montecatini. Natta estese la reazione di Ziegler al propilene, scoprendo un'intera nuova classe di polimeri, e spiegandone le eccezionali propriet\u00e0 attraverso una precisa indagine strutturale. La Montecatini cominci\u00f2 la produzione commerciale del polipropilene nel 1957. Nel 1962 la produzione mondiale del polietilene ad alta densit\u00e0 di Ziegler e del polipropilene di Natta raggiungeva le 250.000\u00a0t; l'anno successivo i due scienziati ricevettero congiuntamente il premio Nobel per la chimica.\nI processi di innovazione con cui i nuovi materiali polimerici furono portati sul mercato sono stati tortuosi, punteggiati da eventi inaspettati, e spesso vissuti dalle imprese con ritmi decennali. Sono i segni vistosi di una rivoluzione scientifica, che metteva in discussione il concetto classico di molecola e di una rivoluzione tecnica coeva, che doveva gestire nello stesso momento nuovi processi e nuovi prodotti. Un'analisi dettagliata dei principali \"avanzamenti tecnici\" nel periodo fino al 1955 (117 in tutto) ha dimostrato la presenza dominante di tre soli paesi, e quella rilevante di poche grandi imprese: su un totale di 51 innovazioni originate in Germania, 30 si erano realizzate all'interno dell'IG Farben; sul totale degli Stati Uniti di 43 la DuPont ne poteva rivendicare 12; l'Inghilterra contava 15 innovazioni. A tutti gli altri paesi rimanevano solo 8 innovazioni.\nPer quanto riguarda i tempi di trasferimento delle scoperte di laboratorio alla produzione industriale, la commercializzazione dei risultati di Ziegler e Natta appare particolarmente rapida. A questo hanno contribuito diversi fattori: innanzi tutto le condizioni blande in cui si realizzavano le reazioni di polimerizzazione, e un generale progresso delle pratiche costruttive degli impianti chimici, ma forse il fattore essenziale \u00e8 stato la flessibilit\u00e0 conseguita dall'industria petrolchimica nella produzione delle diverse classi di idrocarburi.\nL'industria chimica in Italia.\nL'industria chimica in Italia si basa essenzialmente sul settore petrolchimico e farmaceutico.\nLe prime industrie chimiche in Italia nascono a partire dalla seconda met\u00e0 dell'Ottocento. Il 26 marzo 1882 nasce l'ACNA (\"Azienda Coloranti Nazionali e Affini\"), a cui seguono la \"A. Menarini Industrie Farmaceutiche Riunite S.r.l.\" (1886, Napoli) e la \"Societ\u00e0 Anonima delle Miniere di Montecatini\" (che pi\u00f9 tardi si chiamer\u00e0 Montecatini) nel 1888.\nNella prima met\u00e0 del Novecento fioriscono in Italia numerose aziende farmaceutiche, in particolare:\nNel 1915 viene fondata la Chimico Mineraria Rumianca, poi semplicemente Rumianca, seguita nel 1918 dalla Societ\u00e0 Elettrochimica del Toce a Villadossola, per la produzione di carburo di calcio. Altra importante industria chimica e la Societ\u00e0 Italiana Resine o SIR fondata nel 1922. Nel 1936 \u00e8 la volta dell'Anic (\"Azienda Nazionale Idrogenazione Combustibili\"), dopo che l'Agip e Aipa, in collaborazione con la Montecatini, decisero di fondarla con lo scopo di ottenere combustibili succedanei del petrolio tramite l'idrogenizzazione del carbone nelle raffinerie di Livorno e Bari.\nNel decennio che va tra il 1950 e il 1960 l'economia italiana attraversa il periodo storico che verr\u00e0 poi chiamato \"boom economico\" o \"miracolo economico\"; durante questa fase vengono fondate la Mossi &amp; Ghisolfi (1953) e l'Eni (1953), e viene costruito il polo petrolchimico di Gela (1959).\nNel 1963 Giulio Natta riceve il premio Nobel per la chimica per la realizzazione del polipropilene isotattico e del polietilene ad alta densit\u00e0 (HDPE), che vennero messi in commercio da aziende del gruppo Montecatini con i nomi di Moplen e Meraklon.\nNel 1966 per fusione della Montecatini con la Edison nasce la Montedison; l'azienda produceva materie prime di base (organiche ed inorganiche) e una vasta gamma di polimeri. La progressiva frammentazione del gruppo, con conseguente vendita delle varie sedi produttive, ha portato alla definitiva chiusura nel 2002.\nNel 1967 la Societ\u00e0 Italiana Resine incorpora la Rumianca costituendo il gruppo SIR-Rumianca.\nGli anni settanta segnarono negativamente il mondo dell'industria chimica internazionale, e cos\u00ec anche il panorama industriale italiano: questi anni corrispondono infatti a due successive crisi energetiche (la crisi del '73 e quella del '79), che avvennero conseguentemente al raggiungimento (per gli Stati Uniti d'America) del picco di Hubbert, dal nome dello studioso Marion King Hubbert che gi\u00e0 nel 1956 aveva previsto delle crisi associate allo sfruttamento di risorse limitate.\nNel decennio successivo spar\u00ec la SIR-Rumianca, assorbita dall'ENI tramite l'Anic, mentre nel 1991 un nuovo tentativo di fusione tra ENI e Montedison, chiamato Enimont e nato solo tre anni prima, falliva con la confluenza di tutte le attivit\u00e0 chimiche del gruppo Montedison all'ENI. Venne in seguito accertato che questa fusione fu favorita dal pagamento di un'importante tangente ai politici di allora da parte dell'imprenditore Montedison Raul Gardini.\nIl periodo successivo alla crisi energetica vede le industrie chimiche impegnate in attivit\u00e0 a sostegno dell'ambiente. Un esempio in questo senso \u00e8 la Novamont, produttrice di materiale termoplastico biodegradabile, seguendo un processo che utilizza come materie prime l'amido di mais, il grano e la patata.\nNel 2011 ENI ha creato una joint venture con Novamont per la creazione di un polo chimico verde presso lo stabilimento di Porto Torres in Sardegna.\nLa chimica e l'ambiente.\nAbbiamo seguito le principali vicende dell'industria chimica dalla met\u00e0 del XVIII secolo fino alle soglie della crisi energetica degli anni 1970, quando inizia una difficile presa di coscienza dei costi sociali e ambientali di due secoli di sviluppo tecnico e di crescita produttiva.\nOltre ai danni causati dalle armi e dalla tecnologia bellica, a conferma dei grandi costi ambientali e sociali dello sviluppo industriale, riportiamo qui di seguito una breve cronologia di noti avvenimenti:\nAnche ci\u00f2 che al momento del suo sorgere era apparso una grande conquista divenne altro nel suo permanere.\n\u00c8 esemplare il caso dei prodotti farmaceutici in cui le pressioni dell'industria, le ambizioni dei medici, e le ossessioni dei pazienti sono riuscite a far \"dimenticare\" che sulfamidici e antibiotici hanno salvato (e salvano) da morte sicura milioni di malati. Analoghi sintomi di rigetto si sono manifestati verso altre classi di prodotti chimici, dagli antiparassitari ai nuovi materiali plastici.\nRiepilogo.\nL'epoca dei tecnici imprenditori ebbe il suo massimo fiorire nella seconda met\u00e0 dell'Ottocento, quando figure come Perkin, Solvay, Nobel, Castner, Chardonnet, Baekeland, fondarono grandi industrie a partire da modesti capitali iniziali. Gi\u00e0 negli anni fra le due guerre mondiali questo modello era in piena crisi: Casale afferm\u00f2 il suo processo morendo a 45 anni, stroncato dal superlavoro; Bergius prefer\u00ec cedere i suoi brevetti alla BASF, e Houdry non riusc\u00ec a mantenersi indipendente nemmeno dando fondo al suo ingente patrimonio personale.\nI due modi con cui i produttori di conoscenza, scienziati e tecnici, si rapportano attualmente con la produzione materiale, furono messi a punto nella cultura industriale tedesca nei decenni a cavallo fra il XIX e il XX secolo. Il modello \"perfetto\" si realizz\u00f2 con la sintesi dell'ammoniaca, quando due grandi scienziati, Nernst e Haber, re-inventarono il problema, uno di essi (Haber) lo risolse in laboratorio, un tecnico-scienziato (Mittasch) lo rielabor\u00f2 nella BASF, e un imprenditore (Bosch) ne cur\u00f2 la realizzazione ingegneristica su scala gigantesca. Pi\u00f9 in generale la conoscenza giunge all'impresa sia dall'esterno del processo di produzione materiale, sia dall'interno. Questa situazione ormai consolidata delega il massimo di responsabilit\u00e0 all'imprenditore, nelle cui mani viene accentrato un potere di orientamento della ricerca e della produzione non sempre bilanciato da opportuni strumenti di controllo sociale.\nLa necessit\u00e0 di un'attenzione viva e razionale sugli sviluppi dell'industria chimica \u00e8 acuita da una seconda tendenza di lungo periodo. L'approfondirsi delle conoscenze chimiche ha seguito una direzione precisa: dall'inorganico all'organico, fino al biologico. Nello stesso tempo la produzione materiale ha cominciato a duplicare i prodotti \"naturali\" maggiormente richiesti dall'industria: la soda, l'acido solforico, l'acido nitrico. La duplicazione si \u00e8 estesa a molecole pi\u00f9 complesse: prima i coloranti, poi via via molti composti di interesse direttamente fisiologico quali vitamine, ormoni, antibiotici.\nL'industria chimica ha cominciato a sostituire una parte cospicua del nostro mondo materiale, a partire dalle fibre tessili per giungere a parti del nostro corpo come le valvole cardiache.\nIn aggiunta, la coscienza riguardo ai problemi etici e ambientali dell'industria rende necessario, per il nuovo secolo, una filosofia pi\u00f9 attenta ai temi ambientali ed allo sviluppo sostenibile, che pu\u00f2 essere rappresentata dalla chimica verde."}
{"id": "243447", "revid": "124661394", "url": "https://it.wikipedia.org/wiki?curid=243447", "title": "Premio Carlo Magno", "text": "Il Premio Carlo Magno (in tedesco: \"Karlspreis\", diminutivo di \"Internationaler Karlspreis der Stadt Aachen\", \"Premio internazionale Carlo Magno della citt\u00e0 di Aquisgrana\" e dal 1988 \"Internationaler Karlspreis zu Aachen\", Premio internazionale Carlo Magno di Aquisgrana) \u00e8 un premio annuale conferito dalla citt\u00e0 tedesca di Aquisgrana (in tedesco: \"Aachen\") a personalit\u00e0 con meriti particolari in favore dell'integrazione e unione in Europa.\nInsieme all'attestato viene consegnata una medaglia raffigurante l'immagine di Carlo Magno sul trono, immagine tratta dal pi\u00f9 antico sigillo della citt\u00e0. La parte conclusiva della cerimonia, che prevede anche il conferimento di un premio simbolico pari a \u20ac 5.000, consiste nel discorso tenuto dal vincitore del premio.\nIl premio \u00e8 intitolato a Carlo Magno considerato il primo fautore dell'Europa unita in quanto, scegliendo Aquisgrana come sua residenza preferita, intese porre una sorta di ponte tra il passato e il futuro dell'Europa.\nStoria.\nTradizionalmente il conferimento del premio ha luogo il giorno dell'Ascensione nella sala delle incoronazioni del municipio di Aquisgrana. La scelta del vincitore/vincitrice spetta al Consiglio di amministrazione della \"fondazione internazionale Premio Carlo Magno ad Aachen\", che riunisce il sindaco della citt\u00e0 di Aquisgrana, e personalit\u00e0 aventi incarico pubblico e mandato.\nA Natale 1949 un gruppo di cittadini di Aquisgrana fond\u00f2, su iniziativa del Dr. Kurt Pfeiffer, la \"fondazione internazionale Carlo Magno di Aachen\" e chiar\u00ec che il premio dovesse essere annualmente \u00abconferito a personalit\u00e0 il cui pensiero, di comune accordo, sia stato di riferimento in ambito politico, economico e spirituale\u00bb."}
{"id": "243448", "revid": "14214", "url": "https://it.wikipedia.org/wiki?curid=243448", "title": "Il giornale di Vicenza", "text": ""}
{"id": "243450", "revid": "963244", "url": "https://it.wikipedia.org/wiki?curid=243450", "title": "Ordine di Santa Maria della Mercede", "text": "L'Ordine di Santa Maria della Mercede (in latino \"Ordo Beatae Mariae Virginis de Mercede\") \u00e8 un istituto religioso maschile di diritto pontificio: i frati di questo ordine mendicante, detti mercedari, pospongono al loro nome la sigla O. de M.\nL'ordine venne fondato a Barcellona il 10 agosto 1218 da Pietro Nolasco con lo scopo di liberare i prigionieri cristiani fatti schiavi dei musulmani o dei pagani (a tal fine, i mercedari aggiungono ai tre voti consueti un quarto voto, detto \"di redenzione\", mediante il quale si impegnano a sostituire con la loro persona i prigionieri in pericolo di rinnegare la fede) e venne approvato il 17 gennaio 1235 da papa Gregorio IX, che assegn\u00f2 ai religiosi come norma fondamentale la regola di sant'Agostino.\nData la sua finalit\u00e0, in origine l'ordine ebbe carattere laicale e militare ma agli inizi del XIV secolo la componente clericale divenne prevalente e i maestri generali iniziarono a essere eletti tra i sacerdoti. I mercedari vennero assimilati agli ordini mendicanti nel 1690.\nNello spirito della riforma che segu\u00ec il concilio di Trento l'ordine si divise in un ramo \"calzato\" e in uno \"scalzo\", divenuto poi indipendente.\nDopo la scomparsa della schiavit\u00f9 i mercedari si specializzarono nell'insegnamento e nell'apostolato missionario: dopo il concilio Vaticano II, secondo lo spirito del fondatore, i frati hanno ripreso il contrasto alle nuove forme di schiavit\u00f9 di carattere politico, sociale e psicologico.\nStoria.\nIl fondatore.\nPietro Nolasco nacque a Mas-Saintes-Puelles, nella Francia meridionale, attorno al 1180. Al tempo della crociata contro gli albigesi si trasfer\u00ec a Barcellona per esercitarvi la mercatura: tale attivit\u00e0 gli consent\u00ec di entrare in contatto con i mercanti arabi e gli fece conoscere la realt\u00e0 del commercio di schiavi. Decise quindi di impiegare tutti i suoi beni per riscattare i prigionieri cristiani in mano ai musulmani e radun\u00f2 attorno a s\u00e9 alcuni compagni disposti a collaborare alla sua opera.\nSecondo la tradizione agiografica nella notte tra il 1\u00ba e il 2 agosto 1218 ebbe la visione della Vergine che gli ispir\u00f2 la fondazione di un ordine interamente consacrato alla redenzione degli schiavi; una leggenda pi\u00f9 tarda (attestata solo dal XIV secolo) riferisce che anche il re d'Aragona Giacomo I e Raimondo di Pe\u00f1afort, che appoggiarono e sostennero la nascita dell'ordine, assistettero all'apparizione. Il 10 agosto 1218 Pietro Nolasco, assieme a un gruppo di giovani, ricevette l'abito religioso dalle mani del vescovo Berenguer de Palou nella cattedrale di Sant'Eulalia a Barcellona, dando inizio all'ordine. Alcune lettere di sovrani della Corona di Aragona (Giacomo II, Pietro IV) confermerebbero l'ipotesi del 1218 come data di fondazione, fissata per la prima volta nel relato storico di Nadal Gaver (\"Speculum Fratrum\").\nLe origini dell'ordine.\nGiacomo I concesse a Pietro Nolasco alcuni locali situati in via Canonja a Barcellona, attigui alla residenza reale, dai quali vennero ricavati un'infermeria e una cappella dedicata a Sant'Eulalia: dal titolo della chiesa della loro casa madre, i religiosi presero il nome di fratelli di sant'Eulalia che venne utilizzato per designare i mercedari fino al 1232, quando il governatore generale di Catalogna, Raimondo de Plegamans, don\u00f2 a Pietro Nolasco un terreno sulla spiaggia di Barcellona perch\u00e9 vi erigesse un ospedale. La cappella del nuovo convento venne intitolata a Nostra Signora della Mercede, che diede il nome all'ordine.\nPietro Nolasco assegn\u00f2 a ogni convento mercedario una circoscrizione nella quale questuare denaro da impiegare per il riscatto dei prigionieri; nelle zone dove i religiosi non erano presenti, istitu\u00ec delle confraternite i cui membri, oltre a supportare con la preghiera l'opera dei religiosi, raccogliessero le offerte; gli schiavi liberati, infine, venivano condotti nelle citt\u00e0 e nei villaggi dove era stato raccolto il denaro per riscattarli per parlare degli orrori della schiavit\u00f9 e per testimoniare ai benefattori il buon impiego delle loro offerte.\nPoich\u00e9 per l'opera di redenzione degli schiavi era necessario che i mercedari prendessero anche parte a fatti d'armi che lo stato clericale non consentiva, l'ordine in principio ebbe un carattere essenzialmente militare e fu composto principalmente da religiosi laici. Era prevista pure la presenza di sacerdoti per l'assistenza spirituale dei frati.\nNel 1256, alla morte del fondatore, i conventi dell'ordine erano diciotto, sparsi nel regno d'Aragona e nella Francia meridionale.\nLo sviluppo dell'ordine.\nL'ordine conserv\u00f2 il carattere militare-cavalleresco delle origini fino al 1317, quando il capitolo generale dei mercedari riunitosi a Puig elesse alla carica di maestro generale, per la prima volta, un sacerdote: Raimondo Albert. I religiosi laici non accolsero con favore tale innovazione e reagirono eleggendo un altro maestro. Per sanare lo scontro tra le due fazioni fu necessario l'intervento di papa Giovanni XXII, che dichiar\u00f2 nulle le due elezioni e nomin\u00f2 Raimondo Albert capo dell'ordine.\nRaimondo Albert riform\u00f2 l'organizzazione giuridica dell'ordine nel 1327 promulg\u00f2 delle nuove costituzioni che codificarono il nuovo carattere clericale assunto dai mercedari e divisero l'ordine in province. La vita spirituale e culturale dell'ordine e la sua attivit\u00e0 ebbero un grande impulso dal suo generalato, ma l'epidemia di peste del 1348 caus\u00f2 numerose vittime tra i religiosi, tanto che si progett\u00f2 di fondere i mercedari con l'ordine della Santissima Trinit\u00e0, che aveva gli stessi scopi.\nLe sorti dell'ordine si risollevarono sotto i generalati di Antonio Caxal (1404-1417) e, soprattutto, di Natale Gaver (1452-1474), che ottenne dalla Santa Sede il privilegio dell'esenzione dalla giurisdizione dei vescovi.\nI mercedari decisero di indirizzare la loro opera all'America centro-meridionale subito dopo la scoperta del nuovo continente: Giovanni Zolorzano accompagn\u00f2 Cristoforo Colombo nel suo secondo viaggio al nuovo mondo e Bartolomeo de Olmedo fu consigliere e confessore di Hern\u00e1n Cort\u00e9s in Messico. Nel 1514 venne fondato un convento a Santo Domingo che divenne il centro di irradiazione mercedaria in tutta l'America latina.\nLa riforma della Chiesa promossa dal concilio di Trento diede nuova vitalit\u00e0 all'ordine: dal collegio dei mercedari a Salamanca uscirono numerosi teologi e filosofi che si dedicarono all'insegnamento presso la locale universit\u00e0. Tra i religiosi del periodo emerge la figura di Gabriel T\u00e9lles, ovvero Tirso de Molina, uno dei maggiori autori drammatici della letteratura spagnola. Il 26 luglio 1690 papa Alessandro VII annover\u00f2 i mercedari tra gli ordini mendicanti.\nL'8 maggio 1603 Giovanni Battista del Santissimo Sacramento, assieme a cinque compagni, inizi\u00f2 nell'ordine un movimento di maggiore austerit\u00e0, fondando conventi di recollezione: sorse cos\u00ec il ramo dei Mercedari Scalzi e delle monache Mercedarie Scalze.\nDecadenza e rinascita.\nL'ordine venne duramente colpito dalle conseguenze della Rivoluzione francese, delle guerre napoleoniche e dalla politica ecclesiastica dei governi europei del XIX secolo: tra il 1834 e il 1880, a causa dell'impossibilit\u00e0 di celebrare capitoli, i mercedari rimasero privi di maestro generale e vennero retti da vicari di nomina pontificia. Il 31 luglio 1880 la Santa Sede nomin\u00f2 maestro generale il cileno Pietro Armengaudio Valenzuela, commendatore del convento di Valpara\u00edso, che pose la sua residenza a Roma. Radunati i mercedari superstiti Valenzuela sottopose all'esame della Santa Sede delle nuove costituzioni, approvate nel 1895, che permisero ai religiosi di aggiungere all'opera a favore degli schiavi e dei perseguitati per la fede altre finalit\u00e0, come l'istruzione della giovent\u00f9, le opere di misericordia, la catechesi e altri ministeri sacerdotali.\nNel 1911 Valenzuela venne nominato vescovo di Ancud e abbandon\u00f2 il generalato, lasciando l'ordine in una fase di nuova espansione, specialmente nell'America meridionale.\nSpiritualit\u00e0.\nLa spiritualit\u00e0 dei mercedari \u00e8 fondata sull'imitazione di Ges\u00f9 visto come Redentore dell'umanit\u00e0; \u00e8 inoltre tipica dei religiosi la devozione a Maria, invocata con il titolo di Nostra Signora della Mercede, ritenuta ispiratrice di Pietro Nolasco per la fondazione dell'ordine.\nAnche se la scuola teologica mercedaria non ebbe mai caratteristiche peculiari, i teologi dell'ordine, discostandosi dal tomismo, sostennero sin dal XIII secolo la teoria dell'Immacolata Concezione di Maria.\nOltre al fondatore, il cui culto venne esteso alla Chiesa universale da papa Urbano VIII nel 1628, sono numerosi i mercedari innalzati agli onori degli altari. Tra loro: Raimondo Nonnato, che fu schiavo in Africa e, dopo la liberazione, venne creato cardinale; Serapione Scott, morto per i supplizi inflittigli dai musulmani; Pietro Pascasio, vescovo di Ja\u00e8n; Pietro Armengol; Pietro Nolasco Perra.\nAttivit\u00e0.\nL'ordine \u00e8 sorto per la redenzione degli schiavi cristiani dei musulmani: i religiosi, oltre ai tre voti di povert\u00e0, obbedienza e castit\u00e0, emettono un quarto voto di redenzione, mediante il quale si impegnano a sostituire con la loro persona i prigionieri in pericolo di rinnegare la fede.\nSi stima che il numero dei cristiani riscattati dai mercedari nel corso dei secoli sia di circa 100.000: i religiosi effettuarono la loro ultima \"redenzione\" nel 1798, quando riscattarono a Tunisi 830 prigionieri catturati dai pirati a Carloforte, in Sardegna.\nPur conservando il primitivo scopo della redenzione, dopo la scomparsa della schiavit\u00f9, nel XIX secolo l'ordine si \u00e8 votato alle missioni e all'istruzione della giovent\u00f9.\nDopo il concilio Vaticano II si \u00e8 celebrato un capitolo generale speciale per l'aggiornamento delle costituzioni che ha stabilito che l'ordine doveva lottare contro le nuove forme di schiavit\u00f9 di carattere sociale politico e psicologico. L'ordine ha quindi esteso il suo apostolato ai detenuti, agli ex detenuti, ai loro familiari e all'aiuto ai cristiani perseguitati o oppressi per motivi religiosi.\nGoverno dell'ordine.\nLa suprema autorit\u00e0 dell'ordine \u00e8 il maestro generale: fino al 1574 la sua carica era vitalizia, poi il suo ufficio fu ridotto a sei anni; con le costituzioni del 1895 il suo mandato venne elevato a dodici anni, ma nel 1919 torn\u00f2 a sei anni.\nLa residenza del maestro generale dell'ordine \u00e8 in via Monte Carmelo a Roma.\nL'abito mercedario.\nL'abito dei frati mercedari \u00e8 completamente bianco ed \u00e8 costituito da una tunica stretta in vita da una cintura di cuoio, scapolare e cappuccio. Sul petto i religiosi portano lo stemma dell'ordine: uno scudo recante la croce simbolo della cattedrale di Barcellona e lo stemma di Giacomo I d'Aragona (d'oro a quattro pali di rosso). I superiori possono concedere ai mercedari di indossare fuori dai conventi anche altri abiti, ma sempre con il distintivo con lo stemma dell'ordine.\nIl colore bianco dell'abito \u00e8 tradizionalmente riferito alla visione della Vergine che il fondatore ebbe nel coro della chiesa del convento di Barcellona: Maria, infatti, sarebbe apparsa a Pietro Nolasco con un \"abito candidissimo\".\nLe regole originali prescrivevano per la confezione dell'abito l'uso della lana (il tessuto pi\u00f9 diffuso tra i poveri nel XIII secolo), mentre quelle attuali si limitano a raccomandare un tessuto umile.\nLa famiglia mercedaria.\nIl secondo ordine mercedario, composto da religiose di voti solenni, venne fondato da Bernardo da Corbara, priore del convento di Barcellona, che diede l'abito a Maria de Cervell\u00f2n, fondatrice delle monache mercedarie.\nTra il XIX e il XX secolo sorsero numerose congregazioni femminili che presero il nome e si aggregarono all'ordine andando a costituire il terz'ordine regolare mercedario: le missionarie di San Gervasio, fondate da Lutgarda Mas y Mateu a Barcellona il 21 novembre 1860; le suore mercedarie, sorte a Nancy nel 1864; le suore della Carit\u00e0, fondate a Malaga il 16 marzo 1878 da Juan Nepomuceno Zegr\u00ed y Moreno; le suore del Bambino Ges\u00f9, fondate a C\u00f3rdoba, in Argentina, nel 1887; le Mercedarie del Santissimo Sacramento, fondate il 25 marzo 1910 a Citt\u00e0 del Messico da Maria del Refugio Aguilar y Torres; le missionarie di B\u00e9rriz, nate il 23 maggio 1930. le missionarie del Brasile, sorte nel 1938 nel Piau\u00ed a opera di Inoc\u00e9ncio Lopez Santamaria.\nI fedeli laici che intendono legarsi spiritualmente all'ordine senza abbracciare la vita religiosa hanno la possibilit\u00e0 di iscriversi al terz'ordine secolare, che ebbe origine nel 1233, o alle confraternite aggregate alle arciconfraternite di Nostra Signora della Mercede di Madrid o di Sant'Adriano a Roma.\nStatistiche.\nI frati sono presenti in Europa (Italia, Spagna), nelle Americhe (Argentina, Bolivia, Brasile, Cile, Colombia, Ecuador, El Salvador, Honduras, Guatemala, Messico, Panama, Per\u00f9, Porto Rico, Repubblica Dominicana, Stati Uniti d'America, Venezuela), in Africa (Angola, Camerun, Repubblica Democratica del Congo) e in India.\nAlla fine del 2008 la congregazione contava 160 case e 732 membri, 514 dei quali sacerdoti.\nNella seguente tabella, accanto all'indicazione dell'anno \u00e8 riportato il numero delle province dell'ordine, seguito da quello dei conventi, da quello dei religiosi professi e da quello complessivo degli appartenenti all'ordine."}
{"id": "243452", "revid": "339392", "url": "https://it.wikipedia.org/wiki?curid=243452", "title": "Hilarius Fuscus", "text": ""}
{"id": "243454", "revid": "339392", "url": "https://it.wikipedia.org/wiki?curid=243454", "title": "Ilario Fusco", "text": ""}
{"id": "243459", "revid": "83531", "url": "https://it.wikipedia.org/wiki?curid=243459", "title": "Urobilina", "text": "L'urobilina \u00e8 un composto tetrapirrolico ossidato. \u00c8 uno dei composti ultimi derivati dalla degradazione dell'eme. Viene escreto con l'urina a cui conferisce il colore giallo, \u00e8 presente anche nella bile e contribuisce al colore delle feci. Nell'intestino si comporta come tensioattivo."}
{"id": "243464", "revid": "1018473", "url": "https://it.wikipedia.org/wiki?curid=243464", "title": "Ogopogo", "text": "Ogopogo o N'ha-a-itk \u00e8 un mostro lacustre che, secondo le leggende dei nativi del luogo e alcuni criptozoologi moderni, nuoterebbe nelle acque del lago Okanagan, nella Columbia Britannica centro-meridionale, in Canada. L'esistenza dell'Ogopogo sarebbe testimoniata da alcune fotografie e filmati, sebbene la bassa qualit\u00e0 delle immagini raccolte finora impedisca di considerarle prove conclusive.\nLa leggenda.\nI nativi americani della zona dell'Okanagan chiamavano il mostro \"N'ha-a-itk\", che in lingua salish significa \"demone del lago\". Veniva anche chiamato \"grande bestia del lago\" o \"serpente del lago\". I nativi erano soliti portare sulle proprie canoe animali da sacrificare nel caso che il mostro fosse apparso. Inoltre, ancora oggi i nativi non pescano mai nella zona di Squally Point, il luogo dove si troverebbe l'ingresso della tana dell'Ogopogo. Alcuni antichi graffiti ritrovati nei pressi di Powers Creek mostrano una creatura a forma di serpente.\nSecondo la leggenda, la creatura era in origine un uomo, Kel-Oni-Won, che si era macchiato dell'omicidio di un vecchio di nome Kan-He-K (da cui deriverebbe il nome Okanagan). Per punizione, gli dei trasformarono l'assassino in un gigantesco serpente marino. Secondo alcuni studiosi delle tradizioni come Celeste Galassin, del Kelowna Museum, il legame tra N'ha-a-itk e Ogopogo \u00e8 un po' forzato.\nGli avvistamenti.\nIn tempi moderni, diversi testimoni hanno sostenuto di aver visto l'Ogopogo; i primi resoconti risalgono alla fine del XIX secolo, e sono precedenti ai primi avvistamenti del Mostro di Loch Ness. La maggior parte delle descrizioni rappresentano il mostro come un serpente marino di 5 o 6 metri di lunghezza e la testa di cavallo o di cane, di colore verde scuro, e capace di nuotare a grande velocit\u00e0 formando spirali nell'acqua. La maggior parte degli avvistamenti riguardano una porzione del lago compresa fra il sud di Kelowna fino a Peachland e all'isola di Rattlesnake.\nIl primo avvistamento celebre fu riportato nel 1926; un gran numero di persone sostenne di aver visto, dalla spiaggia di Okanagan Mission Beach, un mostro che creava grandi vortici nell'acqua. Roy Brown, direttore del giornale \"Vancouver Sun\", scrisse che \"troppe persone insospettabili lo hanno visto per ignorare la credibilit\u00e0 del fatto\". Fu in questo periodo che al mostro fu assegnato il nome \"Ogopogo\"; l'origine di questo nome palindromo \u00e8 incerta, ma pare che derivi da una parodia di una canzone britannica dell'epoca.\nNel luglio del 1959, due coppie sostennero di aver visto una creatura enorme, col corpo di serpente e un muso schiacciato, nuotare a settanta metri di distanza dalla loro barca a motore. L'animale li avrebbe seguiti per circa 3 minuti, per poi immergersi sparendo alla vista. Nell'estate del 1989, un certo Ernie Giroux e sua moglie sostennero di aver visto uno strano animale emergere dall'acqua calma.\nI due affermarono: \"Era lungo cinque metri e nuotava velocemente e con grazia\". Nella stessa estate, e nella stessa zona del lago, anche un venditore di macchine di nome Ken Chaplin sostenne di aver visto un serpente di circa 5 m e di colore verde scuro, e ne fece una ripresa video. Uno dei documenti video disponibili mostra quello che appare una figura di colore scuro che si muove velocemente nell'acqua bassa vicino alla riva.\nSpiegazioni.\nAlcuni criptozoologi credono fermamente nell'esistenza di Ogopogo. Il britannico Karl Shuker ha ipotizzato che possa trattarsi di un \"serpente balena\" preistorico noto come \"Basilosaurus\", secondo qualcun altro, si tratta di un animale mai visto prima che, i biologi marini Ed Bausfield (che l'ha anche disegnato) e Paul Le Blond hanno chiamato \"cadborosaurus willsi\". Tuttavia, le prove documentarie (fotografiche e video) dell'esistenza di Ogopogo non sono molto chiare e i critici sostengono che possano mostrare semplicemente grossi pesci (come l\"'Acipenser fulvescens\", uno storione), lontre o semplici tronchi alla deriva.\nNella cultura di massa.\nNel 1924 Cumberland Clark ha scritto una canzone, \"The Ogopogo: The Funny Fox-Trot\", in cui si diceva che il mostro era figlio di un insetto e di una balena. Il nome Ogopogo \u00e8 stato ripreso da giochi di ruolo e in altre ambientazioni fantasy; per esempio lo si ritrova in \"Final Fantasy IV\"."}
{"id": "243470", "revid": "1573940", "url": "https://it.wikipedia.org/wiki?curid=243470", "title": "Mochokidae", "text": "Mochokidae \u00e8 una famiglia di pesci d'acqua dolce appartenenti all'ordine Siluriformes che comprende 209 specie.\nDistribuzione e habitat.\nQuesti pesci sono diffusi in tutti i laghi e nei corsi d'acqua del continente africano, ad eccezione del Maghreb, del deserto del Sahara (corso del Nilo escluso) e del Madagascar.\nDescrizione.\nLe caratteristiche fisiche di questi pesci sono simili agli altri Siluriformi, tuttavia le specie dello stesso genere presentano caratteristiche estremamente simili.\nLe dimensioni variano dai 2,5 cm di \"Chiloglanis voltae\" agli 80 cm di \"Synodontis xiphias\".\nTassonomia.\nAlla famiglia appartengono i seguenti generi:\nAcquariofilia.\nAlcune specie, soprattutto del genere \"Synodontis\" sono allevate e commercializzate per l'acquariofilia."}
{"id": "243471", "revid": "354397", "url": "https://it.wikipedia.org/wiki?curid=243471", "title": "Idrogenazione", "text": "L'idrogenazione \u00e8 una reazione chimica dove viene addizionato idrogeno a un substrato che pu\u00f2 essere un elemento o un composto chimico, di regola in presenza di un catalizzatore. La reazione inversa \u00e8 detta \"deidrogenazione\". L'idrogenazione spesso consiste nell'addizionare due atomi di idrogeno a una molecola contenente un doppio o triplo legame carbonio-carbonio, ma l'idrogeno pu\u00f2 essere addizionato anche ad altre specie chimiche. A esempio si pu\u00f2 addizionare idrogeno all'azoto (sintesi dell'ammoniaca), o al monossido di carbonio (sintesi del metanolo). In ogni caso si tratta di reazioni di riduzione che richiedono la presenza di un opportuno catalizzatore, in genere di nichel, palladio, platino o rodio. In assenza del catalizzatore le reazioni di idrogenazione richiedono temperature troppo elevate per essere di utilit\u00e0 pratica. \n\u00c8 d'uso distinguere le idrogenazioni in fase eterogenea da quelle in fase omogenea. Nel primo caso il catalizzatore \u00e8 un solido disperso in un solvente assieme al substrato, o posto a contatto con un substrato gassoso. Nelle reazioni in fase omogenea il catalizzatore \u00e8 disciolto nello stesso solvente contenente il substrato da idrogenare.\nCi sono vari tipi di reazioni correlate con l'idrogenazione. La maggior parte delle idrogenazioni impiega l'idrogeno molecolare (H2), ma a volte si utilizzano altre fonti di idrogeno; in questi casi si parla di reazioni di trasferimento di idrogeno. Quando la reazione avviene con rottura del legame durante l'addizione di idrogeno si parla di idrogenolisi; questa reazione pu\u00f2 avvenire su legami carbonio-carbonio e carbonio-eteroatomo (ossigeno, azoto o alogeno). L'idrogenazione non va confusa con la protonazione e l'addizione di idruro; nel caso dell'idrogenazione reagenti e prodotti hanno la stessa carica.\nStoria.\nIdrogenazione catalitica in fase eterogenea.\nLa prima idrogenazione eterogenea nota riguarda l'addizione di idrogeno all'ossigeno. Nel 1823 Johann Wolfgang D\u00f6bereiner not\u00f2 che il platino favoriva la reazione tra idrogeno e ossigeno, e svilupp\u00f2 la lampada di D\u00f6bereiner, un accenditoio che ottenne un notevole successo commerciale e che rimase in uso fino all'inizio della prima guerra mondiale. Nonostante questo precedente, in genere il padre dei processi eterogenei di idrogenazione \u00e8 considerato il chimico francese Paul Sabatier. Nel 1897 Sabatier trov\u00f2 che l'etilene era trasformato in etano passando assieme a idrogeno a contatto con nichel, senza che quest'ultimo venisse modificato. In seguito Sabatier studi\u00f2 i processi di idrogenazione di vari altri idrocarburi, e per i risultati ottenuti ottenne il Premio Nobel per la chimica nel 1912. Wilhelm Normann brevett\u00f2 in Germania (1902) e in Gran Bretagna (1903) un procedimento per idrogenare oli liquidi, dando inizio all'industria dei grassi idrogenati. Nel 1905 Fritz Haber riusc\u00ec a idrogenare l'azoto ottenendo ammoniaca in laboratorio, e nel 1910 Carl Bosch perfezion\u00f2 questo processo rendendo possibile la sintesi dell'ammoniaca su scala industriale. Nel 1924 Murray Raney mise a punto un catalizzatore di nichel in forma di polvere finissima, conosciuto come nichel Raney, ancora largamente usato in numerose reazioni di idrogenazione. Nel 1925 Franz Fischer e Hans Tropsch ottennero combustibili sintetici partendo da miscele di monossido di carbonio e idrogeno (processo Fischer-Tropsch).\nIdrogenazione catalitica in fase omogenea.\nL'idrogenazione in fase omogenea inizi\u00f2 a svilupparsi molto pi\u00f9 tardi rispetto all'idrogenazione eterogenea. Il primo esempio in fase omogenea fu documentato nel 1938 da Melvin Calvin, che descrisse l'idrogenazione del benzochinone in soluzione di chinolina, catalizzata con acetato di rame(I). Il reale sviluppo della catalisi omogenea di idrogenazione inizi\u00f2 solo nel 1965, quando Sir Geoffrey Wilkinson studi\u00f2 il complesso RhCl(PPh3)3 (noto come catalizzatore di Wilkinson), un composto fosfinico che pu\u00f2 idrogenare alcheni e alchini in soluzione omogenea a temperatura e pressione ambiente. Nel 1968 William Knowles realizz\u00f2 la prima idrogenazione asimmetrica utilizzando come catalizzatore un complesso di rodio con leganti fosfinici chirali. L'eccesso enantiomerico era inizialmente piccolo, ma pochi anni dopo si arriv\u00f2 alla sintesi industriale del primo farmaco chirale, la L-DOPA, usata nella cura della malattia di Parkinson. Nel 1980 Ry\u014dji Noyori sintetizz\u00f2 il legante BINAP, dando il via a una nuova generazione di catalizzatori basati sul rutenio che potevano effettuare idrogenazioni asimmetriche di substrati polari come chetoni e aldeidi. Knowles e Noyori ricevettero nel 2001 il premio Nobel per la chimica \u201cper il loro lavoro sulle reazioni di idrogenazione attivate da catalisi chirale.\u201d\nComponenti della reazione.\nLe reazioni di idrogenazione sono generalmente molto favorite dal punto di vista termodinamico. Ad esempio, per la reazione di idrogenazione dell'etilene (C2H4 + H2 \u2192 C2H6), la variazione di entropia \u00e8 leggermente sfavorevole (\u0394rS\u00ba = \u2013120,9 J\u00b7K\u22121\u00b7mol\u22121), mentre la variazione di entalpia \u00e8 decisamente favorevole (\u0394rH\u00ba = \u2013136,95 kJ\u00b7mol\u22121). Ne risulta che a temperatura ambiente l'energia libera della reazione \u00e8 molto negativa (\u0394rG\u00ba = \u0394rH\u00ba \u2013 T\u0394rS\u00ba = \u2013100,92 kJ\u00b7mol\u22121) e dunque il processo \u00e8 termodinamicamente favorito. Tuttavia, a causa della elevata stabilit\u00e0 della molecola di diidrogeno (\u0394H\u00badiss (H2) = 434 kJ\u00b7mol\u22121), la reazione richiede una grande quantit\u00e0 di energia (alta temperatura) o l'utilizzo di un catalizzatore. Generalmente si preferisce la seconda soluzione, per cui le reazioni di idrogenazione sono condotte in presenza di tre componenti: il substrato insaturo, l'idrogeno e il catalizzatore. Si utilizzano differenti valori di temperatura e pressione a seconda del substrato e dell'attivit\u00e0 del catalizzatore.\nSubstrati.\nIn generale tutti i composti chimici che hanno uno o pi\u00f9 legami multipli possono fungere da substrati nelle reazioni di idrogenazione. In alcuni casi, in particolare per composti aventi un triplo legame, il prodotto finale dipende anche dalle condizioni di idrogenazione. Ad esempio, idrogenando gli alchini in condizioni blande si ottengono alcheni, mentre in condizioni pi\u00f9 drastiche si arriva direttamente agli alcani corrispondenti. Per quanto riguarda l'idrogenazione di alcheni e alchini va notato che entrambi gli atomi di idrogeno vengono addizionati sulla stessa faccia della molecola (addizione \"syn\"), quella meno ingombrata, sia nelle idrogenazioni in fase eterogenea che in quelle in fase omogenea. Nella tabella seguente sono elencate alcune classi di substrati organici insaturi e i prodotti che si ottengono per loro idrogenazione.\nFonti di idrogeno.\nLa maggior parte dell'idrogeno viene utilizzato come H2 gassoso, prodotto industrialmente da idrocarburi tramite steam reforming. Il gas viene immagazzinato sotto pressione in bombole, e spesso il processo di idrogenazione viene condotto a pressioni maggiori di 1 atmosfera.\nIn applicazioni specialistiche anzich\u00e9 usare H2 gassoso si estrae idrogeno da altre sostanze (reazioni di trasferimento di idrogeno). Queste sostanze donatrici di idrogeno fungono spesso da solventi; alcuni esempi sono idrazina, 1,2-diidronaftalene, 9,10-diidroantracene, isopropanolo, acido formico.\nCatalizzatori.\nIn genere le reazioni di idrogenazione sono favorite da un punto di vista termodinamico, ma sono sfavorite cineticamente a causa della grande forza di legame nella molecola H2. Per questo motivo in assenza di catalizzatore le reazioni tra H2 e un composto organico sono molto rare al di sotto di 480\u00a0\u00b0C. Lavorare a temperatura elevata \u00e8 scomodo, e vi sono composti organici che non possono resistere alle alte temperature. La soluzione preferita \u00e8 usare un catalizzatore, che si lega sia al composto insaturo che all'idrogeno e ne favorisce la reazione. \nI metalli del gruppo del platino, specialmente platino, palladio, rodio e rutenio sono catalizzatori particolarmente attivi e funzionano a bassa temperatura e bassa pressione di idrogeno. Sono stati sviluppati anche catalizzatori a base di metalli non preziosi, specie a base di nichel (come il nichel Raney e il nichel Urushibara), cobalto, ferro e rame, ma spesso questi catalizzatori pi\u00f9 economici sono pi\u00f9 lenti o richiedono condizioni pi\u00f9 drastiche. In genere \u00e8 necessario trovare un compromesso tra l'attivit\u00e0 del catalizzatore (e quindi la velocit\u00e0 della reazione) e il suo prezzo, tenendo conto anche del costo dell'apparecchiatura richiesta per operare a pressione elevata. Ad esempio le idrogenazioni con nichel Raney richiedono normalmente pressioni elevate:\nCi sono due tipi di catalizzatori: i catalizzatori eterogenei e i catalizzatori omogenei. I catalizzatori eterogenei sono dei solidi dispersi assieme al substrato nel solvente o solidi a contatto con il substrato gassoso. I catalizzatori omogenei sono sostanze disciolte nel solvente assieme al substrato.\nCatalizzatori eterogenei.\nI processi di idrogenazione con catalizzatori eterogenei sono i pi\u00f9 importanti dal punto di vista industriale. Il vantaggio pi\u00f9 evidente dei catalizzatori eterogenei \u00e8 che si pu\u00f2 separare molto facilmente il catalizzatore dai reagenti e prodotti della reazione. L'attivit\u00e0 del catalizzatore viene ottimizzata cambiando l'intorno del metallo. Ad esempio, facce differenti di un catalizzatore eterogeneo cristallino hanno attivit\u00e0 diversa. Inoltre, l'attivit\u00e0 dei catalizzatori eterogenei \u00e8 influenzata dal supporto, cio\u00e8 dal materiale usato per legare il catalizzatore. In chimica organica si utilizza spesso palladio su carbone al 5 o 10% (abbreviato come \"Pd/C\", la percentuale \u00e8 in peso) o idrossido di palladio su carbone al 10 o 20% (catalizzatore di Pearlman). \nIn alcuni casi si tentano una serie di modifiche empiriche al catalizzatore per \"avvelenarlo\" in modo selettivo. Cos\u00ec un catalizzatore opportunamente modificato pu\u00f2 idrogenare alcuni gruppi funzionali senza toccarne altri, tipo idrogenare alcheni senza modificare anelli aromatici, o idrogenare selettivamente un alchino solo ad alchene. \nUtilizzando leganti chirali su un metallo \u00e8 anche possibile effettuare idrogenazioni eterogenee asimmetriche.\nCatalizzatori omogenei.\nL'attivit\u00e0 e selettivit\u00e0 dei catalizzatori omogenei viene regolata cambiando i leganti. Utilizzando un substrato prochirale si pu\u00f2 regolare la selettivit\u00e0 del catalizzatore in modo da favorire la formazione di un unico enantiomero. Due catalizzatori omogenei molto noti sono il catalizzatore di Wilkinson basato sul rodio e il catalizzatore di Crabtree basato sull'iridio. Un esempio pratico \u00e8 l'idrogenazione del carvone con il catalizzatore di Wilkinson:\nAvvelenamento del catalizzatore.\nMolte sostanze possono avvelenare il catalizzatore, cio\u00e8 disattivarlo totalmente o parzialmente. Classici esempi di veleni sono i composti contenenti zolfo o fosforo. I veleni possono far fallire una idrogenazione catalitica, ma possono anche servire per modificare la reattivit\u00e0 e selettivit\u00e0 del catalizzatore. Ad esempio il catalizzatore di Lindlar, un catalizzatore di palladio depositato su solfato di bario e poi trattato con chinolina, riduce gli alchini solo ad alcheni, ed \u00e8 stato usato per convertire fenilacetilene a stirene:\nMeccanismo.\nCatalisi eterogenea.\nNel caso di catalisi sulla superficie di un solido il meccanismo assodato \u00e8 quello proposto da Iur\u00f4 Horiuti e Michael Polanyi. L'intero processo prevede tre passaggi successivi, illustrati nella figura nel caso di un alchene:\nNel secondo passaggio si forma un intermedio saturo che pu\u00f2 ruotare prima di reagire a ritroso dissociandosi dal catalizzatore di nuovo come alchene. Di conseguenza il contatto con un catalizzatore di idrogenazione provoca necessariamente una isomerizzazione \"cis-trans\", favorita termodinamicamente. Questo pu\u00f2 essere un problema in caso di idrogenazione parziale, mentre nel caso di idrogenazione completa non ci sono problemi dato che anche l'alchene \"trans\" viene idrogenato.\nNel caso di substrati aromatici il primo legame C\u2013H \u00e8 il pi\u00f9 difficile da formare, a causa dell'energia che va spesa per rompere il sistema aromatico. Nel processo si forma un cicloesadiene, specie estremamente reattiva non isolabile, che viene immediatamente ridotto a cicloesene in condizioni abbastanza riducenti da aver provocato la rottura dell'aromaticit\u00e0. A sua volta, il cicloesene viene normalmente ridotto a cicloesano, totalmente saturo, ma con catalizzatori opportunamente modificati la riduzione pu\u00f2 essere arrestata almeno parzialmente a cicloesene.\nCatalisi omogenea.\nNella maggior parte dei processi di catalisi omogenea il centro metallico lega sia il substrato insaturo sia l'idrogeno e si forma un complesso alchene-metallo-diidruro che favorisce l'idrogenazione. La figura successiva illustra il processo usando come esempio il catalizzatore di Wilkinson (in alto nella figura). Inizialmente il complesso perde un legante fosfinico; si forma la specie RhCl(PPh3) H2, dando inizio al ciclo catalitico vero e proprio che prevede quattro passaggi:\nApplicazioni industriali.\nI processi di idrogenazione hanno svariate applicazioni in campo industriale. Queste idrogenazioni su larga scala impiegano normalmente catalizzatori eterogenei.\nAmmoniaca.\nL'idrogenazione dell'azoto gassoso per ottenere ammoniaca (processo Haber-Bosch) \u00e8 uno dei pi\u00f9 importanti processi della chimica industriale. Nel 2010 sono state prodotte circa 133 milioni di tonnellate di ammoniaca, che per circa il 75% \u00e8 stata usata per ottenere fertilizzanti.\nIdrocarburi.\nNell'industria petrolchimica i processi di idrogenazione sono usati per trasformare gli alcheni in alcani (meno volatili) e i composti aromatici in alcani saturi (paraffine) e cicloalcani (nafteni). L'idrogeno \u00e8 usato anche per ottenere frazioni pi\u00f9 leggere tramite cracking idrogenante.\nIdrogenazione del carbone.\nEsistono vari processi di idrogenazione del carbone, a seconda del prodotto finale che si desidera ottenere. Nei processi di idrogenazione come il processo Bergius il carbone viene trattato sotto pressione di idrogeno in modo da produrre idrocarburi liquidi e gassosi. Nei processi di idropirolisi si tratta il carbone ad alta temperatura (fino a 1000\u00a0\u00b0C) per tempi brevi in presenza di idrogeno per ottenere idrocarburi liquidi. Nei processo di idrogassificazione il carbone \u00e8 convertito a metano.\nIndustria agro-alimentare.\nUn'applicazione molto rilevante dei processi di idrogenazione \u00e8 la lavorazione degli oli vegetali. Gli oli vegetali derivano da acidi grassi polinsaturi, cio\u00e8 che contengono pi\u00f9 di un doppio legame carbonio-carbonio. In condizioni opportune si possono idrogenare parzialmente questi doppi legami, convertendo gli oli vegetali in grassi solidi o semisolidi come quelli presenti nella margarina. Rispetto ai grassi di origine animale, gli oli vegetali parzialmente idrogenati sono meno cari, possono avere consistenza molto varia e sono pi\u00f9 resistenti all'irrancidimento; di conseguenza sono usati come grasso alimentare nella maggior parte dei prodotti da forno.\nProduzione anilina.\nL'idrogenazione catalitica del nitrobenzene rappresenta la via pi\u00f9 utilizzata per produzione di anilina. In base ai differenti processi, la reazione pu\u00f2 avvenire sia in fase liquida che in fase gassosa. I catalizzatori pi\u00f9 industrialmente utilizzati sono composti da Ni e Cu in combinazione con promotori a base di vari metalli di transizione."}
{"id": "243472", "revid": "339392", "url": "https://it.wikipedia.org/wiki?curid=243472", "title": "Appia antica", "text": ""}
{"id": "243474", "revid": "158913", "url": "https://it.wikipedia.org/wiki?curid=243474", "title": "Atto di abiura", "text": "L'atto di abiura (dal latino \"ab iurare\", rinnegare un giuramento) \u00e8 un documento utilizzato in varie epoche con il quale, per diverse ragioni, un soggetto (o un gruppo di persone) formalizza con una dichiarazione il rinnegamento di una precedente appartenenza ad un'ideologia o, pi\u00f9 frequentemente, ad una religione. Il rilascio di un simile documento \u00e8 in genere richiesto, sollecitato, estorto o proprio imposto a fini politici o di propaganda.\nGi\u00e0 in et\u00e0 romana la persecuzione contro le clandestine adesioni al vietato Cristianesimo prevedeva la richiesta di un\"abiuratio\" espressa con atto solenne orale, rifiutato da molti martiri.\nTra i pi\u00f9 noti atti d'abiura si ricorda quello sottoscritto il 22 giugno 1633 da Galileo Galilei dinanzi alla Santa Inquisizione.\nL'Inquisizione ottenne molti atti d'abiura, talvolta anche pi\u00f9 d'uno, come (nel 1547) da Francesco Spiera, avvocato del padovano che aveva osato effettuare una traduzione libera del \"Pater noster\" e che dopo la seconda abiura vide la sua salute cadere repentinamente sino a morirne poco dopo. Diffusa dai racconti di Pier Paolo Vergerio, la sua vicenda fu ampiamente propalata in tutta Europa, come misterioso e deterrente monito.\nNelle procedure \"giudiziarie\" dell'Inquisizione, peraltro, l'atto di abiura era un istituto dettagliatamente descritto in alcune bolle post-tridentine, emanate a partire dal 1542, anno di quel concilio; in materia, fu papa Paolo IV a rilasciare la bolla \"Cupientes Judaeos\", sulla conversione forzosa degli ebrei, mentre fu di papa Giulio III la \"Illius qui\", del 1550.\nIl significato dell'atto per\u00f2 non \u00e8 solamente religioso. Nel 1581 le Province dei Paesi Bassi (Olanda, Zelanda, Gheldria, Utrecht, Frisia, Overijssel e Groninga) sottoscrissero un atto d'abiura col quale cessarono di riconoscere la sovranit\u00e0 della Spagna di Filippo II, dando vita alla Repubblica delle Sette Province Unite.\nNel diritto inglese esisteva l\"'abjuration of the realm\", una sorta di rinuncia alla cittadinanza ed impegno solenne ad un esilio volontario.\nNell'Ottocento il governo della Cina richiedeva tale atto da coloro che fossero risultati aderenti al Cristianesimo che i missionari portavano nella regione, a pena di torture o di uccisione.\nNell'Islam l'atto di abiura \u00e8 invece la dichiarazione con la quale si intende negare o sconfessare una presunta precedente \"ash-shah\u00e2da\", cio\u00e8 la professione di fede con la quale si entra a far parte della religione musulmana. Di questa dichiarazione \u00e8 stata da taluni osservata una certa analogia con la pratica dello sbattezzo, riguardante la religione cattolica.\nDurante la seconda guerra mondiale fu data l'opportunit\u00e0 ai Testimoni di Geova nei \"lager\" nazisti di essere liberati dopo aver rinnegato con un atto di abiura le loro credenze e a patto di diventare soldati dell'esercito. Pochissimi cedettero a questo ricatto."}
{"id": "243478", "revid": "399", "url": "https://it.wikipedia.org/wiki?curid=243478", "title": "Alfa (lettera)", "text": "La lettera alfa (in minuscolo \u03b1, in maiuscolo \u0391) \u00e8 una vocale ancipite (pu\u00f2 essere sia breve sia lunga), aspra, di timbro medio. Nel sistema numerico dei Greci di et\u00e0 ellenistica, era il segno usato per il numero 1. Era accompagnata da dieresi per la decina di migliaia (). Nei papiri si pu\u00f2 trovare il numero anche con una lineetta orizzontale al di sopra della lettera.\nIl nome di questa lettera deriva dalla parola \"aleph\", che nell'alfabeto consonantico fenicio era il nome del simbolo che rappresentava foneticamente il colpo di glottide. La forma della lettera maiuscola A deriva infatti dalla rappresentazione stilizzata di una testa di bue, con una rotazione di 180\u00ba. Essa a sua volta derivava probabilmente dall'antica scrittura egizia, dove appunto questa lettera era rappresentata dall'immagine di una testa di bue."}
{"id": "243479", "revid": "1652635", "url": "https://it.wikipedia.org/wiki?curid=243479", "title": "Jeff Porcaro", "text": "Biografia.\nFiglio del batterista Joe Porcaro, nacque a Hartford, nel Connecticut, il 1\u00ba aprile 1954. Inizi\u00f2 a suonare la batteria prima ancora di aver compiuto sette anni; un appuntamento fisso per lui, e per i suoi fratelli, era quello che si teneva ogni fine settimana nel negozio di strumenti musicali in cui il capofamiglia dava lezioni in privato. Nel 1968 la famiglia Porcaro si trasfer\u00ec a Los Angeles nella San Fernando Valley, per permettere al padre Joe di lavorare con maggiore assiduit\u00e0 negli studi di registrazione. Oltre a studiare con il padre, Jeff studi\u00f2 anche con i percussionisti Bob Zimmit e Richard Lapore. I suoi primi modelli sono, a parte il padre, Buddy Rich, Art Blakey, John Bonham e Keith Moon. La sua prima batteria \u00e8 una Slingerland Champagne Sparkle regalategli dal padre. Dopo le prime esperienze con i gruppi della zona, a quattordici anni fonda insieme ad alcuni suoi amici la rock band Rural Still Life; con lui anche i futuri componenti dei Toto, David Paich e David Hungate.\nNel 1972 ottenne l'ingaggio con i musicisti della band di Jack Daugherty per accompagnare gli show estivi di Sonny &amp; Cher, abbandonando cos\u00ec gli studi. Sul finire del 1973 entr\u00f2 negli Steely Dan. Una carriera in forte accelerazione, con il telefono che squillava sempre pi\u00f9 frequentemente e turni in sala di registrazione destinati a scalare le classifiche. Dopo il primo tour con gli Steely Dan nel 1975, registr\u00f2 Katy Lied. Nel 1976 entr\u00f2 nell'ensemble di Boz Scaggs, insieme a David Paich, David Hungate e Steve Lukather. Da qui nacque l'idea da parte di questi turnisti di fondare un complesso \"ex novo:\" i Toto; a questi ultimi si unirono il cantante Bobby Kimball e il tastierista Steve Porcaro, fratello di Jeff.\nLa carriera con i Toto.\nNel 1978 avvenne il loro debutto discografico omonimo, Porcaro prosegu\u00ec l'attivit\u00e0 con il gruppo registrando 7 album in studio e dal vivo fino al 1992, anno della sua scomparsa.\nLa morte.\nIl pomeriggio del 5 agosto 1992 Porcaro era intento a spruzzare un pesticida nel giardino di casa sua a Hidden Hills, Los Angeles, California, assieme ai figli, quando improvvisamente cadde a terra privo di sensi. Fu immediatamente trasportato in ospedale dove mor\u00ec poco dopo. L'autopsia conferm\u00f2 che il decesso non aveva legami con il pesticida usato e fu invece dovuto all'occlusione delle arterie dovuto all'uso di cocaina. Al suo funerale partecip\u00f2 lo \"star business\" musicale di Los Angeles e New York, e in suo onore vennero realizzati alcuni CD contenenti tributi musicali a lui dedicati. \u00c8 sepolto nel Forest Lawn Memorial Park di Glendale accanto al figlio Miles morto nel 2017 a 31 anni.\nCollaborazioni.\nOltre a suonare nei dischi della sua band, Jeff Porcaro ha potuto vantare centinaia di collaborazioni in dischi di artisti famosi, collaborazioni che l'hanno portato a essere considerato uno dei migliori e pi\u00f9 pagati musicisti della West Coast. Tra gli artisti con cui collabor\u00f2 ci sono Elton John, Paul McCartney, Michael Jackson, Roger Waters, David Gilmour, Dire Straits, Michael McDonald, Bruce Springsteen, Tommy Bolin, Madonna, Paul Young, Bee Gees, Christopher Cross, George Benson, Al Jarreau, Earth, Wind &amp; Fire, Donald Fagen, C\u00e9line Dion, Eric Clapton, Cher, Ray Parker Jr. e molti altri. Lo stile del batterista di Los Angeles lo port\u00f2 a spaziare in diversi generi musicali dal rock, pop, r&amp;b al jazz. L'uso particolare di hi-hat, ghost-note ed il gusto musicale gli valsero il nome di \"Mister Shuffle\"."}
{"id": "243485", "revid": "483325", "url": "https://it.wikipedia.org/wiki?curid=243485", "title": "Foro Italico", "text": "Il Foro Italico (inaugurato nel 1932 con il nome di Foro Mussolini) \u00e8 un vasto complesso sportivo che si trova alla base di Monte Mario a Roma, ideato e realizzato da Enrico Del Debbio fra il 1927 e il 1933 e completato dopo la guerra fra il 1956 e il 1968.\nStoria.\nIl complesso sportivo del Foro Italico, inizialmente denominato \"Foro Mussolini\" fu progettato nel 1927 dall'architetto Enrico Del Debbio. L'iniziatore del Foro fu invece Renato Ricci, sottosegretario all'Educazione Nazionale e fondatore dell'Opera nazionale Balilla. Per la scelta dell'area sulla quale far sorgere il foro, vennero prese in considerazione tre aree: il quartiere Tiburtino, nella zona dove successivamente (nel 1935) verr\u00e0 creata la Citt\u00e0 universitaria; il quartiere di Casal Palocco; il quartiere Parioli, dove negli anni cinquanta verr\u00e0 creato il villaggio olimpico per i Giochi della XVII Olimpiade del 1960. Vennero per\u00f2 scartate tutte e tre le ipotesi e fu scelta un'area, in adiacenza al fiume Tevere, che tramite bonifica pass\u00f2 da pantano ad area edificabile. Furono inoltre vincolate dalla Sopraintendenza alle Belle Arti la soprastante collina di Monte Mario, che garantiva al complesso sportivo uno sfondo verde naturale. \nLe prime opere del complesso architettonico furono inaugurate il 4 novembre 1932: il palazzo H sede dell'Accademia fascista maschile di educazione fisica, il Monolito, lo stadio dei Marmi e lo stadio dei Cipressi (poi stadio dei centomila e odierno stadio Olimpico).\nNel 1936 e in seguito sino al 1941 Luigi Moretti, gi\u00e0 autore della Accademia di scherma del Foro Mussolini, elabor\u00f2, senza tuttavia mai realizzarli, dei progetti espansivi del Foro verso Tor di Quinto, inserendovi il piano urbanistico di Del Debbio gi\u00e0 realizzato.\nDescrizione.\nL'ingresso principale del Foro \u00e8 a sud-est, in asse con il ponte Duca d'Aosta dove - su un ampio viale, interamente mosaicato a tessere bianche e nere - sorge un enorme obelisco di marmo di Carrara dell'altezza di 17,5 metri (base esclusa) intitolato a Benito Mussolini, cui fu originariamente dedicato; in anni recenti, si \u00e8 proposto di eliminare l'iscrizione \"Mussolini Dux\" dall'obelisco, ma pure a causa delle forti polemiche che ci\u00f2 ha suscitato anche da parte di periti architettonici e storici, tale proposta \u00e8 infine rientrata.\nL'impianto \u00e8 decorato da statue, dono delle varie province d'Italia e perci\u00f2 di autori diversi, che rappresentano le diverse attivit\u00e0 sportive: ad esempio, la statua dedicata al lancio del giavellotto fu donata dalla provincia di Perugia, mentre quella dedicata al pallone col bracciale (o pallone a muro) si deve alla provincia di Forl\u00ec-Cesena.\nNelle vicinanze dello Stadio Olimpico si trova il Palazzo della Farnesina, dal 1959 sede del Ministero degli affari esteri, opera degli architetti vincitori del concorso: Enrico Del Debbio, Arnaldo Foschini, Vittorio Ballio Morpurgo. Il campo centrale del foro pu\u00f2 ospitare 10.500 persone. \nEdifici.\nGli edifici del complesso parte del progetto originario sono:\nImpianti sportivi.\nIl Foro Italico comprende diversi impianti sportivi:\nEventi sportivi internazionali.\nNegli impianti del foro italico si sono svolti molti eventi sportivi di rilievo internazionale.\nDal 1949 si tengono nei campi del foro gli Internazionali d'Italia, importante torneo di tennis del circuito ATP World Tour Masters 1000 e WTA Premier 5. Dal 2012, l'Olimpico ospita le partite casalinghe della nazionale italiana di rugby al Sei Nazioni.\nWalk of fame.\nIl 7 maggio 2015 \u00e8 stato inaugurato sul viale delle Olimpiadi il percorso \"Le Leggende dello Sport Italiano - Walk of fame\"; su tale percorso sono state incastonate 100 targhe recanti i nomi di leggende dello sport italiano, ex atleti che hanno scritto la storia dello sport nazionale scelti dalla Commissione atleti del CONI.\nAlla cerimonia, presieduta dal presidente del CONI Giovanni Malag\u00f2, erano presenti molte personalit\u00e0 dello sport italiano. Il presidente ha annunciato che negli anni successivi sarebbero state aggiunte sul percorso le targhe di altri ex atleti azzurri di rilievo internazionale.."}
{"id": "243486", "revid": "1226", "url": "https://it.wikipedia.org/wiki?curid=243486", "title": "Miti di Cthulhu", "text": ""}
{"id": "243491", "revid": "767487", "url": "https://it.wikipedia.org/wiki?curid=243491", "title": "Arp\u00e8ge", "text": "L'Arp\u00e8ge \u00e8 una barca a vela del cantiere Dufour lunga 9.25 m (fuori tutto) progettata verso la fine degli anni sessanta \nTale barca viene citata nel pezzo \"Resta vile maschio, dove vai?\" di Rino Gaetano, dall'album omonimo del 1979\"."}
{"id": "243492", "revid": "327773", "url": "https://it.wikipedia.org/wiki?curid=243492", "title": "Regime laminare", "text": "In fluidodinamica si parla di flusso laminare o di regime laminare quando il moto del fluido avviene con scorrimento di strati infinitesimi gli uni sugli altri senza alcun tipo di rimescolamento di fluido, neanche su scala microscopica.\nIl flusso \u00e8 governato dalle forze viscose ed \u00e8 costante nel tempo.\nAlla velocit\u00e0 pi\u00f9 bassa, viene chiamato flusso di Stokes, ed \u00e8 governato dalle equazioni di Stokes.\nDescrizione.\nPer spiegare il concetto di regime laminare in maniera semplice ed intuitiva, si supponga di iniettare, mediante una siringa, un fluido colorato (inseminante), chiamato fluido B, all'interno del flusso di un altro fluido trasparente, chiamato fluido A (si noti che \"fluido\" \u00e8 un termine usato generalmente e quotidianamente per indicare un liquido, ma in termodinamica ed in fisica per fluido si indica un mezzo continuo non avente forma propria, caratterizzato da propriet\u00e0 fisiche che ne identificano lo stato termodinamico, quali temperatura, pressione, densit\u00e0; un fluido pu\u00f2 pertanto essere anche un gas oppure un vapore).\nSe la velocit\u00e0 dei fluidi \u00e8 sufficientemente bassa (rispetto alla loro viscosit\u00e0), si noter\u00e0 che questo \"filetto fluido\" colorato, fluido B, non si mescola col fluido A, e rimarr\u00e0 per cos\u00ec dire confinato in un \"cilindro virtuale\" che lo mantiene separato da A. \nAll'aumentare della velocit\u00e0 del fluido A si vedr\u00e0 come il fluido B rimarr\u00e0 confinato nel suo cilindro virtuale solo per un breve tratto, dopodich\u00e9 si evidenzier\u00e0 un progressivo sfaldamento di questo cilindro virtuale, e si noter\u00e0 come B inizi a mescolarsi con A che gli scorre attorno.\nQuesto mescolamento ha inizialmente l'aspetto di piccole ondulazioni delle pareti del filetto di B, che procedendo diventeranno vortici, prima piccoli e poi di maggiori dimensioni. Se si d\u00e0 al fenomeno un tempo sufficiente, si vedr\u00e0 come a valle ci ritroveremo nelle condizioni di non poter pi\u00f9 distinguere il fluido B (inseminante) da A (trasparente), vedremo un unico fluido indistinto, magari di colore non pi\u00f9 trasparente.\nPossiamo dire che nel primo caso (velocit\u00e0 basse), si \u00e8 in presenza di un flusso in regime laminare, cio\u00e8 un flusso in cui tutti i \"filetti fluidi\" che costituiscono il campo di moto, rimangono sempre paralleli a s\u00e9 stessi, senza mai mescolarsi, come tante piccole \"lamelle\" o \"lamine\" tutte parallele, da cui la definizione di laminare. Osservando un moto laminare \u00e8 persino difficile captare la sensazione di movimento perch\u00e9 tutto \u00e8 sempre uguale a s\u00e9 stesso e non ci sono fenomeni transitori e instazionari come vibrazioni o vortici che comunemente danno alla nostra percezione la consapevolezza che un fluido si sta muovendo.\nNel secondo caso (velocit\u00e0 pi\u00f9 alte), possiamo dire di essere in un regime turbolento, in cui fenomeni inerziali (dovuti alla velocit\u00e0) come i vortici, vincono sui fenomeni viscosi (che tendono a mantenere tutto parallelo), e svolgono un'azione di mescolamento dei \"filetti fluidi\" tra loro, rompendone l'originario parallelismo (mantenuto invece in un flusso a regime laminare).\nNell'esperienza quotidiana si pu\u00f2 osservare tutto questo (anche se non \u00e8 certo un esperimento rigoroso) semplicemente guardando il fumo che sale da una sigaretta poggiata su un portacenere. Il fumo \u00e8 in questo caso il fluido B (inseminante), mentre l'aria della stanza \u00e8 il fluido A.\nIl calore della sigaretta scalda l'aria e crea un moto convettivo ascensionale (l'aria calda \u00e8 pi\u00f9 leggera e tende a salire, mentre l'aria fredda, pi\u00f9 pesante, tende a scendere). Si nota facilmente come all'inizio, il fumo \u00e8 molto concentrato e non si mescola con l'aria (\"regime laminare\"), poi si notano le prime instabilit\u00e0 (\"regime di transizione\") ed infine il fumo si mescola rapidamente con l'aria disperdendosi in essa (\"regime turbolento\").\nIl flusso laminare si contrappone ai flussi turbolenti, dominati da ricircolazioni, vortici e apparente casualit\u00e0. La transizione da flusso laminare a turbolento dipende dal valore del numero di Reynolds (Re): esiste un valore critico per cui al di sotto di questo il moto \u00e8 laminare, al di sopra evolve gradualmente in turbolento. In linea generale si considera indicativamente il fluido in regime laminare se Re &lt; 2000; turbolento se Re &gt; 4000, \"di transizione\" se cade tra questi valori."}
{"id": "243494", "revid": "287204", "url": "https://it.wikipedia.org/wiki?curid=243494", "title": "Vasco Nunez de Balboa", "text": ""}
{"id": "243496", "revid": "300067", "url": "https://it.wikipedia.org/wiki?curid=243496", "title": "Calcio ai Giochi della II Olimpiade", "text": "Storia.\nIl torneo di calcio della II Olimpiade fu il primo torneo olimpico di calcio in assoluto.\nOriginariamente, era previsto che la incontrasse in quattro incontri dimostrativi la (16 settembre), il (23 settembre), la (30 settembre) e il (7 ottobre).\nSuccessivamente per\u00f2, Svizzera e Germania disertarono la manifestazione e venne deciso un cambio di formula: al posto delle squadre nazionali sarebbero state invitate squadre sociali indicate dalle Federazioni francese, inglese e belga, di cui sarebbero state le rappresentanti.\nVennero cos\u00ec invitate tre squadre: Club Fran\u00e7ais (Francia), Upton Park (Regno Unito) e Racing Club de Bruxelles (Belgio). Il Racing tuttavia declin\u00f2 l'invito e la Federcalcio belga mand\u00f2 una selezione composta da studenti dell'Universit\u00e0 di Bruxelles a cui si aggiungevano alcuni calciatori che militavano in varie squadre di Bruxelles, compresi due giocatori stranieri (l'olandese Henk van Heukelum e il britannico Eric Thornton, entrambi residenti a Bruxelles).\nI due incontri giocati vennero considerati parte del programma olimpico ufficiale, ma come incontri separati e non come componenti un vero e proprio torneo. Il CIO assegna ufficialmente, a livello di Nazioni (e quindi di comitati olimpici), l'oro al Regno Unito, l'argento alla Francia e il bronzo al Belgio.\nStadio.\nLe partite si sono svolte presso il Velodromo di Vincennes a Parigi."}
{"id": "243497", "revid": "21880", "url": "https://it.wikipedia.org/wiki?curid=243497", "title": "Selous", "text": ""}
{"id": "243499", "revid": "223320", "url": "https://it.wikipedia.org/wiki?curid=243499", "title": "Mondiali di biathlon", "text": ""}
{"id": "243500", "revid": "1155", "url": "https://it.wikipedia.org/wiki?curid=243500", "title": "Mocochidi", "text": ""}
{"id": "243501", "revid": "125383317", "url": "https://it.wikipedia.org/wiki?curid=243501", "title": "Milizia Volontaria per la Sicurezza Nazionale", "text": "La Milizia volontaria per la sicurezza nazionale (in acronimo MVSN, talora genericamente identificata con la locuzione camicie nere a causa delle camicie di colore nero adottate quale parte della divisa, come spesso indicato anche nella storiografia non italiana) \u00e8 stato un corpo di gendarmeria a ordinamento militare e, dal 1924 una autonoma forza armata del Regno d'Italia (1861-1946).\nLa sua fondazione fu decisa e annunciata dal Consiglio dei ministri del 28 dicembre 1922 presieduto da Benito Mussolini e decretata dal re Vittorio Emanuele III con regio decreto-legge il 14 gennaio 1923, n. 31 (poi convertito in legge il 17 aprile 1925) entrato in vigore il 1\u00ba febbraio 1923; essa accorp\u00f2 le Squadre d'azione del Partito Nazionale Fascista (\"Camicie nere\") e la milizia dei Sempre Pronti per la Patria e per il Re dell'Associazione Nazionalista Italiana (\"Camicie azzurre\").\nDal 1927, l'arruolamento nella MVSN costitu\u00ec l'atto finale della leva fascista, parallelamente all'iscrizione al Partito Nazionale Fascista, con l'adozione del saluto romano.\nInizialmente pensata come milizia a uso esclusivo del PNF (rispondeva solo al Capo del governo e a lui solo era dovuto il giuramento, in contrasto con l'obbligo di giuramento al sovrano), nel tempo con la \"costituzionalizzazione\" del fascismo e divenendo forza armata, con un evidente contrasto con il Regio esercito, perse la sua esclusivit\u00e0 nei compiti e fin\u00ec col affiancarsi quasi del tutto con le altre forze armate.\nDopo la caduta del fascismo fu sciolta, con il regio decreto legge del 6 dicembre 1943, n. 16/B, dal governo Badoglio I.\nOrigini e costituzione.\nLa Milizia Volontaria per la Sicurezza Nazionale nasceva dall'esigenza del Partito Nazionale Fascista, appena giunto al potere, di irregimentare le squadre d'azione in una vera e propria milizia riconosciuta dallo Stato. A fronte di ci\u00f2, Benito Mussolini incaricava una commissione di studio, composta da Emilio De Bono, Cesare Maria De Vecchi, Aldo Finzi, Italo Balbo e Attilio Teruzzi, di studiare il problema.\nLa commissione realizzava un progetto sulla formazione e organizzazione di un corpo di volontari, inquadrato nell'esercito nazionale mediante regolare reclutamento, in una fascia di et\u00e0 compresa tra i 17 e i 50 anni, analogamente ad altri Stati che godevano di altrettante milizie. Questo avvenne per i primi quattro anni.\nIl servizio di leva obbligatorio poteva essere svolto anche all'interno della milizia.\nLa Milizia Volontaria per la Sicurezza Nazionale venne creata il 1\u00ba febbraio del 1923, sulla base delle vecchie squadre d\u2019azione fasciste, per concorrere a \"mantenere all'interno l'ordine pubblico\". Il primo comandante generale fu Italo Balbo, quadrumviro della Marcia su Roma e futuro Maresciallo dell'aria.\nCon Regio Decreto del 4 agosto 1924 la M.V.S.N. entr\u00f2 a far parte delle Forze armate dello Stato, per cui le Camicie Nere prestavano giuramento al re e non al Partito fascista, e la Milizia divenne la quarta forza armata italiana.\nOrganizzazione.\nLa M.V.S.N. era strutturata territorialmente, originariamente su base volontaria, formata esclusivamenteda iscritti al Partito Nazionale Fascista di et\u00e0 comprese tra i 16 e i 50 anni (inclusi reduci della prima guerra mondiale e ufficiali del Regio Esercito, promossi di un grado a seguito dell'adesione); dal 1927 venne integrata l'iscrizione su base obbligatoria secondo i precetti della leva fascista, traendo le giovani reclute delle Legioni direttamente dagli avanguardisti con il compimento del 18\u00ba anno di et\u00e0 (dal 1930 del 20\u00ba anno). Oltre i 36 anni il milite entrava nelle unit\u00e0 territoriali sino ai 55 anni, con il nome di triario.\nIn caso di mobilitazione, era possibile l'arruolamento volontario nella MVSN in alternativa al servizio militare da prestare presso il Regio Esercito. \nL'organizzazione della Milizia si articolava su un comando generale (il comandante generale era Benito Mussolini, con il grado di Primo caporale d'onore; alle sue dipendenze il capo di stato maggiore, preposto a reggere il comando generale).\nIl territorio del regno era ripartito in quattro raggruppamenti (Milano, Bologna, Roma, Napoli) al comando di luogotenenti generali. Ogni comando di raggruppamento aveva alle proprie dipendenze un certo numero di gruppi (33 in totale) retti da consoli generali e a sua volta pi\u00f9 gruppi costituivano un comando di zona. Ciascun comando di gruppo aveva alle proprie dipendenze un certo numero di legioni ordinarie (120 in tutto) comandate da consoli.\nLa struttura della M.V.S.N. era a ordinamento ternario: ogni legione si componeva di tre coorti, a loro volta formate da tre centurie; ogni centuria era formata da tre manipoli e ogni manipolo da tre squadre. Dopo alcune modifiche sostanziali all'ordinamento, susseguitesi tra 1929 e il 1935, nel 1939 si tornava alla struttura di partenza.\nUn gruppo di legioni, corrispondeva a una brigata, la Legione, corrispondeva a un reggimento, la coorte al battaglione, la Centuria alla compagnia, il manipolo al plotone e la squadra, con una terminologia di ovvia origine romana. Anche i gradi si richiamavano all\u2019antica Roma: i colonnelli della M.V.S.N. erano chiamati consoli, i capitani centurioni, e cos\u00ec via.\nLa M.V.S.N. era costituita dalla Milizia ordinaria e da quelle speciali. Le specialit\u00e0 della M.V.S.N. erano: Forestale, Stradale, Ferroviaria, Postelegrafonica e Portuale. Alla Milizia ordinaria appartenevano la Milizia Confinaria, quella Coloniale e la Milizia Universitaria, che aveva compiti d\u2019istruzione premilitare. Nel 1930 vennero aggiunte la Milizia per la difesa contraerea (prima D. A.T., poi DICAT) e la Milizia Marittima (MilMart).\nPer quanto concerne gli ufficiali, vi erano quelli in servizio permanente effettivo, quelli inclusi nei cosiddetti quadri (non abitualmente in servizio, ma richiamabili) e quelli compresi nella riserva. Il sistema prevedeva la possibilit\u00e0 per gli ufficiali generali e superiori, nonch\u00e9 per i centurioni, di transitare a domanda, dalle altre Forze armate alla Milizia. Il Comando generale, delegato per legge, provvedeva alla nomina degli ufficiali.\nIl servizio svolto dai miliziani della MVSN fino al grado di caposquadra (che corrisponde grosso modo a quello di sergente) non era di carattere continuativo, ma si basava su delle chiamate periodiche, in genere in vista di particolari eventi o per ragioni addestrative. La mobilitazione generale era di esclusiva competenza di Mussolini. \nStruttura.\nL'organizzazione di tale corpo, oltre ad avere una propria progressione di carriera (succedeva ad esempio che il gerarca Achille Starace fosse contemporaneamente console generale della Milizia e colonnello del Regio Esercito), non poteva prescindere da una propria struttura amministrativa e sanitaria; ugualmente per quanto concerne i cappellani militari.\nLe specialit\u00e0 della Milizia ordinaria.\nIn seno alla Milizia ordinaria erano altres\u00ec presenti:\nA questi si aggiungono i ruoli della Milizia in supporto alle organizzazioni giovanili del Partito Nazionale Fascista:\nLe Milizie speciali.\nA fianco della Milizia ordinaria erano presenti le seguenti Milizie speciali:\nAnche la Milizia era dotata di un Ufficio centrale stampa e propaganda con sede presso il comando generale della Milizia. Del comando di questo ufficio fu incaricato il luogotenente generale Auro d'Alba che la struttur\u00f2 in quattro sezioni: \nL'Ufficio stampa provvedeva alla regolare pubblicazione del quindicinale \"Foglio d'Ordini\" che funzionava da notiziario divulgativo sull'attivit\u00e0 della Milizia e del periodico settimanale \"Milizia Fascista\". Vennero create anche delle biblioteche di legioni che erano sotto il diretto controllo dell'Ufficio stampa e propaganda. L'Ufficio storico provvide alla compilazione degli albi d'oro dei caduti e dei decorati, con 367 nominativi il primo volume e con 333 nominativi il secondo volume. Il gabinetto cine-fotografico comprendeva una biblioteca, una emeroteca e una fototeca.\nL'impiego bellico.\nIl primo scenario operativo della Milizia pu\u00f2 essere considerato quello libico, nel settembre del 1923, quando, a fianco delle Milizie speciali e delle legioni territoriali, vennero create delle legioni destinate a combattere in Libia, dove tre legioni presero parte agli scontri di Beni Ulid, El Regima, El Zuetina e Got el Sass. Il buon rendimento profuso dai reparti convinceva il governo a costituire due legioni stanziali sulla cosiddetta quarta sponda: una a Tripoli e l'altra a Bengasi. La I legione della Milizia coloniale, reclutata in Sardegna, diede invece pessimo rendimento. Innanzi tutto era stata reclutata all'esterno del partito fascista, vista la scarsit\u00e0 di fascisti nell'isola, e anzi era servita come mezzo propagandistico per aggregare intorno al nascente regime delle simpatie. Per ottenere un buon numero di reclute tra i numerosi reduci della prima guerra mondiale senza impiego era stata promessa una paga di 17 lire al giorno (contro le 7 dei militari), ottenendo quindi un buon numero di adesioni; poi l'unit\u00e0 era stata portata in Africa settentrionale dopo un troppo breve periodo di addestramento e, al momento del primo incontro con il nemico, constatato che la paga percepita era di sole 7 lire e non 17 come promesso, si era ammutinata. Gli ufficiali avevano completamente perso il polso della situazione e solo l'intervento delle unit\u00e0 del Regio Esercito volse a ripristinare una parvenza di ordine. La legione venne quindi ripartita in centurie presso altri reparti, e reimbarcata verso la Sardegna poco dopo, dove venne sciolta in maniera ingloriosa.\nDopo aver giurato fedelt\u00e0 a Vittorio Emanuele III, il 28 ottobre 1924, la Milizia si occupava prevalentemente della formazione militare delle giovani schiere e partecipava ad alcune operazioni di soccorso a favore di popolazioni colpite da calamit\u00e0 naturali (Valtellina, 1926).\nNel 1934 si rafforzava l'integrazione col Regio Esercito attraverso delle esercitazioni congiunte.\nGuerra d'Etiopia 1935-1936.\nIl vero battesimo del fuoco giungeva nel 1935, durante la guerra d'Etiopia, dove la Milizia arriv\u00f2 a dislocare sette divisioni e due gruppi di battaglioni, pi\u00f9 alcuni reparti minori. Poich\u00e9 le grandi Unit\u00e0 della Milizia Volontaria Sicurezza Nazionale non disponevano n\u00e9 artiglierie n\u00e9 servizi, venne chiesto al Capo di stato maggiore e sottosegretario alla Guerra Baistrocchi che le divisioni CC. NN. fossero completate ed equipaggiate dal Regio Esercito. Baistrocchi non si oppose, ma a condizione che l\u2019addestramento dei militi e dei reparti venisse rivisto e fosse effettuato sotto la sovrintendenza dello Stato Maggiore del Regio Esercito, e che comandante, vicecomandante e capo di Stato Maggiore delle divisioni della M.V.S.N. fossero ufficiali dell\u2019esercito e non della Milizia. A ogni modo la Milizia poteva schierare le proprie grandi unit\u00e0 a fianco di quelle dell\u2019esercito e va anche detto che il comando della 5\u00aa Divisione CC.NN. \"1 febbraio\" and\u00f2 a un ufficiale della M.V.S.N., il luogotenente generale Attilio Teruzzi.\nLe divisioni Camicie Nere erano strutturate su tre legioni, la cui consistenza era per\u00f2 inferiore a quella dei reggimenti del Regio Esercito, avendo due battaglioni anzich\u00e9 tre. A ciascuna legione era aggregata una compagnia mitraglieri e una di artiglieria someggiata con pezzi da 65/17. Ogni battaglione CC.NN. comprendeva tre compagnie, ciascuna con sei mitragliatrici leggere. Il battaglione aveva un organico nominale di 20 ufficiali, 650 tra sottufficiali e militi, 52 quadrupedi, 2 autocarri e 18 mitragliatrici leggere. La compagnia comprendeva tre plotoni moschettieri. Ogni divisione Camicie Nere era rinforzata da reparti del Regio Esercito: un gruppo d'artiglieria su tre batterie pi\u00f9 la compagnia comando, recante il numero della divisione.\nLa chiamata alle armi in occasione delle operazioni nel Corno d'Africa, incominciate il 3 ottobre del 1935, coinvolgeva circa 5.611 ufficiali e 162.390 camicie nere, secondo altre fonti circa 3.751 ufficiali e 112.000 militi, secondo altre ancora in totale, su 167.000 Camicie Nere mobilitabili ne vennero inviate in Africa 117.000. La campagna militare in Africa orientale si concluse sette mesi dopo con l'entrata ad Addis Abeba delle truppe italiane e con circa 1.290 caduti per la Milizia. Parte dei militi che avevano partecipato al conflitto rientravano quindi in Italia, altri invece rimanevano in loco con compiti di polizia coloniale.\nLe divisioni CC. NN. create per l'Africa Orientale utilizzarono la normale terminologia militare per le unit\u00e0 minori, compagnia anzich\u00e9 centuria, plotone anzich\u00e9 manipolo, mentre per quelle maggiori si continuarono a usare gruppo e legione al posto di battaglione e reggimento. Le legioni mobilitate per l\u2019Africa Orientale ebbero il proprio numerale aumentato di cento: cos\u00ec la 1\u00aa Legione \"Sabauda\" di Torino divenne 101\u00aa Legione, la 80\u00aa Legione \"Alessandro Farnese\" di Parma, 180\u00aa Legione e cos\u00ec via.\nLe divisioni Camicie Nere mobilitate furono sette. Le prime cinque \"23 marzo\", \"28 ottobre\", \"21 aprile\", \"3 gennaio\" e \"1\u00ba febbraio\" erano su tre legioni, mentre la 6\u00aa Divisione CC.NN. \"Tevere\", che oper\u00f2 in Somalia, ebbe quattro legioni e la 7\u00aa Divisione CC.NN. \"Cirene\", di presidio in Libia, ne ebbe otto.\nIn particolare si distinse la Divisione \"28 ottobre\", con il 1\u00ba Gruppo battaglioni CC.NN. d'Africa al comando del console generale Filippo Diamanti, che nel corso della 1\u00aa battaglia del Tembien nel combattimento per il controllo di Passo Uarieu, praticamente senza interruzione e senza che, in quel periodo, arrivassero rifornimenti di nessun genere alle truppe italiane assediate, resistette per tre giorni, dal 21 al 24 gennaio 1936, fermando i ventiquattromila uomini di ras Cassa e di ras Sejum. Fra i caduti della colonna Diamanti padre Reginaldo Giuliani, cappellano militare, ucciso mentre impartiva l'assoluzione ai morenti.\nAl termine della guerra, molte unit\u00e0 di Camicie Nere rimasero in Africa Orientale con compiti i polizia coloniale e di controguerriglia.\nGuerra di Spagna 1936-1939.\nNel 1936 con l'inizio della guerra civile spagnola, si costituiva il Corpo truppe volontarie italiane, inviato in appoggio alle forze del generale Francisco Franco. Di tale contingente, circa 20.000 unit\u00e0 erano militi inquadrati su tre divisioni (\"Dio lo vuole!\", \"Fiamme Nere\" e \"Penne Nere\"), che nel 1937 saranno ridotte a due divisioni e successivamente a una, a cui se ne affiancher\u00e0 un'altra fornita dal Regio Esercito (4\u00aa Divisione fanteria \"Littorio\"). Nel 1938 anche l'ultima divisione della Milizia veniva smobilitata; permanevano invece sul territorio spagnolo alcune unit\u00e0 minori di camicie nere. I volontari della Milizia furono protagonisti nella conquista di Malaga e Bilbao e ancora nelle battaglie dell'Ebro e di Santander, nonch\u00e9 a Guadalajara, Tortosa e Levante, per poi entrare a Madrid assieme ai nazionalisti di Francisco Franco. La guerra civile spagnola si concludeva il 1\u00ba aprile 1939; la Milizia annoverava tra i suoi caduti circa 3.298 persone.\nL'occupazione dell'Albania.\nNel 1939 sei battaglioni della Milizia partecipavano all'Occupazione italiana del Regno di Albania. Nello stesso anno era costituita l'omologa milizia albanese, retta da ufficiali italiani e albanesi, che in seguito sar\u00e0 impiegata sul fronte greco.\nAll'armistizio dell'8 settembre 1943 erano presenti in Albania la 80\u00aa \"Farnese\", la 92\u00aa \"Ferrucci\", la 109\u00aa \"Corridoni\" e la 115\u00aa \"Del Cimino\" pi\u00f9 l'8\u00b0 e il 29\u00b0 Btg M.\nLa MVSN nella seconda guerra mondiale 1940-1943.\nAlla vigilia della seconda guerra mondiale in Italia e nelle Colonie vi erano 132 legioni. Ogni legione territoriale era strutturata su due battaglioni, uno attivo, formato dai militi dai ventuno ai trentasei anni, destinato in caso di mobilitazione all\u2019impiego in linea, e un secondo formato dai militi pi\u00f9 anziani, dai quaranta ai cinquantacinque anni, destinato a compiti di difesa territoriale; a essi si affiancavano il battaglione complementi e i reparti ausiliari. Quando mobilitato, il I\u00b0 battaglione assumeva il numerale romano della legione d\u2019appartenenza: ad esempio, la 63\u00aa Legione \"Tagliamento\" venne mobilitata con il I\u00b0 battaglione dell\u2019omonima legione di Udine, che prese la denominazione di LXIII\u00b0 e dal I\u00b0 battaglione della 79\u00aa Legione Cispadana di Reggio Emilia, che assunse il numero romano LXXIX\u00b0.\nAll'entrata in guerra dell'Italia, il 10 giugno 1940, vennero mobilitati circa 220 battaglioni (seguiti poi da altri 81 battaglioni costieri, 51 territoriali e 29 compagnie costiere) della MVSN, nelle varie specialit\u00e0, e impiegati su tutti i fronti inquadrati in quattro divisioni: la 1\u00aa Divisione CC.NN. \"23 marzo\", la 2\u00aa Divisione CC.NN. \"28 ottobre\", la 3\u00aa Divisione CC.NN. \"21 aprile\" e la 4\u00aa Divisione CC.NN. \"3 gennaio\". Tutte le 4 grandi unit\u00e0 al momento della dichiarazione di guerra erano stanziate in Africa settentrionale. La 1\u00aa la 2\u00aa e la 4\u00aa presero parte alla prima fase della guerra in Libia mentre la 3\u00aa venne smembrata e i suoi reparti servirono per completare le altre 3 grandi unit\u00e0.\nDi tale novero, circa 85.000 uomini erano in forza alla Milizia artiglieria contro aerei, inquadrati in 22 legioni. La Milizia artiglieria marittima, subordinata alla Regia Marina, si articolava invece su 10 legioni; gli organici erano di eterogenea provenienza: in genere ufficiali artiglieri in congedo e individui esenti dagli obblighi militari.\nIn base alla struttura organizzativa prebellica, la Milizia doveva mobilitare una legione d'assalto da aggregare a ciascuna divisione di fanteria ordinaria del Regio Esercito (quindi escluse le divisioni motorizzate, autotrasportabili e alpine). Ciascuna legione d'assalto era costituita da 2 battaglioni d'assalto (mobilitati ciascuno da una diversa legione territoriale) e da una compagnia mitraglieri. A causa del numero insufficiente di battaglioni d'assalto disponibili per carenze di organico, addestrative e di equipaggiamenti all'inizio della guerra la maggioranza delle divisioni di fanteria del Regio Esercito avevano tuttavia un solo battaglione di Camicie Nere, e alle volte neppure quello, mancanza che venne comunque colmata nel corso del conflitto.\nLa Milizia mobilit\u00f2 inoltre quattro divisioni composte interamente da \"camicie nere\" (eccetto artiglierie e servizi, forniti dal Regio Esercito) per la Libia, ma una di queste venne sbandata prima dell'inizio delle operazioni per rinforzare le altre tre. Successivamente la Milizia mobilit\u00f2 diversi raggruppamenti (Grecia, Russia, Difesa del Territorio Nazionale), unit\u00e0 circa equivalenti a una brigata di fanteria e utilizzate prevalentemente come elementi della riserva di corpo d'armata o di armata.\nNell'ottobre 1941 nacquero su spinta dell'allora capoufficio coordinamento della MVSN console generale Virgilio Nurchis anche i Battaglioni M, reparti d'\u00e9lite formati dai battaglioni d'assalto e da montagna della Milizia che si erano particolarmente distinti in combattimento.\nNell'estate 1942 per la progettata invasione di Malta, (Operazione C3) fu creato un raggruppamento speciale da sbarco di camicie nere da affiancare al Reggimento San Marco, con i seguenti reparti: XLII Battaglione CC.NN. da sbarco \"Vicenza\", XLIII Battaglione CC.NN. da sbarco \"Belluno\", L Battaglione CC.NN. da sbarco \"Treviso\", LX Battaglione CC.NN. da sbarco \"Pola\". Si addestrarono in Corsica, ma l'operazione fu bloccata nel novembre 1942.\nGrecia.\nDall'ottobre 1940 alla fine della campagna di Grecia nell'aprile del 1941, la MVSN impieg\u00f2 in combattimento ben 56 battaglioni.\nLe perdite subite furono ingentissime se si considera che ben 27 battaglioni andarono persi e fra questi 7 vennero sciolti perch\u00e9 ridotti agli estremi.\nAlla fine della tremenda campagna i battaglioni che maggiormente si erano distinti vennero trasformati in battaglioni M che da allora costituirono il fior fiore dei reparti combattenti della MVSN. Loro distintivo di onore erano le \"M\" rosse nella grafia di Mussolini traversate da fascetti dorati, indossate sulle mostrine nere. Nel loro inno essi si definiscono \"battaglioni della morte creati per la vita\".\nI primi battaglioni a trasformarsi in \"M\" furono i battaglioni del raggruppamento del generale Galbiati e i 2 della legione leonessa che inquadrava militi provenienti dalle zone del bresciano. Successivamente il settore balcanico assorbir\u00e0 lo sforzo di circa 144 battaglioni in compiti di guarnigione tra il 1941 e il 1943.\nAll'armistizio dell'8 settembre 1943 erano presenti in Grecia la 23\u00aa \"Bersaglieri del Mincio\", 28\u00aa 45\u00aa \"Alto Adige\", la 112\u00aa \"Dell'Urbe\", la 136\u00aa \"Tre Monti\" e la 166\u00aa \"Peloro\" pi\u00f9 il 18\u00b0 Btg M. Nelle isole dell'Egeo vi erano inoltre a Rodi la 201\u00aa \"Conte Verde\" e a Creta la 201\u00aa \"Capuana\" affiancata dal 141\u00b0 Btg autonomo \"Creta\".\nNord Africa.\nIn Nordafrica, le tre divisioni di camicie nere presenti subivano nel dicembre 1940 l'offensiva delle forze inglesi, che giungevano a occupare la Cirenaica. Nell'ambito dell'operazione sopra citata tutte e tre furono distrutte in combattimento e non pi\u00f9 ricostituite.\nIl X Battaglione d'Assalto \"M\" venne trasferito in Tunisia nel febbraio 1943 e assegnato sulla linea difensiva del Mareth fino alla resa delle forze dell'Asse in Africa avvenuta nel maggio dello stesso anno.\nAfrica Orientale Italiana.\nIn Africa orientale le forze della MVSN (circa trenta battaglioni), inquadrate nelle Forze armate dell'Africa Orientale Italiana, presero parte a tutte le fasi della campagna, dall'invasione italiana della Somalia britannica, alla battaglia di Cheren alla (battaglia di Gondar nel novembre del 1941). Alla data del 10 giugno del 1940 giorno della dichiarazione di guerra a Francia e Gran Bretagna, alla difesa dell Africa Orientale Italiana erano preposti complessivamente 255.950 uomini, di cui 26.643 appartenevano alla MVSN.\nFronte orientale.\nUndici battaglioni della Milizia parteciparono ai combattimenti sul fronte russo all'interno del Corpo di spedizione italiano in Russia prima e dell'ARMIR dopo. Le offensive sovietiche condotte sul fronte orientale nel corso del 1942 vedevano la distruzione di gran parte di questo contingente (rimanevano sul campo circa il 90% dei comandanti di battaglione, il 70% degli ufficiali e il 55% dei militi).\nDifesa del territorio nazionale.\nNell'estate stesso anno, alcuni battaglioni d'assalto e costieri della MVSN partecipavano alla difesa delle coste siciliane dallo sbarco alleato.\nNel maggio del 1943 nasceva la 1\u00aa Divisione corazzata CC.NN. \"M\", composta da circa 5.700 uomini e costituita su una ossatura di veterani del fronte greco e russo integrati da giovani volontari. In base a un accordo diretto tra il Comando generale della Milizia e le Schutzstaffeln, i tedeschi fornirono il materiale pesante, ossia 36 mezzi corazzati (carri armati Panzer IV Ausf. G e Panzer III Ausf. N e cannoni d'assalto Sturmgesch\u00fctz III) e 18 cannoni Flak 36 da 88\u00a0mm. Dopo la caduta del fascismo (25 luglio 1943) la divisione pass\u00f2 sotto il controllo del Regio Esercito, venne epurata dai suoi elementi pi\u00f9 marcatamente fascisti e fu ribattezzata 136\u00aa Divisione corazzata \"Centauro II\". Dopo l'armistizio dell'8 settembre 1943 venne disarmata dai tedeschi che si riappropriarono dei suoi equipaggiamenti pesanti.\nLa caduta del fascismo.\nAlla caduta del regime fascista, il 25 luglio 1943, nonostante qualche reazione isolata da parte di singoli plotoni, la maggioranza dei reparti della MVSN rimaneva in attesa di ordini da parte del Comando generale. Lo stesso battaglione M di Como, in marcia su Roma, veniva fermato poco lontano dalla capitale in seguito a un ordine impartito dal capo di stato maggiore della Milizia, generale Galbiati. La Divisione M riceveva l'ordine tra il 25 e il 26 luglio 1943 di continuare l'attivit\u00e0 di addestramento. Tale reparto si era peraltro messo in contatto con il comando della 3. Divisione Panzergrenadier, onde coordinare un'eventuale reazione armata, ma la cosa era rimasta lettera morta. Di l\u00ec a poco il generale Galbiati usciva di scena, lasciando l'incarico di capo di stato maggiore al generale del Regio Esercito Conticelli.\nIl maresciallo d'Italia Pietro Badoglio dava quindi l'ordine alla Milizia di rimuovere i fasci dal bavero della giubba e di sostituirli con le stellette.\nNomin\u00f2 quale comandante generale il generale Quirino Armellini, che prendeva cos\u00ec il posto di Benito Mussolini. La stessa sorte subivano tutti i comandanti delle Milizie speciali, rimpiazzati con alti ufficiali del Regio Esercito o dell'Arma dei Carabinieri. Le legioni d'assalto di camicie nere aggregate alle divisioni del Regio Esercito furono brevemente rinominate come unit\u00e0 \"legionarie\" e successivamente incominciarono a essere assorbite come terzo Reggimento di fanteria divisionale (trasformazione ancora in corso nella maggioranza delle divisioni al momento dell'Armistizio).\nLo scioglimento.\nCon l'armistizio dell'8 settembre 1943, la Milizia si dissolse nello sbandamento generale delle Forze armate italiane. I reparti schierati nel nord della penisola, in Francia e nei Balcani aderirono in gran parte alla Repubblica Sociale Italiana. I reparti della MVSN, comandata da Renato Ricci, passati alla RSI, furono quindi assorbiti l'8 dicembre 1943 dalla Guardia Nazionale Repubblicana.\nNel Regno del Sud il 6 dicembre 1943 il re, su proposta del Capo del governo Badoglio, decretava lo scioglimento definitivo della Milizia a partire dal 9 dicembre, disponendo il passaggio del personale in servizio nei ruoli della forza armata in cui prestava servizio al momento, con il grado ricoperto nella forza armata di provenienza.\nAlla data del suo scioglimento la MVSN annoverava caduti. Tra le onorificenze e decorazioni si annoveravano 57 conferimenti alla bandiera, tra cui 20 Ordini militari di Savoia. Tra le ricompense individuali:\nLe grandi unit\u00e0.\nL'organigramma della MVSN non prevedeva unit\u00e0 operative permanenti di livello superiore alla Legione (equivalente al Reggimento). Solo in caso di mobilitazione potevano venire formate delle grandi unit\u00e0, che venivano poi sciolte alla fine della campagna.\nGuerra di Etiopia (1935-1936)\nGuerra di Spagna (1936-1939)\nSeconda Guerra Mondiale (1940-1943)\nUniforme, equipaggiamento e distintivi.\nI militari erano responsabili della custodia dell'uniforme, del tutto identica a quella del Regio Esercito. Gli elementi distintivi erano il fez nero, la camicia nera con cravatta nera, le fiamme nere a due punte sul bavero in luogo delle mostrine e i fasci littori al posto delle stellette. L'armamento in dotazione, custodito presso le armerie delle caserme della MVSN, era distribuito ai miliziani al momento della chiamata e riconsegnato al termine della stessa."}
{"id": "243506", "revid": "1498232", "url": "https://it.wikipedia.org/wiki?curid=243506", "title": "Trasporti in Francia", "text": "Questa voce raccoglie le principali tipologie di trasporto in Francia.\nSistema ferroviario.\nAlta velocit\u00e0 (TGV).\nVi sono numerose linee ad alta velocit\u00e0 in Francia dove corrono i TGV (\"train \u00e0 grande vitesse\"):\nTranvie.\nQuesto sistema di trasporti \u00e8 andato in disuso in Francia a partire dagli anni trenta, ma successivamente numerose citt\u00e0 lo hanno reintrodotto durante gli anni ottanta.Elenco di citt\u00e0 con un sistemi tranviari:\nSistemi tramviari in costruzione:\nSistemi tramviari in progetto:\nTrasporto stradale.\n\"totale:\" 893.300\u00a0km (1998).\nTutte le autostrade francesi sono asfaltate\nVie d'acqua.\n14,932\u00a0km\nTrasporto aereo.\nTotale aeroporti: 475\nAeroporti con piste asfaltate.\nTotale: 267\nLunghezza delle piste:\nAeroporti con piste non asfaltate.\ntotale: 207\nLunghezza delle piste:\nEliporti.\n3 (1999)\nAltri progetti.\n "}
{"id": "243507", "revid": "1543377", "url": "https://it.wikipedia.org/wiki?curid=243507", "title": "Hanno ucciso l'Uomo Ragno (album)", "text": "Hanno ucciso l'Uomo Ragno \u00e8 il primo album degli 883, pubblicato nel 1992. L'album, che prende il nome dall'omonimo singolo, raggiunse il primo posto nella classifica italiana e ha venduto oltre copie.\nIl successo ottenuto dall'album sorprese lo stesso Max Pezzali (come egli dichiar\u00f2 qualche anno dopo) il quale aveva sempre scritto e cantato canzoni \"per divertimento, per passione\" senza avere un preciso progetto musicale. In questo album vi \u00e8, oltre che sonorit\u00e0 pop e rock, anche alcuni pezzi rappati (\"Non me la menare\", \"6/1/sfigato\" e \"Te la tiri\").\nIl 12 giugno 2012, in occasione dei vent'anni di carriera di Max Pezzali, \u00e8 stato pubblicato \"Hanno ucciso l'Uomo Ragno 2012\", che riprende il contenuto di \"Hanno ucciso l'Uomo Ragno\" con la partecipazione di vari artisti rap italiani.\nDescrizione.\nLe canzoni d'esordio degli 883 si distinguono per alcune fondamentali caratteristiche: i testi semplici e diretti e le musiche non troppo ricercate ma molto orecchiabili (i suoni erano ottenuti con un sintetizzatore o arrangiati dal musicista Marco Guarnerio). Ogni canzone parla di situazioni tipiche della vita adolescenziale, servendosi di un linguaggio fluido che ricorre spesso anche ad espressioni utilizzate dal gergo giovanile.\nAbitualmente il nome del personaggio Uomo Ragno, di fatto richiamato pi\u00f9 nella forma che nella sostanza dal testo della canzone contenuta nell'album, \u00e8 scritto con le iniziali maiuscole, ma sulla copertina dell'album risulta scritto con le iniziali minuscole. Max Pezzali stesso, interrogato su questo personaggio, ha dichiarato:\nQuesto album \u00e8 l'emblema del carattere gioviale, spensierato ed avventuroso degli esordi degli 883, con uno stile che coinvolge e fa ballare la gente. Le tematiche dei singoli pezzi possono essere ricondotte alla voglia di divertirsi, allo stare con gli amici e la compagnia, come si pu\u00f2 avvertire in \"Jolly Blue\", dove viene ricordata una sala giochi, in \"Lasciati toccare\" dove dominano le atmosfere disco, oppure in \"Con un deca\", che parla di due amici che progettano di fuggire. \"Lasciala stare\", contenuta nella riedizione del 2000, venne registrata nuovamente nell'album \"L'armata del metallo\" dal gruppo rock Gli Atroci ed \u00e8 una canzone che il gruppo scrisse nel periodo pre-883, come anche \"Il problema\".\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 53."}
{"id": "243511", "revid": "1005847", "url": "https://it.wikipedia.org/wiki?curid=243511", "title": "Internazionale Socialista", "text": "L'Internazionale Socialista \u00e8 l'unione mondiale dei partiti d'ispirazione socialdemocratica e laburista, costituita nella presente forma nel 1951 a Francoforte. Viene considerata l'erede della Seconda Internazionale formatasi nel 1889 a Parigi e scioltasi all'inizio della prima guerra mondiale.\nAttualmente, l'Internazionale Socialista \u00e8 un'organizzazione che comprende oltre 150 partiti. Ogni quattro anni si svolge il suo congresso, mentre il suo consiglio si riunisce due volte l'anno.\nLa segreteria e gli uffici centrali si trovano a Londra. La sua organizzazione giovanile si chiama IUSY.\nStoria.\nDopo lo scioglimento a causa del supporto delle dirigenze dei principali partiti socialisti europei alla prima guerra mondiale (i gruppi parlamentari tedesco, austriaco, francese e inglese votarono i rispettivi crediti di guerra), l'Internazionale Socialista si ricostitu\u00ec dopo la seconda guerra mondiale (1947) a Zurigo (vi aderiscono la socialdemocrazia italiana, il laburismo inglese, ecc.). \nAnti-sovietica e filo-occidentale, non accolse per un certo periodo, caso unico nei Paesi occidentali, il Partito Socialista Italiano, che negli anni cinquanta era troppo legato al Partito Comunista Italiano, cosicch\u00e9 per lungo tempo l'unico referente italiano della IS fu il Partito Socialista Democratico Italiano di Giuseppe Saragat. Successivamente vi entrarono anche, dal 1969, il PSI stesso e, nel settembre 1992, con il beneplacito del PSI di Bettino Craxi e del PSDI di Antonio Cariglia, il PDS (poi DS); con la confluenza di quest'ultimo nel Partito Democratico, il PSI rifondato nel 2007 rimane l'unico membro italiano dell'Internazionale.\nVa ricordato che, in opposizione alla Seconda Internazionale socialista, venne fondata a Mosca nel 1919, la Terza Internazionale (Comintern) per organizzare, sulla base dell'esperienza sovietica, la rivoluzione proletaria mondiale.\nFra le figure di maggior spicco nella storia dell'Internazionale Socialista c'\u00e8 il leader del Partito Socialdemocratico di Germania (SPD) Willy Brandt (1913 - 1992), Cancelliere della Germania e premio Nobel per la pace 1971, che ne \u00e8 stato presidente e figura carismatica dal 1976 al 1992. Tra gli anni '80 e '90 ha lungamente ricoperto la vice presidenza dell'Internazionale il leader socialista italiano Bettino Craxi, mentre negli ultimi due congressi (2003-2008) il deputato italiano Massimo D'Alema (DS-PD) \u00e8 stato eletto vicepresidente.\nRelazioni con l'America latina.\nPer molto tempo, l'internazionale socialista \u00e8 rimasta lontana dall'America Latina, considerando la regione come una zona di influenza degli Stati Uniti. Ad esempio, non denuncia il colpo di Stato contro il presidente socialista Jacobo Arbenz in Guatemala nel 1954 o l'invasione della Repubblica Dominicana da parte degli Stati Uniti nel 1964. Solo con il colpo di stato del 1973 in Cile abbiamo scoperto \"un mondo che non conoscevamo\", spiega Antoine Blanca, diplomatico del Partito Socialista francese. Secondo lui, la solidariet\u00e0 con la sinistra cilena \u00e8 stata \"la prima sfida degna del nome, nei confronti di Washington, di un'Internazionale che, fino ad allora, aveva fatto di tutto per apparire soggetta alla strategia americana e alla NATO\". Successivamente, in particolare sotto la guida di Fran\u00e7ois Mitterrand, l'I.S. sostiene i sandinisti in Nicaragua e i movimenti armati in El Salvador, Guatemala e Honduras nella loro lotta contro le dittature sostenute dagli Stati Uniti.\nNegli anni '90 vi hanno aderito partiti non socialisti che hanno preso atto del potere economico dei paesi europei governati o da governare dai loro partner oltreoceano e hanno calcolato i vantaggi che potevano trarne. Durante questo periodo, \"l'internazionale socialista lavora in modo clientelare; alcuni partiti vengono qui a contatto con gli europei come se fossero nell'alta societ\u00e0\", dice Porfirio Mu\u00f1oz Ledo, uno dei rappresentanti del Partito della Rivoluzione Democratica Messicana presso l'IS. Secondo Il mondo diplomatico, ospita \"l'Unione civica radicale argentina molto centrista (UCR); il Partito rivoluzionario istituzionale messicano (PRI), che per settant'anni non \u00e8 stato molto democraticamente al potere; il Partito liberale colombiano - sotto i cui governi \u00e8 stata sterminata la formazione di sinistra dell'Unione patriottica (1986-1990) - ha introdotto il modello neoliberale (1990-1994) e al quale, fino al 2002, apparterr\u00e0 Alvaro Uribe\". Nel decennio successivo, molti partiti di sinistra al potere (in Brasile, Venezuela, Bolivia, Nicaragua, Ecuador ed El Salvador) preferirono mantenere le distanze dalla IS."}
{"id": "243512", "revid": "767487", "url": "https://it.wikipedia.org/wiki?curid=243512", "title": "Melissa P. (film)", "text": "Melissa P. \u00e8 un film del 2005 diretto da Luca Guadagnino, tratto dal romanzo \"100 colpi di spazzola prima di andare a dormire\" di Melissa Panarello.\nDurante un'intervista del 2018, il regista ha rivelato che durante la post-produzione, gli venne tolto il montaggio finale. La versione del film arrivata in sala quindi non coincide con l'idea originale del regista. \nIl film \u00e8 ambientato a Catania e girato anche a Lecce.\nTrama.\nMelissa \u00e8 una studentessa sedicenne siciliana, incerta e spaventata. La madre Daria, negoziante, nonostante sia sempre presente in casa, sembra, alla ragazza, pi\u00f9 distante del padre ingegnere bloccato su una piattaforma petrolifera nell'Oceano Indiano. In casa, per\u00f2, vive la nonna paterna Elvira che la capisce perfettamente divenendo sua complice.\nMelissa da un anno ama disperatamente Daniele, suo compagno di scuola, non accorgendosi di Marco, un eccentrico compagno di classe che veglia su di lei come un angelo custode purtroppo ignorato dall'oggetto del suo amore. Melissa un giorno scopre il sesso. \u00c8 proprio Daniele, il suo amato, a farglielo conoscere; l'esperienza per\u00f2 si rivela dolorosa e umiliante, molto lontana dalla tenerezza che aveva sempre immaginato. Per comprendere le motivazioni di questa delusione e capire cosa sia davvero il sesso Melissa comincia a cercare la sua identit\u00e0 attraverso esso e gli occhi degli uomini, registrando di volta in volta sul suo diario, che considera il suo migliore amico, non solo gli incontri con i vari uomini che conosce, ma anche i suoi dolori e le sue incertezze.\nIl taciturno custode di un museo, Arnaldo, l'amico sadico e apparentemente disumano di Daniele e il frequentatore di una chat erotica dai gusti eccentrici e pericolosi sono solo alcuni degli uomini che incontra nel suo percorso. Questi uomini la considerano un giocattolo ma la sua sottomissione \u00e8 solo apparente. Melissa stessa infatti pretende sesso da loro, nonostante il prezzo che di volta in volta paga, soprattutto quando il diario finisce nelle mani di sua madre e della sua amica fidata Manuela.\nProduzione.\nL'idea del film venne a Francesca Neri, nell'inedita veste di produttrice, sia perch\u00e9 rappresentava un probabile successo di pubblico, sia perch\u00e9 le ricordava il suo esordio. Neri ha inteso portare sullo schermo questo romanzo dalla trama assai esigua, ricco per\u00f2 di contenuti di esplicita natura sessuale.\nLa vicenda \u00e8 girata ed ambientata tutta a Lecce, citt\u00e0 di cui si rappresentano molti posti tipici (in particolare il quartiere \"San Lazzaro\"), ma nel film non si fa alcuna menzione specifica dei luoghi, indicati come appartenenti a una citt\u00e0 del sud.\nIl film ha incassato in Italia un totale di \u20ac 6.006.000\nColonna sonora.\nLa colonna sonora del film, pubblicata il 12 dicembre 2005 \u00e8 stata composta dal musicista spagnolo Lucio Godoy, con la presenza di due canzoni della cantante italiana Elisa. Il brano \"Swan\" \u00e8 stato pubblicato come singolo."}
{"id": "243514", "revid": "33689", "url": "https://it.wikipedia.org/wiki?curid=243514", "title": "Rivelazione", "text": "La rivelazione \u00e8 il processo comunicativo, nelle religioni che si considerano di origine divina, secondo il quale Dio si farebbe conoscere o manifesterebbe la sua volont\u00e0 agli uomini. In senso traslato con \"rivelazione\" s'intende anche il contenuto di questa comunicazione. Profeta, o meno di frequente \"messaggero\", \u00e8 il termine usato per indicare colui che riceve la rivelazione ed \u00e8 solitamente incaricato di comunicarla al popolo dei fedeli. Viene spesso usato anche il termine \"veggente\", in particolare per le apparizioni contemporanee, che rientrano nella categoria delle rivelazioni private, ma coloro che negano l'autenticit\u00e0 dei fenomeni preferiscono \"visionario\".\nDescrizione.\nQuanto al modo, tradizionalmente la rivelazione pu\u00f2 essere fatta da Dio usando qualsiasi mezzo o modo, tra cui:\nQuanto al contenuto, la rivelazione pu\u00f2 riguardare:\nNella teologia cattolica il termine \"rivelazione\" ha assunto un significato specifico: la rivelazione \u00e8 l'insieme delle verit\u00e0 di fede (termine tecnico \"depositum fidei\") contenute nella \"Sacra Scrittura\", nella Tradizione (solitamente in maiuscolo, in particolare gli scritti dei Padri della Chiesa) e nel Magistero (l'insegnamento ufficiale della Chiesa, in particolare dei Papi).\nNella tradizione protestante con \"rivelazione\" si intende il libro biblico noto alle altre confessioni come \"Apocalisse di Giovanni\".\nA causa della sua natura trascendente, la rivelazione non pu\u00f2 essere oggetto di indagine scientifica.\nReligioni rivelate.\nSono dette \"religioni rivelate\" quelle che affermano di avere acquisito il proprio contenuto dottrinale direttamente da Dio per mezzo di una rivelazione. Questa rivelazione viene poi generalmente messa per iscritto in un libro sacro: ad esempio la \"Bibbia\" per ebrei e cristiani, il \"Corano\" per i musulmani.\nQuesta definizione restringerebbe le \"religioni rivelate\" all'esiguo novero di sole alcune grandi religioni, ma non tiene conto del fatto che, se si prescinde dall'aspetto della scrittura, non esistono manifestazioni religiose che prescindano da forme di rivelazione della sfera divina e che, pertanto, non esiste praticamente religione per la quale non si applichi il concetto di rivelazione.\nEbraismo.\nSecondo la religione ebraica ortodossa, Dio nel corso della storia ha pi\u00f9 volte parlato agli uomini e si \u00e8 loro mostrato, talvolta tramite angeli in forma umana, pi\u00f9 spesso con segni simbolici (ad esempio l'entit\u00e0 angelica del roveto ardente a Mos\u00e8). I primi uomini ai quali egli si manifest\u00f2 furono anche i progenitori del popolo ebraico e sono detti patriarchi. Quindi vi fu Mos\u00e8, il quale secondo la tradizione mise per iscritto i primi cinque libri della \"Bibbia\" (\"Pentateuco\"). Dopo di lui vi furono diversi altri profeti il cui insegnamento fu considerato rivelato da Dio: i libri attribuiti a questi profeti sono entrati a far parte del Canone della Bibbia. Il canone della Bibbia ebraica (\"Antico Testamento\") si complet\u00f2 negli ultimi secoli precedenti l'era cristiana; dopo di allora non vi \u00e8 pi\u00f9 stato alcun profeta, ma gli ebrei attendono tuttora l'avvento dell'ultimo e definitivo profeta, il Messia.\nCristianesimo.\nNell'ambito del Cristianesimo si \u00e8 elaborata una teologia della rivelazione, con la finalit\u00e0 di approfondire il messaggio della parola di Dio riguardo appunto alla manifestazione di Dio e alle sue modalit\u00e0 e possibilit\u00e0 di comprensione da parte degli uomini.\nI cristiani riconoscono la rivelazione trasmessa ai patriarchi e i profeti dell'ebraismo, ma affermano che si tratt\u00f2 di una rivelazione parziale, che aveva lo scopo di anticipare e preparare la rivelazione piena che venne con Ges\u00f9, il quale complet\u00f2 e chiar\u00ec il senso della rivelazione antica:\nLa rivelazione di Ges\u00f9 \u00e8 stata messa per iscritto nel \"Nuovo Testamento\", la seconda parte della \"Bibbia\" cristiana (la \"Bibbia\" ebraica comprende solo l'\"Antico Testamento\").\nLa Rivelazione nella dottrina cattolica.\n\"Piacque a Dio nella sua bont\u00e0 e sapienza rivelare se stesso e manifestare il mistero della sua volont\u00e0 [...] Questa economia della rivelazione avviene con eventi e parole intimamente connessi [...] La profonda Verit\u00e0, poi, sia di Dio sia della salvezza degli uomini, per mezzo di questa rivelazione risplende a noi in Cristo, il quale \u00e8 insieme il mediatore e la pienezza di tutta intera la rivelazione.\"\nDio, come in una pedagogia divina si \u00e8 comunicato gradualmente all'uomo fino al culmine della rivelazione, cio\u00e8 la Persona e la missione del Verbo incarnato, Ges\u00f9 Cristo. Dio infatti manifest\u00f2 se stesso ai progenitori, Adamo ed Eva, poi strinse l'alleanza con No\u00e8, elesse Abramo padre di una discendenza, scelse dei Patriarchi, mand\u00f2 profeti al suo popolo, finch\u00e9 quando venne la pienezza dei tempi, \"mand\u00f2 il suo Figlio, nato da donna.\"\nIn Cristo \u00e8 raggiunta la pienezza della rivelazione. Tuttavia anche se tale rivelazione \u00e8 compiuta, non \u00e8 per\u00f2 completamente esplicitata, cio\u00e8 compresa ed evidente, tanto ai fedeli quanto alla stessa gerarchia ecclesiastica; toccher\u00e0 alla fede cristiana coglierne gradualmente la portata nel corso dei secoli a venire. Ges\u00f9 stesso dice agli apostoli:'Molte cose ho ancora da dirvi, ma per il momento non siete capaci di portarne il peso. Quando per\u00f2 verr\u00e0 lo Spirito di Verit\u00e0, egli vi guider\u00e0 alla Verit\u00e0 tutta intera, perch\u00e9 non parler\u00e0 da s\u00e9, ma dir\u00e0 tutto ci\u00f2 che avr\u00e0 udito e vi annunzier\u00e0 le cose future.' \u00c8 per questo che la dottrina ed il magistero della Fede cattolica si arricchiscono nel tempo di nuovi ed importanti pronunciamenti.\nLa Chiesa cattolica distingue inoltre tra rivelazione pubblica e rivelazioni private. La prima \u00e8 la rivelazione manifestata da Dio dapprima per mezzo dei patriarchi e dei profeti, e poi per mezzo di Ges\u00f9. La rivelazione pubblica \u00e8 pienamente compiuta con Ges\u00f9 e si considera conclusa con la morte dell'ultimo degli apostoli (San Giovanni). Pertanto dopo la sua venuta Ges\u00f9 non si manifester\u00e0 mai pi\u00f9 pubblicamente se non in maniera gloriosa alla fine dei tempi. La Chiesa ammette invece l'esistenza di rivelazioni private, dette anche speciali, in cui il divino rivela per tramite di uno strumento a cui dona un carisma profetico.\nNella categoria delle rivelazioni private rientrano le visioni mistiche, le apparizioni, le locuzioni e altri fenomeni straordinari. Comunemente, quando trattasi di visioni o di apparizioni, invece di profeta, o di carisma profetico, si parla di \"veggente\". Ci sono per\u00f2 rivelazioni private che non riguardano la vista e che si manifestano con l'ascolto, la scrittura, la parola, il sogno, la dettatura, o una combinazione delle cose. Il termine \"veggente\", quindi, non sempre \u00e8 da ritenersi appropriato alle rivelazioni private.\nLungo i secoli ci sono state rivelazioni private, alcune delle quali riconosciute ufficialmente dalla Chiesa come autentiche (come ad esempio le apparizioni di Lourdes). Alcuni teologi sostengono che una rivelazione privata non \u00e8 considerata impegnativa per il credente, vale a dire che egli non \u00e8 obbligato a credere al contenuto di tale rivelazione, anche perch\u00e9 a volte si tratta di messaggi simbolici a cui non \u00e8 possibile dare un'interpretazione univoca (si veda ad esempio il celebre Terzo segreto di F\u00e1tima).\nIslam.\nAnche l'Islam riconosce la rivelazione manifestata da Dio tramite i profeti dell'ebraismo e tramite Ges\u00f9, che nella religione musulmana \u00e8 anch'egli considerato un profeta. La rivelazione compiuta e definitiva venne poi manifestata a Maometto, l'ultimo e il pi\u00f9 grande dei profeti, e messa per iscritto nel \"Corano\". Il \"Corano\" \u00e8 considerato \"parola di Dio\" nel senso pi\u00f9 pieno del termine, proveniente direttamente da lui e trascritta da Maometto senza alcuna rielaborazione o interpretazione.\nForme della rivelazione.\nSecondo la religione ebraica.\nVerbale.\nAlcuni ritengono che Dio possa comunicare con gli uomini in modo diretto e verbale. Tale \u00e8 la rivelazione verbale. Secondo la Religione ebraica ortodossa, questo \u00e8 il modo in cui ebbe luogo la rivelazione dei primi cinque libri di Mos\u00e8. I proponenti dell'ispirazione verbale della \"Bibbia\" nella tradizione Cristiana non credono in una \"teoria del dettato\", secondo cui il profeta avrebbe semplicemente registrato la Parola di Dio. Piuttosto, ritengono che l'ispirazione sia un processo organico, ove Dio sovraintende alla scrittura, in modo che il documento comunichi la volont\u00e0 Divina usando lo stile proprio dello scrittore, ed in modo conforme ai costumi del periodo.\nNon verbale.\nSecondo altre scuole di pensiero, la rivelazione non sarebbe n\u00e9 verbale n\u00e9 letterale, anche se avrebbe dei contenuti proposizionali. I profeti sarebbero ispirati da un messaggio Divino, che avrebbe luogo in maniera non verbale.\nRabbi Abraham Joshua Heschel ha scritto che \u00abPer comunicare l'esperienza compiuta dai profeti, la Bibbia usa termini descrittivi o termini indicativi. Qualunque descrizione empirica dell'atto della rivelazione avrebbe dato luogo al ridicolo. \u00c8 per questo motivo che tutto ci\u00f2 che la Bibbia fa \u00e8 dichiarare che la rivelazione ha avuto luogo. Il modo in cui ha avuto luogo \u00e8 qualcosa che venne comunicato usando termini evocativi ed allusivi.\u00bb\nMediante lo sviluppo storico della fede.\nQuanti credono che Dio sia non-antropomorfo, sostengono che le due precedenti forme di rivelazione sono impossibili. Per cui, essi ritengono che la volont\u00e0 Divina sia rivelata nel corso dell'interazione tra Dio e l'uomo nel corso della storia.\nAd esempio, Rabbi Louis Jacobs suggerisce che l'attenta osservazione di come gli Israeliti abbiano inteso la volont\u00e0 di Dio nel corso della loro storia rivela come Dio abbia in realt\u00e0 influenzato lo sviluppo della halakha (la legge ebraica). La rivelazione consisterebbe di questo processo.\nUna parte del \"Talmud\" considera l'interpretazione rabbinica superiore alla profezia biblica: \u00abRabbi Abdimi di Haifa ha detto: dal giorno in cui il Tempio fu distrutto, il dono della profezia fu ritirato dai profeti e concesso ai Saggi. Forse che un Saggio non \u00e8 anche un profeta?\u00bb Si tratta di una domanda retorica, la cui risposta \u00e8 ovviamente positiva. Il \"Talmud\" prosegue: \u00abCi\u00f2 che Rabbi Abdimi intendeva era che quantunque la profezia sia stata ritirata dai profeti, non lo \u00e8 stata dai Saggi\u00bb.\nSecondo la religione cristiana cattolica.\nLibri ispirati.\nDio \u00e8 l'autore della Sacra Scrittura nel senso che le cose rivelate da Dio, tanto nell'Antico quanto nel Nuovo Testamento, e che nei libri della Sacra Scrittura sono contenute e presentate, furono scritte sotto l'ispirazione dello Spirito Santo. Dio ha ispirato gli autori umani dei Libri Sacri, li ha scelti e si \u00e8 servito delle loro facolt\u00e0 e capacit\u00e0, affinch\u00e9, agendo egli stesso in loro e per mezzo loro, scrivessero come veri autori tutte e soltanto quelle cose che egli voleva.\nIncarnazione del Verbo.\nNel Nuovo Testamento, poi, con l'incarnazione del Verbo, seconda persona della Santissima Trinit\u00e0 e secondo i cristiani vero Dio, la divinit\u00e0 avrebbe assunto la natura umana e dimorando in mezzo agli uomini, ha parlato in parole umane. Tale forma di rivelazione nella dottrina cattolica prende il nome di rivelazione pubblica. La Chiesa cattolica considera la Rivelazione completata in Ges\u00f9 Cristo, ma ritiene che le Verit\u00e0 da lui insegnate non siano contenute solo nella Sacra Scrittura ma anche nella sacra Tradizione, ed il Concilio Vaticano II insegna che \u00ab...ambedue scaturiscono dalla stessa divina sorgente, formano in certo qual modo una cosa sola e tendono allo stesso fine.\u00bb\u00abLa rivelazione di Dio, che comincia dalla creazione e trovando il suo apice in Ges\u00f9 il Cristo si perpetrer\u00e0 fino alla fine dei tempi, si pone fin da principio come una rivelazione dove a manifestarsi non \u00e8 un \"oggetto\" ma un \"soggetto\". \u00c8 per questo motivo che la storia della rivelazione non \u00e8 segnata dalla staticit\u00e0 propria del rapporto soggetto-oggetto, ma dalla dinamicit\u00e0 che \u00e8 propria di una relazione tra due soggetti personali\u00bb\nAzione dello Spirito Santo.\n\u00abInoltre la comprensione di tale Rivelazione cresce lungo i secoli con l'assistenza dello Spirito Santo...\u00bb che riversa nella Chiesa doni gerarchici e carismatici. \u00abL'ufficio poi di interpretare autenticamente la parola di Dio scritta o trasmessa \u00e8 affidato al solo magistero vivo della Chiesa.\u00bb\nEsistenzialismo.\nNel XX secolo, gli esistenzialisti religiosi suggerivano che la rivelazione non trattasse di un contenuto riguardante s\u00e9 stessa; piuttosto, ritengono che Dio ispiri persone con la Sua presenza venendo in contatto con loro. Da questo punto di vista la Bibbia \u00e8 una risposta umana che annota come essi rispondevano a Dio.\nLa rivelazione o l'informazione da una fonte soprannaturale ha una importanza minore in altre tradizioni religiose, non \u00e8 di grande importanza in religioni asiatiche come il Taoismo, e il Confucianesimo; ma sono state notate affinit\u00e0 tra la rivelazione nelle religioni abramitiche e il principio dell\u02beilluminazione nel buddismo.\nVisitazione.\nUn'esperienza di presenza o comunicazione tra il recentemente defunto e il suo coniuge o la sua progenie \u00e8 chiamata \"visitazione\". Questa esperienza pu\u00f2 essere interpretata da alcune persone come rivelazione della volont\u00e0 di Dio. Tali esperienze sono considerate normative e non patologiche secondo i DSM IV (manuale diagnostico e statistico dei disturbi mentali)."}
{"id": "243518", "revid": "125723790", "url": "https://it.wikipedia.org/wiki?curid=243518", "title": "Calcide", "text": "Calcide (, \"Chalk\u00ecda\" - - o \"Chalk\u00ecs\"; in veneziano \"Negroponte\") \u00e8 un comune ellenico situato nella periferia della Grecia Centrale (unit\u00e0 periferica dell'Eubea) con abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011, che ha abolito le prefetture e accorpato numerosi comuni, la superficie del comune \u00e8 ora di e la popolazione \u00e8 passata da a abitanti.\nStoria.\nCalcide, fondata nel 3000 a.C. circa e citata da Omero nell\"Iliade\", fior\u00ec tra l'VIII e il VII secolo a.C., quando fond\u00f2 numerose colonie in Magna Grecia. Dopo una lunga guerra contro Eretria, la guerra lelantina, pass\u00f2 sotto il controllo di Atene. Dopo il periodo macedone e bizantino venne conquistata dai Veneziani nel 1205 e nel 1470 dai Turchi. Ritorn\u00f2 alla Grecia nel 1830."}
{"id": "243521", "revid": "1001457", "url": "https://it.wikipedia.org/wiki?curid=243521", "title": "Hovhannes Ayvazovskiy", "text": ""}
{"id": "243523", "revid": "481349", "url": "https://it.wikipedia.org/wiki?curid=243523", "title": "Costituzione di Weimar", "text": "La Costituzione del Reich tedesco dell'11 agosto 1919, detta Costituzione di Weimar, fu il primo statuto democratico della storia tedesca e guid\u00f2 la Germania dalla fine della prima guerra mondiale all'ascesa di Hitler nel 1933. Prese il posto della Costituzione bismarkiana dell'Impero (\"Reichsverfassung\"), che a sua volta era stata promulgata nel 1871 per durare fino alla disfatta tedesca nella Grande guerra.\nDescrizione.\nDeve il suo nome al solo fatto di essere stata adottata il 31 luglio 1919 a Weimar dall'Assemblea Costituente Nazionale, ma venne promulgata a Schwarzburg l'11 agosto, dove si trovava temporaneamente il presidente Friedrich Ebert. La storicamente prestigiosa citt\u00e0 di Weimar, scelta simbolicamente per sottolineare l'importanza delle tradizioni culturali del Paese, non divenne capitale dello stato; da questo punto di vista, Berlino venne confermata nel suo ruolo. Pi\u00f9 tardi, il nome di questa repubblica sarebbe stato lo stesso indicato con l'appellativo di Repubblica di Weimar.\n\u00c8 ispirata dagli ideali liberali e democratici del 1848 e instaura una repubblica democratica che ruppe, almeno in parte, con l'autoritarismo della Germania monarchica e bismarkiana, in cui il parlamento aveva competenze limitate. Nata a reinventare uno stato tradizionalmente refrattario a tali ideali, introdusse elementi democratici ricorrendo ad un certo numero di compromessi con le strutture storicamente radicate nell'Impero tedesco (il \"Reich\", che tra l'altro continuava ad autodefinirsi come tale):\nIl compromesso tra principi imperiali e democratici andava incontro a tenaci resistenze da parte sia degli esponenti della socialdemocrazia quanto dei conservatori. All'atto pratico, il governo, composto assai spesso da aristocratici e militari, fu ripetutamente costretto ad operare senza l'appoggio di una maggioranza parlamentare. Il parlamento ricorreva spesso allo strumento costituzionale della mozione di sfiducia per far cadere il governo; in seguito alle conseguenti crisi di governo venivano spesso indette elezioni anticipate. Per governare, spesso l'esecutivo dichiarava lo stato di emergenza, ritenendo opportuno e dichiarando costituzionalmente corretto il fatto di ricorrere a decreti di emergenza: pur mancando dunque l'appoggio del parlamento, al presidente e al capo del governo era data in questo modo la possibilit\u00e0 di risolvere le questioni di maggiore urgenza. Si trattava di una dinamica che alla lunga si trovava in sempre pi\u00f9 evidente conflitto con i principi democratici che avevano ispirato la carta, la quale peraltro non parlava direttamente di decreti di emergenza. \nGli elementi costituzionali di democrazia diretta, infine, non ebbero influsso apprezzabile sul cammino politico della Germania.\nPer tutte queste ragioni, la Costituzione di Weimar fu uno statuto dai principi difficili da mettere in atto in quel contesto storico.\nArticoli critici.\nNel marzo del 1930 cadde il governo guidato da Hermann M\u00fcller e il Presidente del Reich Paul von Hindenburg inizi\u00f2 a dare una svolta decisamente autoritaria alla Repubblica. Fu il militare Kurt von Schleicher, in quegli anni molto vicino a Hindenburg, a ideare quella che venne chiamata \u201cformula 25/48/53\u201d, dagli articoli della Costituzione che avrebbero consentito una guida presidenziale del paese.\nSfruttando questi tre articoli, Schleicher cre\u00f2 quindi una linea guida che il Presidente poteva seguire rimanendo, in maniera molto forzata, nei limiti della legalit\u00e0: governare tramite i decreti dell\u2019Articolo 48 e minacciando di sciogliere il Reichstag qualora questo si fosse mosso per revocarli. Va ricordato che le ordinanze del Presidente andavano controfirmate dal Cancelliere, ma era comunque il Presidente a nominarlo e ad avere dalla sua parte la minaccia di licenziamento.\nQuesta cosiddetta svolta autoritaria della Repubblica si svolse sotto tre diversi Cancellieri nominati da Hindenburg: Heinrich Br\u00fcning, Franz von Papen e lo stesso Schleicher.\nDopo la repubblica di Weimar.\nCess\u00f2 di essere applicata dopo l'ascesa al potere dei nazisti nel 1933, senza essere per\u00f2 formalmente abolita. Affinch\u00e9 la creazione di una dittatura non si trovasse in un troppo palese conflitto con la Carta di Weimar, vennero emessi dai nazionalsocialisti prima il decreto dell'incendio del Reichstag e poi il decreto dei pieni poteri, che insieme al giuramento al F\u00fchrer affondarono di fatto i principi della Costituzione.\nDopo la seconda guerra mondiale, la Costituzione di Weimar serv\u00ec comunque da base per la Legge fondamentale della Repubblica Federale di Germania che nel 1949 cerc\u00f2 di correggerne i principi. Integrati nella nuova carta, del vecchio statuto di Weimar restarono in vita gli articoli 136, 137, 138, 139 e 141. Alcuni articoli fornirono da fondamento per la Costituzione della Repubblica Democratica Tedesca, come ad esempio l'art. 151; in genere, questi articoli vennero adattati all'ordinamento politico stabilito dal Partito Socialista Unificato di Germania (SED)."}
{"id": "243526", "revid": "287204", "url": "https://it.wikipedia.org/wiki?curid=243526", "title": "Erast Petrovic Fandorin", "text": ""}
{"id": "243527", "revid": "1363832", "url": "https://it.wikipedia.org/wiki?curid=243527", "title": "Storia dell'omosessualit\u00e0 in Cina", "text": "La situazione dell\u2019omosessualit\u00e0 in Cina, risulta generalmente abbastanza ambigua, sebbene \u2014 come precisato in prosieguo \u2014 si siano registrati molti casi di omosessualit\u00e0 nella storia delle dinastie. In questa voce, con il termine \u201cCina\u201d, ci si riferir\u00e0 all'intera regione cinese, includendo la popolazione della Repubblica Popolare Cinese, Hong Kong, Macao e Taiwan.\nTerminologia.\nNel passato erano utilizzate due espressioni metaforiche per identificare una persona omosessuale. Si parlava della \u201cpassione della manica tagliata\u201d (cinese \u65ad\u8896\u4e4b\u7656, pinyin d\u00f9anx\u00ecu zh\u012b p\u00ec), oppure del \u201cmorso della pesca\u201d (\u5206\u6843 pinyin f\u0113nt\u00e1o).\nOltre a queste due forme, per\u00f2, vi sono altre terminologie, per noi meno oscure, che si vanno ad affiancare alle due precedenti. \u00c8 il caso di \u201corientamento maschile\u201d (\u7537\u98a8 pinyin n\u00e1nf\u0113ng), oppure di \u201cfratelli della stessa famiglia\u201d (\u9999\u706b\u5144\u5f1f pinyin x\u012bangh\u01d4o x\u012bongd\u00ec), ed infine \u201cempatia per il dragone virile\u201d (\u9f8d\u967d\u7656 pinyin l\u00f3ngy\u00e1ngp\u00ec).\nFormalmente, il termine \u201comosessuale\u201d si traduce con \"tongxinglian\" (\u540c\u6027\u6200, pinyin t\u00f3ngx\u00ecngl\u00ecan, letteralmente relazione sentimentale/sessuale fra persone dello stesso sesso) o \"tongxinglian zhe\" (\u540c\u6027\u6200\u8005, pinyin t\u00f3ngx\u00ecngl\u00ecan zh\u011b, persone omosessuali). Queste espressioni fanno parte di un registro linguistico aulico e di conseguenza sono raramente utilizzate nei discorsi quotidiani. Nella comunit\u00e0 omosessuale, difatti, si adotta il termine \"tongzhi\" (\u540c\u5fd7 pinyin t\u00f3ngzh\u00ec).\n\"Tongzhi\" (che letteralmente vuole dire \"camerata\"/\"compagno\"), oppure \"n\u00fc tongzhi\", \u5973\u540c\u5fd7 pinyin n\u01da t\u00f3ngzh\u00ec, (che per il gergo lesbico sta per \"compagna\"/\"amica\") fu il primo termine adottato dai ricercatori di Hong Kong per gli studi di genere, ed \u00e8 utilizzato anche nella cinese riferendosi all'omosessualit\u00e0. Invece il cantonese usa la parola \"gei1\"(\u57fa), come calco linguistico del termine anglosassone \"gay\". Per di pi\u00f9 questa parola \u00e8 piuttosto comune in Taiwan, ma assume connotazioni offensive se adoperato da persone eterosessuali o dagli stessi omosessuali, in specifici contesti.\nUn altro termine che rientra nello slang cinese \u00e8 \"boli\" (\u73bb\u7483, pinyin: b\u014dl\u00ed, che sta per vetro o cristallo) anche se non \u00e8 comunemente utilizzato.\nInfine, fra gli studenti universitari omosessuali, \u00e8 in voga il neologismo \"\"datong\" (\u5927\u540c, pinyin d\u00e0t\u00f3ng, che si riferisce anche al concetto di \"utopia\" in cinese). Questo termine \u00e8 diventato assai popolare, dato che \"datong\" sta per l'abbreviazione di \"da xuesheng tong zhi\" (ovvero studenti universitari [che sono] omosessuali).\nLe lesbiche di Taiwan si chiamano fra loro \"lazi\" (\u62c9\u5b50, pinyin l\u0101zi) o \"lala\" (\u62c9\u62c9, pinyin l\u0101l\u0101), che sono entrambe abbreviazioni della traduzione inglese del termine \"lesbian\".\nL'omosessualit\u00e0 nella cultura cinese.\nTutte le principali religioni dell'antica Cina, hanno una struttura codificata che \u00e8 stata da sempre interpretata, tradizionalmente, come contraria all'orientamento omosessuale. Stando all'interpretazione classica, il confucianesimo ha alla base il principio secondo cui ogni uomo deve assumere nella sua vita un comportamento conforme al genere sessuale attribuitogli dalla natura, e impegnarsi nei ruoli sessuali che sono congeniali alla riproduzione (altrettanto vale per la donna). Il travestitismo, quindi, non potr\u00e0 che essere oggetto di censura da parte della dottrina confuciana.\nNonostante ci\u00f2, vi sono molti avvenimenti storici che rivelano di imperatori che usavano indossare indumenti femminili, anche se questo, ogni volta, veniva interpretato come fatto di cattivo auspicio, soprattutto per quanto riguardava la capacit\u00e0 del sovrano di assicurare una discendenza (in particolare figli di sesso maschile). Nella cultura cinese difatti, questo \u00e8 sempre stato interpretato come un dovere inalienabile. Cos\u00ec un uomo che ama in modo esclusivo un altro uomo, non adempir\u00e0 ai suoi obblighi sociali e religiosi. Di conseguenza sar\u00e0 considerato un uomo privo di sani principi morali.\nIl Taoismo, che enfatizza il mantenimento dell'armonia naturale esistente tra le forze dello \"Yin\" e dello \"Yang\", (sempre secondo un'interpretazione tradizionale) non pu\u00f2 che disapprovare una relazione omosessuale (uomo-uomo o donna-donna). Si verificherebbe un legame yang-yang o yin-yin, ovvero un legame distruttivo e non bilanciato secondo la concezione cosmica di armonia. Nel Buddismo, infine, il desiderio sessuale (sia esso eterosessuale che omosessuale) \u00e8 visto come un ostacolo per l'anima. Viene interpretato come una zavorra che tiene legato lo spirito al mondo reale, impedendogli di raggiungere il Nirv\u0101\u1e47a. Per questo, le pulsioni sessuali sono generalmente vietate.\nD'altra parte per\u00f2 risulta necessario evidenziare come nessuna delle maggiori religioni cinesi condanni il comportamento sessuale cos\u00ec duramente come il Cristianesimo nel corso dei secoli. Se effettuassimo una comparazione tra cultura cristiana e confucianesimo, . Nel Confucianesimo, come detto, l'obiettivo prioritario \u00e8 la riproduzione del nucleo sociale di riferimento. Una volta che una persona abbia adempiuto a tale dovere, il fatto che lo stesso abbia relazioni sessuali o amorose con altre persone dello stesso sesso resta una realt\u00e0 secondaria e privata.\nQuesto \u00e8 anche vero nel Taoismo. Sebbene ogni uomo sia identificato e identificabile dalla sua componente yang (mascolina), nel contempo \u00e8 dotato nella sua essenza pi\u00f9 intima anche di componenti yin (femminili) fondamentali e non trascurabili. Difatti \u00e8 risaputo e non stupisce che in molti uomini la componente femminile (yin) sia assai elevata. In quest'ottica quindi, molti comportamenti femminili non sono visti come innaturali per gli uomini. Di conseguenza l'omosessualit\u00e0 pu\u00f2 essere letta come qualcosa di molto naturale, che s'innesta nel circuito dicotomico dello yin e dello yang con modalit\u00e0 del tutto armoniche.\n\u00c8 da sottolineare ancora come molte divinit\u00e0 taoiste vivano o da sole o con un'altra divinit\u00e0 del medesimo sesso. Un esempio molto noto pu\u00f2 essere quello Shanshen (dio della montagna) e di Tudi (il discepolo terreno). Ogni localit\u00e0 ha il suo Shanshen e il suo Tudi, che vivono sempre assieme. Shanshen e Tudi, pur essendo entrambi di sesso maschile, spesso, molto intrigantemente, si manifestano sotto le sembianze di un uomo anziano e di una donna anziana. (Molte apparizioni di questo tipo sono descritte nel romanzo classico \"Viaggio in Occidente\").\nUn altro aspetto di notevole rilievo che va necessariamente sottolineato \u00e8 l'importanza dell'amicizia maschile nella cultura cinese antica. Ve ne sono molti esempi nei romanzi classici cinesi. Questi legami si basavano per\u00f2 pi\u00f9 su un cameratismo bellico, che su tendenze omosessuali. Comunque, altre opere descrivono relazioni meno platoniche. Nel romanzo \"Il sogno della camera rossa\" ci sono esempi di maschi bisessuali coinvolti tanto in atti sessuali con il proprio sesso che con il sesso opposto. \nL'omosessualit\u00e0 nella Cina delle antiche dinastie.\nL'omosessualit\u00e0 \u00e8 stata documentata in Cina fin dai tempi antichi. Secondo lo studioso della Dinastia Qing Ji Yun, gi\u00e0 Huang Di (l'Imperatore Giallo, 2697?-2597? a.C., il leggendario re e fondatore della cultura cinese), ebbe amanti maschi. Questo naturalmente appare poco attendibile, dato che risulta ancora assai difficile dimostrare l'esistenza stessa di Huang Di.\nNella storia delle dinastie cinesi sono rintracciabili comunque due notevoli prove di come i comportamenti omosessuali non fossero estranei alle relazioni di corte. In particolare l'espressione \"y\u00fat\u00e1o du\u00e0nxi\u00f9\" (\u4f59\u6843\u65ad\u8896). \"Y\u00fat\u00e1o\", o \"la mezza pesca\", (espressione attestata nello \"Han Feizi\", quando si fa riferimento a Mi Zixia (\u5f4c\u5b50\u7455) ), ne \u00e8 il primo esempio. Mi Zixia, un ragazzo di rara bellezza, fu per molto tempo oggetto del desiderio del duca Ling di Wei (\u885b\u9748\u516c). Si narra appunto che un giorno Mi Zixia condividesse con il duca una pesca deliziosa gi\u00e0 morsicata da quest'ultimo, che non pot\u00e9 che apprezzare il gesto (sebbene, una volta cresciuto Mi Zixia, e dopo che questi aveva ormai perso la sua bellezza, il duca ricordando quell'episodio cercasse di minimizzarlo).\nIl secondo tipo di espressione \u00e8 \"Du\u00e0nxi\u00f9\", che vuol dire letteralmente \"tagliare la manica\", che si riferisce invece all'imperatore Ai della dinastia Han che tagli\u00f2 la manica del suo vestito, sulla quale il suo adorato concubino Dongxian (\u8463\u8ce2) si era addormentato, al fine di non svegliarlo. Lo studioso Pan Guangdan (\u6f58\u5149&amp;26086) \u00e8 arrivato alla conclusione che quasi ogni imperatore della dinastia Han ha avuto uno o pi\u00f9 concubini maschili.\nVi sono inoltre, anche descrizioni lesbiche in molti libri di storia. In questi testi si ritiene che l'omosessualit\u00e0 sia stata molto popolare durante le dinastie Song, Ming e Qing. Gli omosessuali cinesi non hanno sperimentato un alto profilo persecutorio, se comparato alle repressioni che subirono invece gli omosessuali in Europa durante il Medioevo.\nAmanti omosessuali, inoltre, furono celebrati nell'arte cinese e molti esempi sono sopravvissuti ai roghi di libri della Rivoluzione culturale. Sebbene non molte sculture siano riuscite a sopravvivere all'usura del tempo, molte pergamene e tele dipinte su seta possono essere ancora ammirate in collezioni private.\nNel 1944, lo studioso Sun Cizhou ha pubblicato un lavoro in cui dichiarava che uno dei pi\u00f9 famosi poeti della Cina antica, Qu Yuan, era stato l'amante del suo re. Sun cita le poesie di Qu Yuan a riprova delle sue affermazioni. Nella pi\u00f9 importante opera di Qu Yuan, \"Li Sao\" (\"Il dolore del congedo\"), Qu Yuan si defin\u00ec un magnifico uomo (o donna, \"mei ren\"). Una parola che utilizz\u00f2 per parlare del re era adoperata a quel tempo dalle donne per caratterizzare i loro amanti.\nUn'altra celebre storia omosessuale \u00e8 quella di Long Yang, narrata dal poeta Ru\u0103n J\u00ed (\u962e\u7c4d, 210\u2014263) in una poesia nel suo almanacco \"Poems chanting from my heart\" (tradotto altres\u00ec come \"Expressing my Thoughts\" e \"Songs of my cares\", in italiano \"Poesie che contano nel mio sentire\"). \"Long Yang era un uomo giovane ed attraente vissuto nell'antica Cina; nel tempo il suo nome \u00e8 divenuto sinonimo di relazioni emotivo-sentimentali di natura omosessuale. L'importanza di questa poesia sta proprio nel descrivere apertamente e direttamente la relazione di amore eterno tra due giovani uomini, costituendo cos\u00ec uno dei primi documenti di questo genere nella storia della poesia cinese\". La poesia pu\u00f2 essere letta in italiano nella traduzione di Riccardo Moratto (2011), pubblicata da InTRAlinea.\nLa prima legge contro gli omosessuali in Cina venne introdotta nel 1740. Non vi sono testimonianze storiche di come effettivamente la legge fu osservata e fatta osservare. I pi\u00f9 devastanti effetti per gli omosessuali cinesi, comunque, si ebbero ironicamente proprio con l'avvento dell'illuminismo. \nL'omosessualit\u00e0 nella Cina moderna.\nL'omosessualit\u00e0 divenne clandestina dopo la formazione della Repubblica Popolare Cinese. Il puritanesimo comunista incise negativamente sulla percezione sociale dell'omosessualit\u00e0.\nIl regime comunista perseguit\u00f2 gli omosessuali, specialmente durante la Rivoluzione culturale. In quel periodo molti gay furono puniti con lunghi periodi di prigionia e non manc\u00f2 nemmeno qualche esecuzione. La tolleranza sociale dell'omosessualit\u00e0 era oramai inesistente. Solo con la politica di riforma definita di \"Riforma ed apertura\" del 1979, il comunismo inizi\u00f2 ad allentare la sua forte funzione di controllo su questo tipo di comportamento, anche se la pratica dell'omosessualit\u00e0 continu\u00f2 ad essere ritenuta diffamante e veniva identificata come uno stile di vita dissoluto tipico dei regimi capitalistici.\nUn cambiamento notevole si registr\u00f2 solo tra il 1990 ed il 2000, quando la sodomia venne decriminalizzata nel 1997, e la nuova lista dei \"criteri della classificazione e diagnostica cinese dei disordini mentali\" rimosse l'omosessualit\u00e0 dalla lista delle malattie mentali nell'aprile del 2001. La situazione ha continuato ad evolvere e dal 2004 \u00e8 stata permessa la partecipazione alle selezioni cinesi per Miss Universo anche alle transessuali, dopo la partecipazione di \"Chen Lili\", anche se in questo caso la questione riguarda l'identit\u00e0 di genere e non l'orientamento sessuale.\nIn un'indagine su internet nel 2000 \u00e8 stato messo in luce come il grado di tolleranza dei cinesi fosse in aumento: su 10.792 interrogati, il 48,15% era a favore, 30,9% disapprovava, 14,46% si dichiarava incerto, ed il 7,26% praticamente indifferente. Non essendoci n\u00e9 conservatori radicali n\u00e9 militanti radicali nel tessuto sociale della repubblica popolare, le violenze agli omosessuali risultano rare, anche se un gran numero di studiosi si lamenta del forte stampo proibizionista che caratterizza la politica interna del governo cinese: \u00e8 una politica puramente neutrale, che si disinteressa delle problematiche omosessuali e che nel contempo non fa nulla per promuovere la tolleranza ed il rispetto di tali diversit\u00e0. Ad esempio, durante i Gay Games del 2002 solamente a due persone del continente fu concesso il permesso per prendere parte ai giochi e, se si trascurano i siti gay, ci fu una copertura mediatica insufficiente da parte del resto dei mezzi di comunicazione di massa.\nMolti omosessuali maschi ammettono di non usare precauzioni nei rapporti sessuali; e questo, combinato al disinteresse mostrato dal governo nell'offrire un servizio informativo di supporto che illustri la pericolosit\u00e0 del virus dell'AIDS, contribuisce notevolmente alla diffusione del virus. Le autorit\u00e0 si rifiutano sia di promuovere la tolleranza e il rispetto verso le diversit\u00e0, . Sebbene nella Repubblica Popolare non vi siano leggi esplicite contro gli omosessuali o leggi che impediscano rapporti sessuali fra persone dello stesso sesso, adulte e consenzienti, non vi sono nemmeno leggi che salvaguardino i gay dai eventuali discriminazioni, n\u00e9 esistono organizzazioni del movimento di liberazione omosessuale, che sono del tutto assenti. In questo contesto la questione omosessuale resta circoscritta nella regione delle cosiddette \u201ctre negazioni\u201d: \"non approvo, non disapprovo, e non promuovo\" (\u4e0d\u652f\u6301, \u4e0d\u53cd\u5bf9, \u4e0d\u63d0\u5021).\nIl numero degli omosessuali in Cina resta tuttora incerto. Da una ricerca tale valore oscillerebbe tra i 360.000 e 480.000, altre statistiche del governo cinese e di studi accademici rivelano un ammontare che oscilla intorno ai 15 milioni. Comparando le percentuali di omosessuali decisamente pi\u00f9 alte negli altri paesi, per\u00f2, molti giudicano tali stime poco convincenti.\nL'abbattimento delle barriere fisiche che impedivano al pensiero ed all'informazione di diffondersi che si \u00e8 avuto con il diffondersi di Internet, ha provocato un forte sviluppo di siti gay nella Repubblica Popolare Cinese, sebbene la polizia spesso intervenga costringendone alla chiusura molti. Lo sviluppo ed il propagarsi dei collegamenti telematici \u00e8 stato molto importante per la comunit\u00e0 omosessuale di questo paese. Sebbene, come gi\u00e0 detto, non vi siano organizzazioni omosessuali nella repubblica popolare, si sono diffusi molti siti ben organizzati che svolgono una funzione di supporto e consulenza. Servizi che altrimenti risulterebbero non erogati.\nA volte i mezzi di comunicazione di massa diffondono informazioni su eventi gay di notevole rilevanza che accadono nel resto del mondo, come il Gay pride. Ma molti restano assai critici su questo aspetto, ritenendo che il presupposto principale dei media cinesi resti comunque quello di calunniare il mondo omosessuale e strumentalizzano queste informazioni con puro opportunismo. Mancando un sistema di classificazione dei film in base al contenuto, inoltre, il governo cinese impedisce la trasmissione di opere a tematica gay per via televisiva, cinematografica o teatrale, giudicandole \"inappropriate\". Ostilit\u00e0 estrema ha riscosso a Taiwan, Hong Kong ed in altri luoghi, il film \"Lan Yu\" che \u00e8 ancora sconosciuto in Cina. Questo film, che dava risalto alla problematica omosessuale, non \u00e8 stato trasmesso, nonostante fosse composto da soli attori cinesi continentali e la storia su cui si ispira fosse tratta da un racconto che ha avuto molto successo su internet, elaborato da uno scrittore cinese. Altra serie tv (shangyin, Addicted), ispirata al romanzo di Chai Jidan \"Are you addicted?\", \u00e8 stata bannata dal governo cinese proprio dopo l'enorme successo che ha avuto, impedendo ai produttori di registrare la seconda stagione. \nIl 30 novembre del 2009, per la prima volta nella storia della Repubblica Popolare Cinese (e del mondo), \u00e8 stato aperto un bar gay tramite un finanziamento statale: la struttura \u00e8 ubicata a Dali, nella provincia sud-occidentale dello Yunnan), e ha come scopo quello di fornire informazioni sanitarie inerenti al sesso, distribuire preservativi gratuiti e offrire un luogo di socializzazione. Il locale verr\u00e0 gestito dal personale di una ONG che si occupa dell'AIDS e della lotta alla discriminazione, la cui presenza nel tessuto della societ\u00e0 \u00e8 riconosciuta dai dirigenti del Partito Comunista Cinese.\nVita gay.\nVi sono molti bar gay e nightclubs nelle grandi citt\u00e0 come Shanghai, Canton, Pechino, che restano per\u00f2 oggetto di rastrellamenti da parte polizia. Tali difficolt\u00e0 oggettive, sommate a volte alla impossibilit\u00e0 di raggiungere e frequentare questi luoghi di socializzazione, costituiscono un incentivo alla ricerca di sesso occasionale nei bagni e nei parchi pubblici. Anche in Cina, come del resto accade in ogni parte del mondo, l'omosessualit\u00e0 nelle zone di campagna \u00e8 particolarmente difficile. La particolare conformazione socio-geografica di questa nazione esaspera ulteriormente tali difficolt\u00e0: la maggioranza della popolazione vive nelle campagne, dove Internet non esiste e da dove non si ha possibilit\u00e0 di accedere alle citt\u00e0. Gli abitanti delle campagne non parlano affatto di omosessualit\u00e0 e, quando lo fanno, ne parlano come di una malattia. La parola, le problematiche e i diritti connessi a tale questione, costituiscono ancora un tab\u00f9, dato che la pratica omosessuale resta del tutto condannata e oggetto di completa disapprovazione.\nMolti casi dimostrano come gli omosessuali sono ancora oggetto di pregiudizi sia da parte del sistema giudiziario che da parte degli organi di polizia cinesi, che portano anche ad arresti e detenzioni. Nell'ottobre 2000, la corte di Pechino ha decretato che l'omosessualit\u00e0 era \"anormale ed inaccettabile per la Cina\u201d (\"Washington Post\" 24 gennaio 2000). Questa fu la prima volta che tale atteggiamento sociale veniva espresso cos\u00ec apertamente. Un altro caso di notevole rilevanza accadde nel luglio del 2001, quando 37 ragazzi omosessuali furono detenuti nella provincia di Guangdong.\nRecentemente, l'\"Amministrazione statale di radio, film e televisione\" (\u56fd\u5bb6\u5e7f\u64ad\u7535\u5f71\u7535\u89c6\u603b\u5c40) ha dato inizio a una campagna volta a ripulire dai mezzi di comunicazione di massa tutto quello che riguarda violenza e informazioni a contenuto sessuale nelle trasmissioni radiotelevisive e nelle proiezioni cinematografiche. Di conseguenza, tutti i programmi, le scene ed i linguaggi a contenuto omosessuale sono considerati \u201ccontrari alla concezioni di vita cinese\u201d e per questo banditi.\nIl matrimonio omosessuale in Cina.\nDurante la valutazione degli emendamenti relativi alla riforma della legge sul matrimonio, avvenuta in Cina nel 2003, vi fu la prima discussione sul matrimonio fra persone dello stesso sesso. Anche se questo tipo di proposta venne rigettata immediatamente, fu quella la prima volta che una delle innumerevoli voci che compongono la consistente lista di richieste sui diritti gay veniva discussa in parlamento. Tuttavia, non molto prima che la nuova legge sul matrimonio entrasse in vigore, un pubblico funzionario, in una conferenza sull'introduzione del nuovo testo normativo, dichiar\u00f2 espressamente che il matrimonio omosessuale restava ancora proibito in Cina.\nLi Yinhe (\u674e\u9280\u6cb3), una studiosa di sessuologia ben nota alla comunit\u00e0 omosessuale cinese, ha cercato di inserire il tema del matrimonio omosessuale fra i punti di discussione del Congresso nazionale del popolo (il Parlamento cinese) nel 2000 (\"Legalizzazione del matrimonio cinese fra persone dello stesso sesso\",\u300a\u4e2d\u56fd\u540c\u6027\u5a5a\u59fb\u5408\u6cd5\u5316\u300b e 2004 (\"Legge cinese per il matrimonio fra persone dello stesso sesso\", \u300a\u4e2d\u56fd\u540c\u6027\u5a5a\u59fb\u63d0\u6848\u300b).\nIn base alla normativa cinese, sono necessarie 35 firme di parlamentari per ottenere che una questione sia discussa al Congresso. Il suo sforzo fall\u00ec proprio a causa dell'impossibilit\u00e0 di trovare un tale numero di eletti per appoggiare la sua proposta. Nonostante tale sforzo, molti studiosi ed omosessuali non ritengono possibile il passaggio di una simile legge in Cina nel futuro prossimo.\nOmosessualit\u00e0 come malattia.\nFino al 2000, il manuale diagnostico dell'associazione psichiatrica cinese annoverava l'omosessualit\u00e0 tra i \"disturbi psichiatrici della sessualit\u00e0\". Le cose sono cambiate con la pubblicazione dell'edizione 2001, che sostituisce l'edizione 1989.\nIl tribunale di Zhumadian, nella provincia di Henan, ha condannato una clinica psichiatrica a pagare 5.000 yuan a un paziente di 38 anni come risarcimento per i danni causati dalla cosiddetta terapia di conversione.\nHong Kong.\nSotto il dominio britannico, l'omosessualit\u00e0 maschile era considerata illegale prima del 1991 ad Hong Kong ed era punita con pene che arrivavano al carcere a vita. Tuttavia a seguito di un lungo dibattito il consiglio legislativo di Hong Kong vot\u00f2 per la decriminalizzazione della sodomia nel 1980.\nIn compenso due tentativi di introdurre un legislazione antidiscriminatoria nei confronti degli omosessuali (il primo nel 1993, il secondo nel 1997),\nsono falliti miseramente.\nComunque ad Hong Kong vi sono organizzazioni molto forti che si battono per i diritti gay, come il Rainbow Action ed il Tongzhi Culture Society. Cos\u00ec nel 2003, quando nella chiesa cattolica di Hong Kong si organizz\u00f2 la lettura pubblica di un articolo che condannava il matrimonio omosessuale, un gruppo di oppositori fece irruzione nella chiesa e interruppe la cerimonia.\nTaiwan.\nLa situazione degli omosessuali a Taiwan \u00e8 stata oggetto di una particolare forma di sviluppo.\nNel 1970, molti romanzi a tematica omosessuale vennero pubblicati. Uno dei pi\u00f9 promettenti scrittori \u00e8 Pai Hsien-yung cre\u00f2 svariati personaggi gay nei suoi racconti, tra cui il pi\u00f9 famoso \u00e8 sicuramente \"Il maestro della notte\".\nOggi molte serie televisive e svariati film a contenuto omosessuale ottengono una grande attenzione all'interno della comunit\u00e0 gay sia in Cina che a Taiwan, incluso anche la serie TV Crystal Boys (adattamento televisivo dell'opera omonima citata).\nStoria.\nTaiwan \u00e8 nata come societ\u00e0 d'immigrati. Nel XVIII secolo, il governo Qing impose severi limiti all'immigrazione di cinesi a Taiwan. Cos\u00ec, solo un ristretto numero di donne poteva attraversare lo stretto di Taiwan per arrivare all'isola.\nQueste limitazioni ebbero come risultato quello di creare uno squilibrio fra uomini e donne nella composizione sociale del territorio di Taiwan.\nCos\u00ec, con il termine \"Luo Han Jiao\"(\u7f85\u6f22\u8173) venivano ad essere chiamati tutti coloro che si adoperavano per avere rapporti sessuali con persone dello stesso sesso.\nCultura.\nPersone.\nDi seguito vengono evidenziate le persone pi\u00f9 importanti che hanno contribuito a migliorare la condizione gay dal punto di vista normativo oppure hanno fatto pubblicamente il coming out:\nFilm e serie TV.\nMolti film e serie televisive gay sono state realizzate in Cina, Hong Kong e Taiwan, ivi incluse:"}
{"id": "243530", "revid": "1982", "url": "https://it.wikipedia.org/wiki?curid=243530", "title": "Erast Fandorin", "text": ""}
{"id": "243531", "revid": "121113316", "url": "https://it.wikipedia.org/wiki?curid=243531", "title": "Servilia Cepione", "text": "Fonti e storiografia.\nLe notizie su Servilia sono ricavate soprattutto dalle lettere di Cicerone \"Ad Atticum\" e \"Ad Brutum\". Un apporto fondamentale \u00e8 dato dalle \"Vite parallele\" di Plutarco, in particolar modo dalla vita di Marco Giunio Bruto, Catone l\u2019Uticense e di Lucio Licinio Lucullo, insieme alle notizie fornite da Svetonio su Cesare nella sua opera \"Vite di dodici Cesari\" e all\u2019opera di Appiano, \"Guerre civili\". Per quanto riguarda le opere storiografiche pi\u00f9 recenti, si \u00e8 fatto riferimento all\u2019opera di R. Syme, \"The Roman Revolution\" e a quella di F. M\u00fcnzer, \"Roman aristocratic parties and families\".\nBiografia.\nLa famiglia d'origine.\nServilia apparteneva ad una delle pi\u00f9 influenti famiglie patrizie romane. Suo padre, Quinto Servilio Cepione, era stato questore nel 100 a.C. e pretore nel 91. Sua madre, Livia, era figlia di Marco Livio Druso, console nel 112 a.C. e sorella dell\u2019omonimo tribuno della plebe del 91 a.C. Da questo matrimonio nacquero presumibilmente tre figli: la nostra Servilia; un\u2019omonima figlia minore che secondo Plutarco spos\u00f2 Lucio Licinio Lucullo console nel 74 e che fu ripudiata a causa della sua cattiva condotta; infine un Quinto Servilio Cepione, questore nel 67 a. C. e sposo di Ortensia.\nNel 98 a.C. Livia divorzi\u00f2 da Cepione e spos\u00f2 Marco Porcio Catone. Dal loro matrimonio nacquero altri due figli: il famoso Marco Porcio Catone detto l\u2019Uticense e Porcia, fratellastri di Servilia. Ben presto sia la madre che il patrigno persero la vita e Servilia fu allevata ed educata nella casa dello zio Marco Livio Druso, insieme a Catone e Porcia. I loro genitori morirono tra il 95 (anno di nascita di Marco) e il 91 a.C. (anno in cui Catone era gi\u00e0 ospite dello zio). M\u00fcnzer, riportando i frammenti della \"Pro Scauro\" di Cicerone tramandati da Asconio, sottolinea come Servilia avesse una sorta di \u00abautorit\u00e0 materna\u00bb nei confronti del fratello Catone.\nSecondo Plutarco, Servilia discendeva da Gaio Servilio Ahala, l\u2019uomo che, come narra la leggenda, salv\u00f2 la patria nel 439 a.C. uccidendo l\u2019usurpatore Melio con un pugnale nascosto sotto l\u2019ascella. Probabilmente si trattava di un mito eziologico, inventato per spiegare il \"cognomen Ahala\" o \"Axilla\", cio\u00e8 ascella, portato dalla \"gens Servilia\".\nMatrimoni e prole.\nPoco prima di compiere quattordici anni, Servilia spos\u00f2 Marco Giunio Bruto, tribuno della plebe nell\u201983 a.C. e dal loro matrimonio nacque Marco Giunio Bruto, il futuro cesaricida. Il marito di Servilia appoggi\u00f2 il tentativo di Lepido di rovesciare il governo sillano e nel 78 ne condivise il tragico destino: mor\u00ec per mano di Pompeo nel Nord Italia. Per questo motivo la vedova Servilia crebbe suo figlio trasmettendogli l\u2019odio per Pompeo.\nUno o due anni dopo, Servilia spos\u00f2 Decimo Giunio Silano, pretore nel 67 a.C. e console nel 62 con Lucio Licinio Murena. Ebbero tre figlie e la madre cerc\u00f2 di procurare loro un matrimonio conveniente: Giunia Prima spos\u00f2 Publio Servilio Vatia Isaurico, console nel 48 a.C.; Giunia Seconda spos\u00f2 il triumviro Marco Emilio Lepido, mentre Giunia Terzia o Tertulla and\u00f2 in sposa a Gaio Cassio Longino, il cesaricida.\nLa relazione adulterina con Cesare.\nSin da giovanissimi, Cesare e Servilia divennero amanti e, come apprendiamo da Svetonio, \u00abANTE ALIAS DILEXIT MARCI BRUTI MATREM SERVILIAM\u00bb, cio\u00e8 \u00abCesare am\u00f2 Servilia, la mamma di Marco Bruto, pi\u00f9 di ogni altra\u00bb. La loro relazione \u00e8 attestata all\u2019epoca del matrimonio di Servilia con D. Giunio Silano, ma non \u00e8 da escludere che essa sia addirittura precedente ai due matrimoni. In ogni caso, furono amanti per vent\u2019anni.\nGrazie a Plutarco, apprendiamo come l\u2019amore tra Cesare e Servilia fosse di pubblico dominio. Nelle Vite di Bruto e Catone Uticense si narra, infatti, che il 5 dicembre del 63 a.C., durante un dibattito in senato circa la Congiura di Catilina, Catone e Cesare fossero in piedi come rappresentanti di due fazioni opposte: Catone era il pi\u00f9 insigne rappresentante degli \"optimates\", mentre Cesare spos\u00f2 la causa dei \"populares\". In quel momento, fu recapitata una tavoletta indirizzata a Cesare e Catone lo accus\u00f2 di ricevere informazioni e messaggi da parte dei nemici dello stato. Per far cadere le accuse di complotto, Cesare porse la tavoletta all'Uticense, che pot\u00e9 leggere un audace messaggio amoroso della sorella Servilia. Catone, inalberato, lanci\u00f2 la tavoletta a Cesare e disse: \u00abTieni, ubriaco!\u00bb, per poi riprendere dall'inizio il suo discorso. Sebbene l\u2019episodio sia tramandato da Plutarco, non siamo del tutto certi che le parole pronunciate da Catone siano state esattamente queste; ci\u00f2 che conta \u00e8 che questo episodio deve aver alimentato la sua avversione nei confronti di Cesare.\nLa sua ambizione e influenza.\nNelle fonti Servilia appare sempre come una donna ambiziosa e spregiudicata, il cui obiettivo principale \u00e8 quello di riconquistare l\u2019antica potenza della sua famiglia. Fu lei infatti a combinare i matrimoni dei fratellastri allo scopo di stringere nuove alleanze: Catone spos\u00f2 Marzia, la nipote di Filippo e don\u00f2 sua sorella Porcia a Lucio Domizio Enobarbo, nipote di Catulo, un preminente uomo politico che aveva cospicui possedimenti in Italia.\nFu una donna sicuramente molto ricca, come attesta un\u2019iscrizione funeraria di un liberto: \u00abStefano, il liberto di Servilia, moglie di Silano\u00bb. Il nome di Servilia \u00e8 inoltre legato a quello degli \u201c\"Horti Serviliani\"\u201d, i giardini di famiglia, tramandati dalla letteratura e dalle iscrizioni come giardini pubblici della tarda et\u00e0 repubblicana, pieni di opere d\u2019arte.\nNel 60 a.C. circa il marito di Servilia mor\u00ec, ma lei decise di non risposarsi e di mandare avanti la relazione con Cesare, cercando di sfruttare a proprio vantaggio la sua posizione per aiutare suo figlio Bruto. Progett\u00f2 infatti che Bruto dovesse sposare Giulia, la figlia di Cesare, ma quest\u2019ultimo aveva bisogno di sancire l\u2019alleanza con Pompeo e cos\u00ec Giulia divenne sua moglie. Questo deve aver deluso Servilia. Secondo alcuni studiosi, fu questo il motivo per cui Cesare le don\u00f2, durante il suo primo consolato (59 a.C.), una bellissima perla dal valore di sei milioni di sesterzi. I percorsi di Bruto e Cesare per\u00f2 divergono bruscamente per undici anni.\nServilia utilizz\u00f2 la stessa \u201cpolitica dinastica\u201d con le tre figlie avute dal secondo matrimonio, ma i suoi progetti ambiziosi furono gravemente compromessi dall'appoggio di Catone a Pompeo e dallo scoppio della guerra civile.\nServilia, tra Cesare e Bruto.\nNel 49 a.C. scoppi\u00f2 la guerra civile, con la rottura del Primo Triumvirato e a Bruto tocc\u00f2 scegliere se appoggiare Cesare, l\u2019amante di sua madre, o Pompeo, l\u2019assassino di suo padre. Bruto odiava Pompeo sin da bambino e gi\u00e0 nel 52 a.C. lo aveva accusato di essere \u00abnemico della libert\u00e0\u00bb, ma Pompeo aveva il supporto degli ottimati e dunque di suo zio Catone, per il quale Bruto aveva sempre avuto una predilezione; al contrario Bruto osteggiava la relazione scandalosa tra Cesare e Servilia ed era anche convinto che il partito di Cesare fosse un male per Roma. Bruto quindi appoggi\u00f2 Pompeo e si rec\u00f2 insieme allo zio Catone a Farsalo, dove Cesare sconfisse definitivamente Pompeo.\nBruto dopo la sconfitta raggiunse Cesare, che nonostante tutto nutriva nei suoi confronti affetto e simpatia ed ebbe il suo perdono. Infatti, secondo Plutarco, Cesare diede addirittura disposizioni ai generali del suo esercito di non ucciderlo in battaglia e di risparmiarlo. Questo atteggiamento fu sicuramente dettato dal desiderio di compiacere Servilia e di non arrecarle dolore. Tuttavia, Appiano riferisce una diceria secondo la quale Bruto sarebbe in realt\u00e0 figlio di Cesare. Plutarco non conferma n\u00e9 smentisce la teoria, ma si limita ad affermare che la nascita di Bruto determin\u00f2 \u00abin Cesare la convinzione che il piccolo fosse suo figlio\u00bb, poich\u00e9 proprio in quel momento la passione tra i due era al culmine. Sono in corso ancora accesi dibattiti circa questo punto. Ci\u00f2 che sappiamo con certezza \u00e8 che Bruto e Cesare si riconciliarono e che al figlio di Servilia furono conferiti incarichi importantissimi, come quello di governatore della Gallia Cisalpina.\nI profitti delle confische.\nNel 44 a.C. Cesare prese il controllo di Roma e diede avvio ad una serie di riforme dello Stato. Per ricambiare Servilia della propria fedelt\u00e0 e affetto, le don\u00f2 molti possedimenti confiscati e le fece aggiudicare ad un prezzo bassissimo immense propriet\u00e0 messe all'asta. Svetonio riporta le parole ironiche di Cicerone, secondo cui \u00abLa spesa fu ancora pi\u00f9 esigua, perch\u00e9 \u00e8 stata dedotta la terza parte\u00bb, ossia la terza parte della somma; Cicerone per\u00f2 gioca sull'ambiguit\u00e0 del termine, facendo un chiaro riferimento a Giunia Terzia o Tertulla: si diceva infatti che anche la terza figlia di Servilia fosse figlia di Cesare.\nTra i profitti delle confische, il pi\u00f9 famoso \u00e8 quello della villa napoletana di Lucio Ponzio Aquila, che Servilia pot\u00e9 acquistare per pochi sesterzi ad un\u2019asta truccata per lei da Cesare. In una lettera ad Attico, Cicerone afferma che \u00abla casa di Ponzio presso Napoli diventa possesso della madre del capo dei congiurati!\u00bb, sottolineando l\u2019assurda situazione che si venne a creare dopo il cesaricidio.\nIl ruolo di Servilia dopo la morte di Cesare.\nBruto negli ultimi mesi precedenti all'assassinio torn\u00f2 ad assumere l\u2019iniziale posizione ottimate, forse a causa della predilezione di Cesare per Ottaviano o per l\u2019influenza di Gaio Cassio Longino. C\u2019\u00e8 chi sostiene abbia avuto un ruolo determinante in questo mutamento la nuova moglie di Bruto, la cugina Porcia, figlia di Catone Uticense. Nelle Idi di marzo del 44 a.C., circa sessanta senatori colpirono a morte Cesare. Le ultime parole di Cesare rivolte a Bruto e riportate da Svetonio, \u00abAnche tu, figlio?\u00bb, sono un chiaro riferimento alla relazione con Servilia e negli anni hanno alimentato i dubbi sulla paternit\u00e0 di Bruto.\nDopo la morte di Cesare, l\u2019influenza di Servilia all'interno dei gruppo dei Liberatori \u00e8 attestata dalle lettere di Cicerone. Ella cerc\u00f2 di restare in contatto con i Cesariani e chiese pi\u00f9 volte consiglio a Cicerone e al suo fedele amico e consulente Attico. Il 5 giugno, su istruzione di Antonio, il Senato affid\u00f2 a Bruto e Cassio il compito di sovraintendere l\u2019acquisto di grano nelle province dell\u2019Asia e della Sicilia: si trattava di un chiaro pretesto per mandarli in esilio con un incarico onorifico. Bruto e Cassio erano incerti se accettare, cos\u00ec ad Anzio venne indetta una riunione di famiglia, presieduta proprio da Servilia, in cui si discusse la questione. Erano presenti anche Tertulla, Porcia, Favonio e Cicerone. Quest\u2019ultimo consigli\u00f2 a Bruto di accettare l\u2019incarico e partire per l\u2019Asia, poich\u00e9 \u00abnon restava altro da pensare, se non che egli si salvasse; ed era questo anche un mezzo per salvare la repubblica\u00bb. Cassio per\u00f2 era contrario e Servilia promise di sfruttare la propria influenza per far revocare il provvedimento preso dal Senato. Secondo Mommsen cos\u00ec avvenne e nessun\u2019altra decisione fu presa. Tuttavia con l\u2019arrivo di Ottaviano la situazione si volse a loro svantaggio e furono costretti a partire per le province.\nServilia, preoccupata, riceveva notizie da Marco Scapzio, amico di Bruto giunto a Roma e promise di raccontare a Cicerone tutto ci\u00f2 che sapeva. Nell'ultima lettera che Cicerone scrisse a Bruto, il 27 luglio 43 quando la fine era ormai vicina, emerge una Servilia inquieta per le sorti del figlio. Dopo una vita spesa a ripristinare l\u2019antica grandezza della sua famiglia, Servilia ora tremava al pensiero che suo figlio perisse prematuramente e, insieme a lui, anche il lavoro di una vita. Dopo la morte di Bruto, le fonti non ci riferiscono pi\u00f9 notizie su Servilia.\nL\u2019importanza di Servilia \u00e8 visibile solo in controluce, in un contesto di grandi eventi storici, ma fu una donna cos\u00ec potente da sembrare l\u2019\"alter ego\" di Cesare."}
{"id": "243532", "revid": "24727", "url": "https://it.wikipedia.org/wiki?curid=243532", "title": "Na h-Eileanan Siar", "text": ""}
{"id": "243533", "revid": "838137", "url": "https://it.wikipedia.org/wiki?curid=243533", "title": "Prim'tah", "text": ""}
{"id": "243536", "revid": "24727", "url": "https://it.wikipedia.org/wiki?curid=243536", "title": "Ebridi esterne", "text": ""}
{"id": "243540", "revid": "124142754", "url": "https://it.wikipedia.org/wiki?curid=243540", "title": "Orcadi", "text": "Orcadi, plurale di Orcade, in inglese Orkney, pu\u00f2 riferirsi a:"}
{"id": "243541", "revid": "24727", "url": "https://it.wikipedia.org/wiki?curid=243541", "title": "Shetland", "text": ""}
{"id": "243543", "revid": "1498232", "url": "https://it.wikipedia.org/wiki?curid=243543", "title": "Aeroporti in Francia", "text": "Questa voce contiene un elenco degli aeroporti in Francia, sia quelli della Francia metropolitana sia della Francia d'oltremare."}
{"id": "243544", "revid": "599013", "url": "https://it.wikipedia.org/wiki?curid=243544", "title": "Pegno", "text": "Nel diritto civile di molti paesi, il pegno \u00e8 un diritto reale di garanzia su un bene altrui, costituito per fungere da garanzia di un credito. Nell'ordinamento italiano \u00e8 regolato dagli articoli 2784 e seguenti del Codice civile.\nCostituzione del pegno in Italia.\nIl pegno si costituisce per contratto e pu\u00f2 avere ad oggetto beni mobili o crediti. Diverso dalla costituzione \u00e8 il profilo della prelazione, e cio\u00e8 della possibilit\u00e0 - per il creditore che abbia ricevuto la cosa in pegno - di farsi pagare con preferenza rispetto agli altri creditori del debitore. Quando il credito garantito ecceda la somma di euro 2,58, affinch\u00e9 operi la prelazione, \u00e8 necessario che il pegno risulti da atto scritto avente data certa, contenente una sufficiente descrizione della cosa data in pegno (art. 2787, comma 3 c.c.).\nQuando si tratta di pegno di cose mobili, \u00e8 un contratto reale (e alla consegna della cosa \u00e8 equiparata la consegna del documento che ne conferisce l'esclusiva disponibilit\u00e0). La consegna della cosa data in pegno comporta per il proprietario la rinuncia temporanea al possesso del bene, mantenendone per\u00f2 la propriet\u00e0, per tutto il periodo del pegno. Questo assolve la funzione di porre i terzi nella condizione di rendersi conto che si tratta di cosa della quale l'alienante non ha la piena disponibilit\u00e0.\nIn rapporto alla custodia della cosa il creditore occupa posizione corrispondente a quella di un depositario (art. 2790 del Codice civile): non pu\u00f2 usarla (salvo che l'uso sia necessario alla sua conservazione). La nota di pegno o \"warrant\" \u00e8 un documento che serve a costituire in pegno le merci in esso descritte, onde ottenere dalle banche accrediti o anticipazioni sul valore delle merci depositate presso i Magazzini Generali o altri enti analoghi.\nQuando si tratta di pegno di crediti, \u00e8 un contratto che si perfeziona solo con la notificazione del pegno al debitore del credito dato in pegno oppure con l'accettazione da parte di questo con scrittura avente data certa.\nIl pegno di titoli di credito \u00e8 pegno del titolo quale cosa mobile, non del diritto menzionato sul titolo. Lo si costituisce con la consegna del titolo.\nIl pegno di diritti diversi dai crediti si costituisce nelle forme richieste per il loro trasferimento (ad esempio, per il pegno di quote di societ\u00e0 a responsabilit\u00e0 limitata, con l'annotazione nel libro dei soci).\nCaratteri del contratto di pegno.\nIl contratto di pegno ha natura accessoria al credito garantito. Se questo \u00e8 invalido, il contratto di pegno risulta privo di causa. \nIl debitore del credito dato in pegno pu\u00f2 opporre al creditore pignoratizio tutte le eccezioni che potrebbe opporre al suo creditore, salvo che non abbia accettato senza riserve la costituzione del pegno (art. 2805 del Codice civile).\nIl pegno pu\u00f2 essere costituito anche per garantire un credito futuro, purch\u00e9 sia presente il rapporto giuridico dal quale potr\u00e0 nascere il credito. Il credito \"omnibus\" \u00e8 inammissibile (art. 2787, 3\u00b0 comma del Codice civile: la scrittura di pegno deve contenere sufficiente indicazione della cosa e del credito).\nVicende del pegno.\nSe il debitore paga il credito garantito, il creditore dovr\u00e0 restituirgli la cosa data in pegno (art. 2794). Se non paga, il creditore, dopo avergli intimato di pagare, pu\u00f2 far vendere la cosa da un mediatore a ci\u00f2 autorizzato o chiedere al giudice che essa gli venga assegnata in propriet\u00e0. Nel primo caso, l'eventuale eccedenza del prezzo ricavato rispetto all'importo del credito andr\u00e0 al debitore (o al terzo datore di pegno) oppure agli altri suoi creditori, se ve ne sono. Nel secondo caso, occorrer\u00e0 una stima del valore del bene, la quale accerti che esso non ha valore superiore all'importo del credito.\nNel pegno di crediti (cd. \"pignus nominis\": \u00e8 una garanzia frequentemente richiesta dalle banche che finanziano imprese contro pegno dei loro crediti verso i clienti), il creditore pignoratizio \u00e8 tenuto, alla scadenza, a riscuotere il credito: tratter\u00e0 quanto a lui dovuto e verser\u00e0 l'eventuale eccedenza al debitore (art. 2803). Il pegno di crediti implica, perci\u00f2, l'attribuzione al creditore pignoratizio di una facolt\u00e0 corrispondente ad un mandato a riscuotere il credito del proprio debitore.\nIn linea di principio, il pegno \u00e8 indivisibile: garantisce il credito finch\u00e9 questo non \u00e8 pagato integralmente, anche se il credito o la cosa data in pegno \u00e8 divisibile (art. 2799). Per l'anticipazione bancaria il principio \u00e8 derogato dall'art. 1849, e si ritiene che anche fuori da questa ipotesi si possa pattuire la divisibilit\u00e0 del pegno (con l'obbligazione del creditore pignoratizio di effettuare restituzioni parziali del pegno dopo il versamento da parte del debitore di rate del debito).\nSi parla di \"pegno irregolare\" (cauzione) quando la cosa data in pegno \u00e8 una somma di denaro o altre quantit\u00e0 di cose fungibili non individuate o delle quali \u00e8 stata conferita al creditore la facolt\u00e0 di disporre. La figura \u00e8 regolata dall'art. 1851 del Codice civile per l'anticipazione bancaria, ma \u00e8 incontroversa la sua generale utilizzabilit\u00e0. Le cose date in pegno passano in propriet\u00e0 al creditore, che dovr\u00e0 restituirle al momento dell'adempimento. In caso di inadempimento dovr\u00e0 restituire la parte di esse che ecceda l'ammontare dei crediti garantiti.\nLa causa del trasferimento della propriet\u00e0 \u00e8 qui una (tipica) causa di garanzia, ossia la causa propria del pegno.\nPegno rotativo.\nLa fattispecie del pegno rotativo ha larga (se non esclusiva) diffusione nella prassi bancaria dell'ultimo decennio; il modello contrattuale \u00e8 quello del pegno su titoli e su strumenti finanziari. L'autore che per primo ha elaborato, costruito concettualmente e teoricamente tale figura \u00e8 Enrico Gabrielli (\"Il pegno \"anomalo\"\", Padova, 1990; ID., \"Sulle garanzie rotative\", Napoli, 1998; ID., \"Il pegno\", in \"Trattato di diritto civile\" dir. da R. Sacco, Torino, 2005; ID., \"Rotativit\u00e0 della garanzia\", in Digesto, Aggiornamento, Torino, 2011, Studi sulle garanzie reali, Torino, 2015).\nIl cosiddetto \"pegno rotativo\" \u00e8 quel contratto costitutivo di garanzia reale con cui un soggetto, al fine di ottenere un'anticipazione bancaria o di costituirsi una garanzia per i propri debiti presenti ovvero anche futuri, offre come oggetto di pegno una somma di denaro (non di rado depositata su un libretto di risparmio oppure merci o titoli individuati) o in ogni caso individuabili anche per relationem affinch\u00e9, una volta scaduto il titolo, la banca con il ricavato dello strumento finanziario possa acquistare altri e nuovi titoli o strumenti finanziaria da sottoporre all'originario vincolo di garanzia reale.\nIl concetto di garanzia rotativa (e di \u201crotativit\u00e0 della garanzia\u201d) vuol indicare quella forma di garanzia reale che consenta la sostituibilit\u00e0 o mutabilit\u00e0 nel tempo del suo oggetto senza comportare, ad ogni mutamento, la rinnovazione del compimento delle modalit\u00e0 richieste per la costituzione del vincolo o per il sorgere del diritto di prelazione, ovvero senza che tale mutamento dia luogo alle condizioni di revocabilit\u00e0, ordinaria o fallimentare, dell'operazione economica in tal modo posta in essere (cos\u00ec la figura \u00e8 definita da quella autorevole dottrina che l'ha costruita scientificamente Enrico Gabrielli. La caratteristica del pegno rotativo consiste nella clausola di rotativit\u00e0 con la quale le parti convengono sulla possibilit\u00e0 di sostituire il bene originariamente costituito in garanzia, senza che tale sostituzione comporti novazione del rapporto di garanzia, e sempre che il bene offerto in sostituzione abbia identico valore.\nLa giurisprudenza \u00e8 oramai consolidata nel riconoscere validit\u00e0 ed efficacia al pegno rotativo.\nIl pegno rotativo o fluttuante trova oggi espresso riconoscimento legislativo nell'art. 34, comma 2, del Decreto legislativo n. 213/1998, laddove \u00e8 consentita l'accensione di \"specifici conti\" destinati alla costituzione di vincoli sugli \"strumenti finanziari\" (tali sono, a norma dell'art. 1 del Decreto legislativo n. 213/1998, anche i titoli pubblici), disposizione che supera tutte le perplessit\u00e0 dottrinali sulla possibilit\u00e0 di costituire pegni irregolari, anche con patto di rotativit\u00e0, sui titoli \"dematerializzati\".\nIn materia di contratti di garanzia finanziaria, definiti come \"il contratto di pegno o il contratto di cessione del credito o di trasferimento della propriet\u00e0 di attivit\u00e0 finanziarie con funzione di garanzia, ivi compreso il contratto di pronti contro termine, e qualsiasi altro contratto di garanzia reale avente ad oggetto attivit\u00e0 finanziarie e volto a garantire l'adempimento di obbligazioni finanziarie...\" (art. 1 lett. d)) un'ulteriore conferma viene dal Decreto Legislativo 170/2004, il quale ha recepito la Direttiva Comunitaria 2002/47.\nTale decreto, pur ponendo specifici limiti soggettivi ed oggettivi alla propria applicazione, consente esplicitamente l'utilizzo, nei contratti di garanzia finanziaria della cosiddetta \"clausola di sostituzione\", definita come \"la clausola del contratto di garanzia finanziaria che prevede la possibilit\u00e0 di sostituire in tutto o in parte l'oggetto [della garanzia] nei limiti dei valore dei originariamente costituiti in garanzia\" (art. 1 lett. g)). Entro tali limiti \u00e8 espressamente derogato ogni effetto novatorio della sostituzione, allo stesso modo delle disposizioni in materia di revocatoria fallimentare ex artt. 66 e 67 della legge fallimentare.\nPegno non possessorio.\nCon il Decreto Legge 3 maggio 2016 n. 59, allo scopo di agevolare il credito alle imprese riducendo tempi e formalit\u00e0 relative all'erogazione e al recupero del credito, \u00e8 stato introdotto il \"pegno mobiliare non possessorio\", ovvero senza il possesso del pegno da parte dell'erogante il credito.\nGli imprenditori iscritti nel Registro delle imprese possono costituire un pegno mobiliare non possessorio a garanzia dei crediti loro concessi. Salvo diverso accordo tra le parti, il costituente pegno non viene spossessato del bene e pu\u00f2 continuare a disporne per l'attivit\u00e0 d'impresa. Il pegno non possessorio pu\u00f2 avere ad oggetto qualsiasi bene mobile destinato all\u2019esercizio dell\u2019attivit\u00e0. Sono esclusi i beni mobili registrati che rimangono soggetti al regime dell\u2019ipoteca.\nStoria.\nIl \"pignus\" era un contratto reale, perfezionabile con la consegna materiale della cosa, che trasferiva solo il possesso di essa e non la disponibilit\u00e0; proprietario (\"dominus\") ne restava il debitore, che poteva alienarla ad altri. Il pegno poteva costituirsi, oltre che con la normale \"traditio rei\", anche con \"stipulatio\" o con \"pactum\"; in quest'ultimo caso, mancando la \"traditio rei\", il \"pignus\" fu detto \"conventum\" (cio\u00e8 convenzionale) e fin\u00ec col confondersi con l'ipoteca. Oggetto del pegno potevano essere tutte le cose suscettibili di essere comprate e vendute (\"res mancipi\"): ma i cosiddetti \"iura praediorum urbanorum\" non erano n\u00e9 pignorabili n\u00e9 ipotecabili, mentre lo erano il \"vectigal\" e la \"superficies\", nonch\u00e9 le servit\u00f9 rustiche.\nIl creditore pignoratizio aveva lo \"ius possidendi\", cio\u00e8 il diritto di possedere; ma tale possesso non dava titolo per l'usucapione n\u00e9 per l'uso della cosa. Anzi, se distraeva la cosa pignorata, era perseguibile con l'\"actio furti\". Il creditore aveva anche lo \"ius distrahendi\", cio\u00e8 il potere di vendere la cosa e soddisfarsi sul ricavato, previo avviso al debitore (\"denunciatio\").\nIl debitore non poteva pregiudicare la posizione del creditore n\u00e9 vendendo la cosa, n\u00e9 donandola, n\u00e9 facendone legato, n\u00e9 fedecommesso. Inoltre, gli era concessa un'azione (\"actio pigneraticia directa\") per ottenere la restituzione del pegno, una volta adempiuta l'obbligazione principale. Oltre che per estinzione dell'obbligazione, il pegno si estingueva per il perimento della cosa, per confusione, per rinuncia del creditore, per usucapione della cosa da parte di chi (in buona fede) ignorava l'esistenza della garanzia, o con l'esercizio dello \"ius distrahendi\". Fino al tempo di Costantino, che lo viet\u00f2, nel contratto di pegno si inseriva la cosiddetta \"lex commissoria\": il venditore-debitore trasferiva solo il possesso della cosa mentre il trasferimento della propriet\u00e0 era sospensivamente condizionato al pagamento del prezzo; alla scadenza dell'obbligazione, se questa rimaneva inadempiuta, il creditore-acquirente diventava automaticamente proprietario del bene."}
{"id": "243546", "revid": "1776051", "url": "https://it.wikipedia.org/wiki?curid=243546", "title": "Trasporti in Andorra", "text": "Questa voce raccoglie alcuni trasporti in Andorra.\nSistema ferroviario.\nFerrovie.\nPer il momento in Andorra non sono presenti ferrovie, tuttavia ora il governo di Andorra sta studiando un sistema di trasporti chiamato \"Metro Aeri\", che dovrebbe collegare le principali cittadine del piccolo Stato.\nPorti.\n\"Nessuno\"\nAeroporti.\n\"Nessuno\""}
{"id": "243548", "revid": "1005847", "url": "https://it.wikipedia.org/wiki?curid=243548", "title": "Capi di Stato del Messico", "text": "I capi di Stato del Messico si sono succeduti a partire dal 1824. Il Paese \u00e8 una repubblica presidenziale, per cui il presidente \u00e8 sia capo dello Stato che capo del governo.\nLa cronologia dei capi di Stato messicani \u00e8 complessa a causa dell'instabilit\u00e0 politica del paese durante i primi cinquantasei anni di vita come nazione indipendente e durante il secondo (e parte del terzo) decennio del XX secolo. In quattro momenti della sua storia, ci furono due capi esecutivi paralleli allo stesso tempo, a capo di diverse fazioni nelle guerre civili o esterne. Il primo caso fu durante la Guerra della Riforma in cui vi era un governo liberale (sotto Benito Ju\u00e1rez) e un altro governo conservatore (tra i quali spiccano F\u00e9lix Mar\u00eda Zuloaga e Miguel Miram\u00f3n); il secondo quando ci fu un governo repubblicano (guidato da Ju\u00e1rez) e un altro monarchico (sotto Massimiliano I); un terzo ci fu all'inizio del Porfiriato quando c'era un governo rivoluzionario (guidato da Porfirio D\u00edaz) e un altro legalista (difeso da Jos\u00e9 Mar\u00eda Iglesias); e infine una quarta volta, quando si fronteggiavano il governo costituzionalista (Venustiano Carranza) e il governo della Convenzione di Aguascalientes (sostenuto da Pancho Villa ed Emiliano Zapata).\nL'istituto presidenziale.\nStoria.\nDurante il XIX secolo, l'instabilit\u00e0 politica che invest\u00ec il paese causata dagli investimenti spagnoli, statunitensi e francesi; dalle lotte separatiste in Texas e centroamerica, e i conflitti tra liberali e conservatori obbligarono a gran parte delle autorit\u00e0 elette a dimettersi nell'arco di pochi mesi dalla propria elezione, o a nominare un sostituto mentre organizzavano la difesa del paese.\nDopo la riappacificazione dovuta al governo di Porfirio D\u00edaz, segu\u00ec la Rivoluzione messicana che port\u00f2 con s\u00e9 una nuova costituzione e anche la creazione di un nuovo partito politico che praticamente monopolizz\u00f2 la vita politica nazionale: il Partito Rivoluzionario Istituzionale (PRI).\nSin dal 1929 fino al 2000, tutti i candidati presidenziali del PRI arrivarono alla presidenza. Le elezioni erano organizzate dal governo. Con la formazione di un Istituto federale elettorale si realizzarono le prime elezione non organizzate dal governo nell'anno 1994, e sei anni dopo si ebbe la prima alternanza di partiti, con il trionfo di Vicente Fox del Partito Azione Nazionale, seguito da Felipe Calder\u00f3n.\nRequisiti per arrivare alla Presidenza.\nIn base all'articolo 82 della costituzione del 1917, per essere presidente si richiede:\nInoltre, il mandato presidenziale dura 6 anni (il cosiddetto \"sexenio\") e non \u00e8 consentito ricandidarsi nuovamente a tale carica.\nL'investitura.\nIl presidente \u00e8 a capo del potere esecutivo nell'ambito federale ed \u00e8 aiutato da un gabinetto composto da vari segretari di stato, i quali sono incaricati di diversi compiti di rilievo pubblico. Militarmente \u00e8 il comandante supremo delle forze armate e la sua sicurezza e a carico di uno stato maggiore presidenziale diretto da un membro dell'esercito.\nNelle cerimonie ufficiali, i presidenti portano una fascia ispirata alla bandiera nazionale che attraversa dalla spalla destra al fianco sinistro, sin dagli anni trenta vivono nella residenza ufficiale de Los Pinos, anche se la maggior parte delle cerimonie ufficiali si svolgono nel Palazzo Nazionale dove si trovano gli uffici del presidente e di alcuni segretari di stato."}
{"id": "243549", "revid": "827058", "url": "https://it.wikipedia.org/wiki?curid=243549", "title": "Linga", "text": "Presso la religione induista, il Li\u1e45ga (sanscrito, sostantivo neutro, devan\u0101gar\u012b \u0932\u093f\u0919\u094d\u0917\u0902; letteralmente \"marchio\" o \"segno\"; reso anche come \"Lingam\") consiste in un oggetto dalla forma ovale, simbolo fallico, considerato una forma di rappresentazione di .\nL'utilizzo di questo simbolo come oggetto di adorazione \u00e8 una tradizione senza tempo in India.\nIn termini metafisici, rappresenta la forma dell'Assoluto trascendente senza principio n\u00e9 fine, oppure la forma del relativo formale che si fonde con l'Assoluto senza forma, o Brahman.\nStoria.\nGli studiosi fanno risalire l'origine del Linga all'antica civilt\u00e0 della valle dell'Indo. Secondo i la sua pi\u00f9 grande virt\u00f9 \u00e8 la sua semplicit\u00e0, che si pone a met\u00e0 tra la venerazione delle murti e la loro assenza \u2013 n\u00e9 forma n\u00e9 senza forma, come una colonna di fiamme.\nIl grande guerriero Arjuna dell'epica Mah\u0101bh\u0101rata venerava il Lingam per ottenere Gandiva, il potente arco di ; un grande studioso dei Veda, il re R\u0101va\u1e47a dell'epica , venerava e gli chiese l'Atmalinga per farne dono alla madre; il leggendario Markandeya e innumerevoli altri rishi sparsi in tutte le regioni hanno venerato il Lingam dall'aspetto pi\u00f9 semplice. I rishi erano soliti abbandonare ogni materialismo per ottenere la spiritualit\u00e0, e un pugno di terra nella foresta era tutto ci\u00f2 di cui necessitavano per meditare e venerare la divinit\u00e0; secondo il Lingayatismo o Veerashaivismo meditare sull\"Ishtalinga\" (una particolare forma di Lingam), tenendolo sul palmo, aiuta a rapportarsi all'energia cosmica.\nEtimologia.\nLa prima occorrenza della parola \u00e8 nei , parte degli ; la sua etimologia \u00e8 incerta, forse legata al sanscrito \"langala\", che indica un aratro, a sua volta derivata da una parola munda, probabilmente legata al proto-dravidico \"nan-kol\", con lo stesso significato di aratro. Altre parentele suggerite includono il proto-germanico \"*leik\".\nIl termine ha molti significati: il dizionario sanscrito-inglese Monier-Williams traduce con \"a mark, spot, sign, token, badge, emblem, characteristic\" (\"un marchio, posto, segno, simbolo, distintivo, emblema, caratteristica\"), oltre che come \"organo maschile, fallo\", in quanto segno della sessualit\u00e0. Il concetto di \"segno\" o \"simbolo\" \u00e8 il significato pi\u00f9 vicino, e pu\u00f2 essere espresso come un simbolo divino per venerazione e meditazione.\nSwami Sivananda disse che in sanscrito \u201cil linga significa un marchio\u201d. \u00c8 un simbolo che indica un'inferenza. Quando si vede un fiume in piena, se ne deduce che ci siano state pesanti piogge il giorno precedente. Quando si vede del fumo, se ne deduce che ci sia del fuoco. Questo vasto mondo di innumerevoli forme \u00e8 un Linga dell'onnipotente Signore. Lo \u00e8 un simbolo del Signore . Quando si guarda il Linga, la mente \u00e8 subito elevata e si comincia a pensare al Signore.\nNel suo libro \"Hindu Dharma\", Bansi Pandit scrisse che la parola \"linga\" deriva in realt\u00e0 dall'unione delle due parole sanscrite \"laya\" (dissoluzione) e \"agaman\" (ricreazione); perci\u00f2, lo simboleggia quell'entit\u00e0 in cui la creazione si fonde al tempo della dissoluzione e da cui l'universo riappare all'inizio del nuovo ciclo della creazione\".\nShivling \u00e8 anche un monte di 6543m nello stato indiano di Uttarakhand, che sorge come una piramide scoscesa alla bocca del ghiacciaio di Gangotri; la montagna somiglia a uno quando la si guarda da certe angolazioni, specialmente viaggiando da Gangotri a Gomukh, percorso che fa parte di un tradizionale pellegrinaggio induista.\nSecondo il filosofo Jozef Schmidt, la parola lingam \u00e8 correlata alla parola inglese antico slinkan e queste parole correlate in altre lingue che esprimono il restringimento e con quel reciproco gonfiore come troviamo nelle lumache ed esprimiamo cos\u00ec l'abilit\u00e0 dei genitali umani. Anche nelle lingue slave troviamo questa antica relazione della parola lingam con espressioni per lumache, ad esempio nell'alto sorabo \u0161link o slovacco slim\u00e1k. Quindi, nel culto indiano del lingam \u00e8 questa caratteristica essenziale della miracolosit\u00e0 dei genitali umani. Il lingam originale ha quindi questo significato, ma la raffigurazione indiana di lingam con yoni \u00e8, ovviamente, solo la rappresentazione del clitoride, mentre yoni conserva non chiuso, imperfetto, il che \u00e8 molto insolito rispetto agli altri religiosi pi\u00f9 conosciuti simboli.\nInterpretazioni.\nSono state proposte varie interpretazioni sull'origine e sul simbolismo dello . Mentre Tantra e Pur\u0101\u1e47a lo descrivono come un simbolo fallico rappresentante l'aspetto rigenerativo dell'universo materiale, \u0100gama e Shastra non sembrano condividere questa interpretazione, e i Veda non ne fanno menzione.\nCitiamo l'interpretazione di Bansi Pandit:\nLingam come \"simbolo astratto di Dio\".\nAlcuni interpreti delle Itih\u0101sa sostengono che il Lingam sia solo un simbolo astratto, e fanno notare che i Lingam di molti templi importanti non hanno la forma sopra descritta. Inoltre ci sono esempi nella tradizione induista in cui una roccia o un cumulo di sabbia siano stati usati da personaggi epici come Lingam o simbolo di \u015aiva. Ad esempio, Arjuna fece un Lingam di argilla per venerare \u015aiva. L'implicazione \u00e8 che la forma consueta del Lingam non deve essere considerata importante. Questo punto di vista \u00e8 coerente con le filosofie secondo le quali Dio pu\u00f2 essere concettualizzato e venerato nella forma pi\u00f9 opportuna; la forma in s\u00e9 stessa \u00e8 irrilevante, quel che conta \u00e8 il potere divino che rappresenta.\nSecondo Swami Sivananda il Linga rappresenta il Nirguna Brahman, senza forma e senza attributi, o l'Ente Supremo senza forma, Shri \u015aiva, che \u00e8 l'essenza indivisibile, pervasiva, eterna, fausta, sempre pura, immortale del vasto universo, l'anima immortale seduta nella camera del cuore, e il S\u00e9 interiore o \u0100tman che \u00e8 identico al Supremo Brahman. Egli sostiene inoltre che anche se gli \"\u0100gama\" non traggono la propria autorit\u00e0 dai \"Veda\", essi non siano mutuamente antagonistici. Alcuni studiosi ritengono che tutto ci\u00f2 che contraddice i Veda o sia incoerente con il suo spirito non sia autorevole. Secondo questa prospettiva, le concettualizzazioni puraniche e tantriche sono secondarie a \"Veda\" e \"Agama\" che sono vedici in spirito. Da questo punto di vista, la concettualizzazione del Lingam come simbolo fallico non ha molta rilevanza, poich\u00e9 \"Veda\" e \"Agama\" non sostengono questa interpretazione."}
{"id": "243554", "revid": "122623368", "url": "https://it.wikipedia.org/wiki?curid=243554", "title": "Meccanismo biella-manovella", "text": "In meccanica il manovellismo di spinta rotativa, comunemente conosciuto come meccanismo biella-manovella, \u00e8 un sistema per la trasformazione di moto rettilineo alternato in circolare e viceversa.\nComposizione e tipologia.\nQuesto meccanismo \u00e8 costituito da tre elementi:\nIn alternativa il piede di biella pu\u00f2 essere messo direttamente in collegamento con il pistone, senza l'uso del testacroce, infatti questo \u00e8 il classico caso di maggiore applicazione del meccanismo.\nInoltre a seconda di come viene disposto l'asse di scorrimento del pistone il manovellismo pu\u00f2 essere:\nVantaggi e svantaggi del meccanismo senza corsoio.\nCon questo sistema si ha come vantaggio:\nCon questo sistema si ha come svantaggio:\nCaratteristiche.\nLa lunghezza del movimento rettilineo \"C\" (vedi figura), ovvero la corsa del pistone, \u00e8 il doppio della lunghezza della manovella (raggio di rotazione) \"M\".\nCome si vede in alto nella figura, dove sono rappresentati incrementi costanti dell'arco di rotazione della manovella, gli spostamenti della testa di biella non sono proporzionali all'arco percorso dal piede; la relazione \u00e8 sinusoidale, infatti se denominiamo \"B\" la lunghezza della biella, \"C\" la corsa del piede di biella, \"\u03b1\" l'angolo dalla manovella, e \"\u03b2\" l'angolo che la biella forma con l'asse del cilindro, risulta\ndove \"\u03b2\" dipende dall'angolo della manovella \"\u03b1\":\ne quindi\nIn genere il rapporto tra raggio di manovella e lunghezza di biella viene indicato con:\ne quindi, dalle formule della trigonometria:\ned infine, sostituendo la precedente nell'espressione di \"C\", si ottiene la legge dello spostamento del pistone rispetto all'angolo di manovella:\nD'altra parte, l'andamento del percorso \u00e8 identica sia nel movimento di andata che di ritorno, a differenza ad esempio dal glifo rettilineo o del sistema biella-manovella obliqui.\nIn basso nell'immagine \u00e8 invece possibile vedere la raffigurazione di un sistema biella-manovella obliquo, dove la posizione dei punti morti non \u00e8 equidistante cos\u00ec come l'inclinazione della biella, questo permette di ridurre la pressione laterale e di conseguenza gli attriti su una fase (generalmente quella di discesa) a discapito dell'altra (generalmente quella di risalita).\nUtilizzo.\nTrova larghissima applicazione in numerosi elementi meccanici, dove i pi\u00f9 comuni sono:\nCasi limite.\nUtilizzando bielle relativamente corte si ha uno spostamento della velocit\u00e0 massima verso il PMS, con una riduzione della velocit\u00e0 nei pressi del PMI, mentre la velocit\u00e0 media rimane la medesima, come assurdo si pu\u00f2 arrivare ad adoperare una biella di lunghezza pari alla met\u00e0 della corsa dell'albero a gomiti (perci\u00f2 pari alla manovella), il che conferisce una velocit\u00e0 pari a zero da 90\u00b0 dopo il PMS fino a 90\u00b0 dopo il PMI, con passaggio repentino dalla velocit\u00e0 nulla alla velocit\u00e0 massima.\nSistemi simili.\nIl sistema biella manovella nel corso del tempo ha presentato alcune variazioni come il Ciclo Atkinson o altri sistemi che modificano la velocit\u00e0 del pistone a seconda della fase di funzionamento del motore o che derivano dal sistema Atkinson, come il sistema ExLink (Extended Expansion Linkage Engine)\nAltre varianti prevedono l'uso di una biella a \"Y\" per 4 pistoni, grazie all'uso di due bilancieri e 8 biellette, questo \u00e8 possibile grazie alla biella principale ad \"Y\" che muove i due pistoni centrali, i quali sono connessi tramite biellette ai due bilancieri vincolati ai cilindri o basamento e tramite le ultime biellette si collegano ai pistoni dei due cilindri laterali."}
{"id": "243556", "revid": "11557", "url": "https://it.wikipedia.org/wiki?curid=243556", "title": "Manovellismo di spinta rotativa", "text": ""}
{"id": "243557", "revid": "110157", "url": "https://it.wikipedia.org/wiki?curid=243557", "title": "Passione e ideologia", "text": "Passione e ideologia \u00e8 un saggio scritto da Pier Paolo Pasolini e pubblicato da Garzanti nel 1960.\nIl saggio, del quale vi \u00e8 un precedente progetto per l'editore Lerici del 1957 con il titolo \"Dal Pascoli ai neo-sperimentali\" che passer\u00e0 nella seconda parte di \"Passione e ideologia\", \u00e8 dedicato allo scrittore Alberto Moravia.\nL'aspetto altamente autobiografico dell'opera saggistica viene indicato da Pasolini in un frammento introduttivo, dattiloscritto e non inserito nel volume dove si legge: \"Ho cercato di dare con gli insicuri mezzi offerti da quella educazione a me, ineducabile per definizione, una certe veste di normalit\u00e0 ai tentativi pi\u00f9 puerili e gratuiti di conoscere degli stati, delle irresoluzioni, negli altri, che mi pareva di aver sperimentato\".\nPrima parte.\nL'opera \u00e8 divisa in due parti. La prima parte \u00e8 intitolata \"Due studi panoramici\" ed \u00e8 a sua volta divisa in due sezioni: la prima sezione, intitolata \"La poesia dialettale del Novecento\", riprende, con qualche leggera variante, l'introduzione all'antologia del 1952, \"Poesia dialettale del Novecento\", mentre la seconda sezione, che deriva dall'introduzione al \"Canzoniere italiano. Antologia della poesia popolare\" del 1955, \u00e8 intitolata \"La poesia popolare italiana\".\nPrima sezione.\nNella prima sezione l'autore, nel tratteggiare l'universo poetico dialettale, inizia dall\"'Italia meridionale\" con Di Giacomo e percorre la Sicilia, la Sardegna, la Calabria, le Puglie per giungere a Roma e a Milano, facendo notare il distacco di Pascarella e di Trilussa dal mondo poetico di Belli e l'allontanamento di Tessa dal Porta.\nIl passaggio alle regioni del Nord vede molti personaggi del Piemonte, della Liguria (soprattutto Edoardo Firpo), dell'Emilia, della Romagna, del Veneto. Nel passare poi alla Trieste del Giotti e alla Grado di Marin, Pasolini compie un \"excursus\" nel quale mette in evidenza la mancanza di una poesia dialettale antifascista.\nLa prima sezione termina con il capitolo \"Il Friuli\", dedicato alla regione e al dialetto dell'autore.\nSeconda sezione.\nLa seconda sezione si apre con il capitolo di discussione sulla letteratura critica intitolato \"Un secolo di studi sulla poesia popolare\" che vede come protagonisti Tommaseo, D'Ancona, Nigra, Croce, Gramsci.\nNel secondo capitolo, intitolato \"Il problema\", Pasolini d\u00e0 la definizione della poesia popolare che egli intende come prodotto del rapporto tra la classe dominante e quella dominata, tra la cultura del ceto alto a quella arcaica del popolo. L'autore prosegue il suo percorso geografico partendo questa volta dall'Italia settentrionale, attraversando l'Italia centrale per arrivare nell'Italia meridionale. I problemi che affronta sono, tra i tanti, quelli del \"realismo\" della poesia popolare, della \"semi-popolarit\u00e0\" per i canti toscani, della natura \"collettiva\" del poeta popolare. Pasolini si sofferma su testi particolari, come la \"Baronessa di Carini\" siciliana e \"Fenesta ch'a lucive\" partenopea che gli ispirano pagine molto belle come quelle sul mondo friulano.\nL'ultimo capitolo si occupa di \"Poesia folclorica e canti militari\" e si conclude sulla met\u00e0 degli anni Cinquanta dove l'autore denuncia la tendenza del canto popolare a scomparire a causa del \"mutato\" rapporto sociale-letterario delle due classi, per \"la forte diminuzione dell'analfabetismo, la stampa, il cinema, la radio\" e per \"la recente formazione di una lingua italiana, che non \u00e8 pi\u00f9 il semplice italiano letterario per \"\u00e9lite\", ma una diffusissima \"koin\u00e8\": una seconda lingua parlata dopo il dialetto\".\nSeconda parte.\nLa seconda parte dell'opera intitolata \"Dal Pascoli ai neo-sperimentali\" parte dal saggio su Giovanni Pascoli del 1955 scritto per inaugurare la rivista \"Officina\" al quale segue una panoramica su tutto il Novecento. Il saggio seguente sar\u00e0 su Montale, una recensione a \"La bufera e altro\" del 1956, a cui seguiranno \"Un poeta in genovese\" del 1957 su Edoardo Firpo, \"Un poeta in abruzzese\" del 1952 su Vittorio Clemente e \"Un poeta molisano\" del 1957 su Eugenio Cirese. Seguono due saggi su Gadda, la recensione alle \"Novelle del Ducato in fiamme\" del 1953 e uno scritto sul \"Pasticciaccio\" del 1958.\nNel procedere nella lettura di questa seconda parte si incontra un lungo saggio, che era gi\u00e0 apparso nel 1956, dal titolo \"La confusione degli stili\", sintesi della situazione letteraria italiana. Segue una sezione \"Sui testi\" che \u00e8 articolata in recensioni dedicati a Carducci, a Ungaretti, a Rebora, a Sbarbaro, a Saba, a Barile, a Penna, a Bertolucci, a Bassani, ai poeti di Luciano Anceschi, a Paolo Volponi poeta, a Francesco Leonetti, a Sergio Solmi, a Mario Luzi, a Parronchi, a Matacotta, a Zanzotto, a Fortini.\nL'opera si conclude con due saggi importanti, quello su \"Il neo-realismo\" del 1956 e \"La libert\u00e0 stilistica\" del 1957. Nel primo viene individuato il paesaggio letterario italiano con i giovani Elio Pagliarani, Leonetti, Giuliani e altri, mentre nel secondo, che era gi\u00e0 apparso su \"Officina\" come introduzione a una silloge di poeti neosperimentali, come Arbasino e Sanguineti, Pasolini colloca i poeti che appartengono al periodo della \"libert\u00e0 stilistica\"."}
{"id": "243564", "revid": "2163605", "url": "https://it.wikipedia.org/wiki?curid=243564", "title": "Radiofrequenza", "text": "Una radiofrequenza, nota anche con la sigla RF, indica generalmente un segnale elettrico o un'onda elettromagnetica ad alta frequenza che si propaga nello spazio o in un cavo coassiale.\nViene spesso utilizzato per specificare circuiti o sistemi elettronici che elaborano e gestiscono segnali elettromagnetici ad alta frequenza (es. \"amplificatore a RF\", \"stadio RF\"). Nel caso di segnali via etere, con radiofrequenza si intendono onde elettromagnetiche di frequenza compresa tra qualche Hz e 300\u00a0GHz. Le lunghezze d'onda variano da 100000\u00a0km (da 3\u00a0Hz) a 1\u00a0mm (a 300\u00a0GHz).\nApplicazioni ed utilizzo.\nMedicina.\nLa radiofrequenza (RF) \u00e8 stata utilizzata per trattamenti medici per oltre 75 anni, in generale per interventi chirurgici minimamente invasivi, con ablazione a radiofrequenza e la crioablazione, compreso il trattamento di apnea del sonno. La risonanza magnetica utilizza onde di radiofrequenza per generare le immagini delle frequenze del corpo.\nLa radiofrequenza inoltre viene a volte utilizzata come una forma di trattamento cosmetico che pu\u00f2 rinnovare la pelle, ridurre il grasso, o favorire la guarigione. La diatermia a radiofrequenza \u00e8 un trattamento medico che utilizza RF indotta come calore per una forma di terapia fisica strumentale e nelle procedure chirurgiche. \u00c8 comunemente usato per il rilassamento muscolare. \u00c8 anche un metodo di riscaldamento elettromagnetico del tessuto per scopi terapeutici in medicina.\nLa diatermia \u00e8 usata nella terapia fisica strumentale per fornire calore moderato direttamente a lesioni patologiche nei tessuti pi\u00f9 profondi del corpo. Chirurgicamente, il calore estremo che pu\u00f2 essere prodotto da diatermia pu\u00f2 essere usato per distruggere neoplasie, verruche e tessuti infetti e per cauterizzare i vasi sanguigni per prevenire un eccessivo sanguinamento. La tecnica \u00e8 particolarmente preziosa in neurochirurgia e chirurgia dell'occhio. Attrezzature a diatermia operano tipicamente dalle MF alle VHF (1\u2014100\u00a0MHz) o UHF (434\u2014915\u00a0MHz)."}
{"id": "243579", "revid": "1001457", "url": "https://it.wikipedia.org/wiki?curid=243579", "title": "Sasha Danilovic", "text": ""}
{"id": "243583", "revid": "1568601", "url": "https://it.wikipedia.org/wiki?curid=243583", "title": "Ponte Pietra", "text": "Il ponte Pietra \u00e8 il pi\u00f9 antico ponte di Verona sul fiume Adige, l'unico rimasto di epoca romana. Sopravvissuto a diverse alluvioni, \u00e8 stato fatto brillare durante la seconda guerra mondiale dai soldati tedeschi in ritirata, quindi ricostruito ricomponendo per anastilosi le pietre recuperate dal letto del fiume. \nStoria.\nOrigini e costruzione.\nIl ponte si colloca in un punto che fin dalla Preistoria doveva presentare un guado, punto d'incontro cruciale tra diverse vie di comunicazione a cui si deve la nascita della citt\u00e0 di Verona. Un primo ponte in legno venne messo in opera durante la costruzione della via Postumia nel 148 a.C. nel medesimo punto in cui era presente il guado, in quanto in quel luogo il fiume raggiunge una larghezza minima di 92 metri e la corrente arriva con una potenza ridotta a causa dell'ampio meandro che deve compiere.\nSuccessivamente il ponte ligneo venne sostituito da quello lapideo, di cui sono giunte integre fino a noi le due arcate di sponda sinistra, realizzate in opera quadrata con pile prismatiche rostrate. Dopo che divenne colonia latina nell'89 a.C., la citt\u00e0, che fino a quel momento sorgeva su Colle San Pietro, venne ricostruita all'interno dell'ansa dell'Adige secondo i rigorosi schemi ortogonali romani, e proprio per questo motivo il ponte, che era precedente alla rifondazione della citt\u00e0, non si trova correttamente orientato rispetto ai decumani della citt\u00e0, che furono tracciati in un secondo momento rispetto al sobrio ma monumentale ponte.\nIn et\u00e0 imperiale il ponte sub\u00ec probabilmente dei restauri, come dimostra la presenza della raffigurazione di una divinit\u00e0 fluviale sul concio di chiave della seconda arcata di sinistra, databile alla seconda met\u00e0 del II secolo.\nRestauri medievali.\nNei secoli successivi la vita di questo monumento fu molto pi\u00f9 travagliata, subendo diversi danni e crolli parziali a causa delle inondazione del fiume Adige o per mano dell'uomo, in particolare nel 1007, nel 1153, nel 1232 e ancora nel 1239. Nel 1298 il Signore di Verona Alberto della Scala fece restaurare la torre verso citt\u00e0 e ricostruire l'arcata adiacente, mentre nel 1368 il pronipote Cansignorio realizz\u00f2 sullo stesso ponte un acquedotto che diede acqua corrente a diverse abitazioni del centro storico e alla fontana di Madonna Verona, posta al centro di piazza Erbe. Nello stesso periodo il ponte, che ospitava numerose abitazioni in legno di barcaioli e molinari, oltre che botteghe e osterie, venne munito di una seconda torre che serrava il ponte verso campagna.\nNel 1503 vi fu un nuovo intervento volto a sostituire interamente con la pietra le due arcate, poste tra le due di sinistra romane e quella di destra scaligera, in quanto erano rimaste in legno a seguito dei crolli subiti nei secoli precedenti. Durante i lavori, tuttavia, la parte in costruzione croll\u00f2 parzialmente e la struttura venne quindi nuovamente ripristinata in legno. Nel 1508 finalmente il Consiglio della citt\u00e0 chiese a Fra' Giocondo di sovrintendere ai lavori di ricostruzione delle parti danneggiate del ponte romano, fabbrica che divenne operativa solo nel 1520 e che nell'arco di un anno port\u00f2 alla ricostruzione delle due arcate, che il frate/architetto provvide a rendere armoniche rispetto ai due archi romani superstiti, collocati verso l'agro. Quindi, dopo alcuni secoli di relativa tranquillit\u00e0, nel 1801 venne demolita la torre che sorgeva verso campagna e nel giro di pochi anni il ponte venne liberato dalle numerose casupole che erano sorte lungo tutto il suo sviluppo, in quanto considerate non compatibili dall'amministrazione con la maestosit\u00e0 del monumento romano.\nSeconda guerra mondiale e ricostruzione.\nPonte Pietra sub\u00ec per\u00f2 la sua ferita pi\u00f9 grave il 24 aprile 1945, quando venne minato e fatto esplodere dai soldati tedeschi in ritirata, deflagrazione che lasci\u00f2 integra solamente l'arcata verso citt\u00e0. Il professor Piero Gazzola, soprintendente ai monumenti di Verona, supportato dall'intera opinione pubblica, scelse di ricostruire il ponte \"com'era e dov'era\", grazie alla collaborazione tecnica dell'architetto veronese Libero Cecchini e al contributo specialistico di storici, archeologi, ingegneri, docenti universitari e diversi altri esperti e tecnici.\nLa fase di lettura delle stratificazioni storiche evidenziarono le tre fasi di costruzione, quella romana, quella medievale e quella veneziana, dove quella romana era costituita da grandi blocchi di pietra lavorati a grossa sbozzatura, mentre la struttura medievale e veneziana era a struttura mista di blocchi di pietra e laterizio. Si scelse di ricostruire il ponte riutilizzando il pi\u00f9 possibile il materiale originario recuperato dal greto del fiume, anche se non fu possibile un vero e proprio intervento di anastilosi a causa della perdita di numerosi elementi, che furono sostituiti da elementi il pi\u00f9 possibile simili. In particolare si riuscirono a riassemblare 529 blocchi di pietra originale, mentre altri 379 vennero reintegrati (di questi ultimi 169 sono per\u00f2 di ricavati dal materiale originario rilavorato); buona parte dei mattoni recuperati per il restauro della parte medievale del ponte deriva invece dalle demolizioni definitive di edifici antichi che erano stati bombardati. Il ponte venne quindi ricostruito sulla base di un'ampia documentazione grafica e fotografica, utilizzando i diversi metodi costruttivi adottati nelle varie epoche: i lavori, iniziati il 4 febbraio 1957, si conclusero il 3 marzo 1959.\nDescrizione.\nIl ponte attuale, lungo 92,80 metri e largo 7,20 metri, marciapiedi e parapetti compresi, \u00e8 costituito da cinque arcate di differente lunghezza. La spalla e le due arcate verso campagna risalgono all'epoca romana, la spalla destra con la soprastante torre e l'arcata adiacente sono di epoca scaligera, mentre le due arcate rimanenti con il grande tondo centrale sono del periodo veneziano.\nLa parte romana \u00e8 costituita da grandi blocchi di pietra provenienti dalla Valpolicella e la costruzione \u00e8 in \"opus quadratum\", una tecnica costruttiva per cui la muratura era composta da blocchi parallelepipedi disposti senza malta in filari orizzontali, tenuti uniti da grappe metalliche e da accorgimenti tecnici. La muratura scaligera e veneta, invece, \u00e8 costituita principalmente da mattoni di laterizio con giunti in malta di calce, anche se le ghiere degli archi ed il tondo sono irrobustiti da lastroni in pietra della stessa provenienza di quelli romani.\nIl ponte romano originale, caratterizzato da una certa armonicit\u00e0 e compattezza, era articolato su quattro pile larghe 3,50 metri ciascuna, con cinque arcate con luci rispettivamente di 15, 16, 16, 16 e 15 metri, per un totale di 92 metri, che \u00e8 esattamente la distanza che separa le due sponde del fiume in quel punto. Su ogni pila si apriva una finestra in modo da garantire lo sfogo delle acque in caso di piena e allo stesso tempo scandire ritmicamente il succedersi delle arcate, come una sobria decorazione."}
{"id": "243617", "revid": "767487", "url": "https://it.wikipedia.org/wiki?curid=243617", "title": "Tunde Baiyewu", "text": "Biografia.\nCresciuto nel seno di una famiglia di emigrati nigeriani, Baiyewu nacque a Londra ma all'et\u00e0 di cinque anni ritorn\u00f2 nella patria d'origine dei suoi a causa della morte del padre. Dopo dieci difficili anni torn\u00f2 in Gran Bretagna per frequentare il liceo e poi l'universit\u00e0 di Newcastle, in cui si laure\u00f2 in contabilit\u00e0. Durante gli anni degli studi conobbe il tastierista Paul Tucker, che lo not\u00f2 mentre cantava in alcuni locali: dal loro incontro nacque il celebre gruppo dei Lighthouse Family, che in Italia divennero famosi per aver realizzato la colonna sonora (il brano \"High\") dello spot di una famosa marca di gelati.\nSua madre, nonostante la vedovanza, rimase in Nigeria e divenne la moglie del presidente dello stato Olusegun Obasanjo."}
{"id": "243623", "revid": "52953", "url": "https://it.wikipedia.org/wiki?curid=243623", "title": "SDTV", "text": "Con televisione a definizione standard o televisione a definizione convenzionale, in sigla SDTV (acronimo dell'analogo termine in lingua inglese \"Standard Definition TeleVision\"), si intende un livello qualitativo dell'immagine televisiva simile a quello degli standard televisivi analogici generalmente diffusi in tutto il mondo nella seconda met\u00e0 del XX secolo, oggi in Italia ancora la pi\u00f9 utilizzata, ma in via di sostituzione da parte dell'HDTV.\nI formati video e gli standard televisivi nello specifico.\nLe caratteristiche del video negli standard televisivi analogici maggiormente diffusi al mondo sono 576 o 480 linee di risoluzione verticale delle immagini e frequenza rispettivamente di 25 o 30 immagini al secondo con scansione interlacciata. Questi formati video vengono indicati con le notazioni 576i50 (esistono anche altri tipi di notazione: 576i/50 oppure 576/50i) e 480i60, dove la lettera \"i\" sta per scansione interlacciata e i numeri 50 e 60 rappresentano i semiquadri al secondo, che sono il doppio delle immagini al secondo nella scansione interlacciata.\nOltre a questi formati video rientrano nella SDTV anche altri tipi di formati come ad esempio quelli a 576 o 480 pixel (in ambito digitale si parla di pixel invece che di linee, termine usato solo in ambito analogico) di risoluzione verticale delle immagini e frequenza rispettivamente di 25 o 30 immagini al secondo con scansione progressiva (576p25 e 480p30, dove la lettera \"p\" sta per scansione progressiva) previsti negli standard di televisione digitale.\nLa televisione di livello qualitativo superiore alla SDTV \u00e8 la televisione a definizione avanzata (EDTV) che nella pratica corrispondeva a formati video con 576 o 480 linee (o pixel in caso di formato digitale) di risoluzione verticale delle immagini e frequenza rispettivamente di 50 o 60 immagini al secondo con scansione progressiva (576p50 e 480p60).\nAd un livello qualitativo ancora superiore alla televisione a definizione avanzata c'\u00e8 la televisione ad alta definizione (HDTV) con formati video a 720, 1035, o 1080 linee (o pixel) di risoluzione verticale delle immagini."}
{"id": "243629", "revid": "125063076", "url": "https://it.wikipedia.org/wiki?curid=243629", "title": "Ben Nevis", "text": "Ben Nevis (Gaelico: Beinn Nibheis, ) \u00e8 la montagna pi\u00f9 alta delle Isole Britanniche, situato all'estremit\u00e0 occidentale dei Monti Grampiani nell'area del Lochaber in Scozia, vicino alla citt\u00e0 di Fort William: la sommit\u00e0 \u00e8 posta a 1.345 metri (4.411,88\u00a0ft) sul livello del mare.\nConserva ancora le rovine di un osservatorio che fu utilizzato stabilmente dal 1883 al 1904 (i dati meteorologici durante questo periodo sono ancora importanti per comprendere la situazione delle montagne scozzesi). Dopo un periodo trascorso nell'osservatorio del Ben Nevis, C.T.R. Wilson ebbe l'ispirazione per inventare la sua camera a nebbia, detta anche \"camera di Wilson\".\nAlpinismo.\nPer gli scalatori e gli appassionati l'attrazione principale si trova a 700 metri dove sono presenti le pareti verticali del lato nord, le pi\u00f9 alte del Regno Unito, con vie d'arrampicate e percorsi di ogni difficolt\u00e0 nonch\u00e9 le pi\u00f9 importanti vie di arrampicata su ghiaccio dello Stato. Secondo le stime in un anno attrae circa 100.000 scalatori, dei quali circa i tre quarti raggiungono la vetta tramite la \"Pony Track\" partendo da Glen Nevis presso il versante sud della montagna.\nStoria.\nLa prima scalata del Ben Nevis di cui si abbiano notizie risale al 17 agosto 1771, effettuata da James Robertson, un botanico di Edimburgo, che si trovava nella zona alla ricerca di specie da analizzare. Un'altra fra le prime scalate fu nel 1774, questa volta effettuata da John Williams, che per primo analizz\u00f2 la geologia delle rocce della montagna. John Keats scal\u00f2 il Ben Nevis nel 1818, confrontando la salita alla \"costruzione di dieci cattedrali di St. Paul senza la comodit\u00e0 di una scala\". Solo nel 1847 la Ordnance Survey dichiar\u00f2 il Ben Nevis come la pi\u00f9 alta montagna del Regno Unito, scalzando il suo maggior rivale, il Ben Macdui.\nL'osservatorio meteo fu costruito nell'estate del 1883, e rimase operativo nei successivi 21 anni. Il primo sentiero tracciato serv\u00ec sia per il trasporto dei materiali per l'osservatorio, sia per gli eventuali scalatori. Questa mulattiera (detta \"Pony Track\"), poteva permettere il passaggio di uno o massimo cinque animali. La costruzione dell'osservatorio e il primo sentiero tracciato, contribuirono ad accrescere la fama del Ben Nevis, specie dopo la costruzione della \"West Highland Railway\" fino a Fort William nel 1894. In quegli anni fu anche presa in considerazione l'idea di costruire una ferrovia a cremagliera che raggiungesse la cima, ma non se ne fece poi pi\u00f9 nulla.\nNel 2000 la \"Ben Nevis Estate\", che comprendeva tutto il fianco sud e la cima della montagna, fu acquistata dall'ente benefico scozzese del John Muir Trust.\nEtimologia.\n\"Ben Nevis\" \u00e8 la traduzione inglese del termine gaelico \"Beinn Nibheis\". Mentre \"beinn\" \u00e8 la parola pi\u00f9 comune per indicare il concetto di \"montagna\", \"Nibheis\" ha varie interpretazioni, alcune delle quali fanno significare il termine \"\"malvagio\" o \"montagna velenosa\"\". Un'altra teoria ipotizza che \"Beinn Nibheis\" derivi dalla frase \"beinn-neamh-bhathais\", da \"Neamh\" \"\"nuvole\" e \"bathais\" \"sommit\u00e0 del capo\". una traduzione letterale renderebbe la frase come \"la montagna la cui cima \u00e8 nelle nuvole\"\", e ancora \u00e8 diffuso il nome di \"montagna del Paradiso\". \nCome altre montagne della regione, \u00e8 chiamato dai locali semplicemente \"The Ben\". Comunque, se viaggiatori e turisti provenienti dall'esterno giungono in Scozia e usano il termine \"The Ben\", generalmente intendono citare il Ben Nevis.\nGeografia.\nForma un massiccio con il suo vicino a nord-est, il Carn M\u00f2r Dearg, con il quale \u00e8 collegato attraverso il passo del \"Carn M\u00f2r Dearg Ar\u00eate\". Entrambe queste due montagne rientrano nella stretta cerchia delle otto montagne della Gran Bretagna di altezza superiore ai 4 000 ft (ossia oltre i 1 219,2 m), come anche l'Aonach M\u00f2r e l'Aonach Beag immediatamente a est del gruppo; le altre quattro cime invece si trovano nel gruppo del Cairngorm.\nI fianchi occidentali e meridionali del Ben Nevis salgono di circa 1 200 metri in poco pi\u00f9 di due chilometri dalla base del Glen Nevis, risultando inoltre i pi\u00f9 lunghi e ripidi pendii dell'intero Regno Unito\u00a0\u2013 con il risultato di apparire da questi due fianchi un massiccio ancora pi\u00f9 imponente. Il fianco versante nord, presenta dei pendii con solo 600 metri circa di dislivello. Questa parte della montagna ospita il \"Charles Inglis Clark Memorial Hut\" (noto anche con la sigla di CIC Hut), un rifugio alpino privato situato a circa 680 m sul livello del mare, di propriet\u00e0 dello \"Scottish Mountaineering Club\" e utilizzato come punto di partenza dagli scalatori per le numerose vie di arrampicata lungo la parete nord.\nOltre alla nota sommit\u00e0 posta a 1 345 m il Ben Nevis presenta anche due cime minori elencate nelle Munro's Tables, entrambe chiamate \"Carn Dearg\" (letteralmente \"collina rossa\"). La pi\u00f9 alta di queste due cime si trova a 1 221 metri, ed \u00e8 situata a nord-est del massiccio, ed \u00e8 spesso scambiata con il Ben Nevis stesso in alcune visuali dalla citt\u00e0 di Fort William e dintorni. L'altra \"Carn Dearg\" (1 020 metri) si trova dalla parte opposta, a sud-est. Un'altra asperit\u00e0, questa volta per\u00f2 non considerata come montagna, la \"Meall an t-Suidhe\" (711 metri), si trova ulteriormente a ovest, formando una sella con il Ben Nevis, la quale ospita un piccolissimo loch, il \"Lochan an t-Suidhe\". Il popolare sentiero che parte dal Glen Nevis passa attraverso il fianco di questa collina, prima di raggiungere la cima attraverso il fianco ovest.\nLa cima del Ben Nevis.\nIl vasto pianoro sommitale del Ben Nevis si estende per circa 40 ha e culmina con un grande memoriale di guerra per tutti i caduti della Seconda guerra mondiale su cui \u00e8 posto il punto trigonometrico del servizio di mappatura del Regno Unito \"Ordnance Survey\".\nUn elemento caratteristico del profilo di vetta sono le rovine dell'osservatorio sul quale \u00e8 stato costruito un rifugio di emergenza a beneficio di tutti gli scalatori colti dal maltempo, e, anche se la base della torre \u00e8 leggermente inferiore al vero culmine della montagna, il tetto del rifugio sovrasta il punto trigonometrico di pochi centimetri, il che rende la struttura l'edificio pi\u00f9 elevato di tutta la Gran Bretagna.\nIl 17 maggio 2006 la John Muir Trust, proprietaria della cima del Ben Nevis. ha scoperto un pianoforte, sepolto sotto il memoriale, che si ritiene sia stato lasciato sulla cima per beneficenza da un uomo di Dundee oltre venti anni prima. La vista che si ha dalla cima \u00e8 sorprendente. In condizioni ottimali si arrivano a coprire 190\u00a0km, includendo molte altre montagne come le Torridon Hills, Morven in Caithness, Lochnagar, Ben Lomond, Barra Head, fino al Knocklayd nella Contea di Antrim, in Nord Irlanda.\nOsservatorio.\nVenne proposta la costruzione di un osservatorio meteorologico sulla cima del monte per la prima volta dalla \"Scottish Meteorological Society\" (SMS) alla fine degli anni 1870, dato che al tempo venivano costruite nuove postazioni per studiare le condizioni meteorologiche in tutte le principali montagne del mondo. Nell'estate del 1881, Clement Lindley Wragge scal\u00f2 la montagna ogni giorno per effettuare delle osservazioni (guadagnandosi il soprannome di \"Inclement Rag\", \"straccio inclemente\"), promuovendo l'apertura del centro di osservazione il 17 ottobre 1883 da parte del SMS. La costruzione fu utilizzata fino al 1904, quando fi chiusa per la mancanza di fondi governativi. Il valore dei venti anni di osservazioni forniscono ancora oggi la pi\u00f9 completa serie di dati meteo sulla montagna in Gran Bretagna.\nNel settembre del 1894, C. T. R. Wilson era impiegato all'osservatorio per un periodo di due settimane, in sostituzione di uno dei membri permanenti dello staff. Durante questo preve periodo fu testimone di uno spettro di Brocken e di una gloria, causati dal sole che getta un'ombra tipo nube sotto l'osservatore. Wilson ha ripetutamente provato a riprodurre tale fenomeno in laboratorio, arrivando alla sua invenzione della camera a nebbia utilizzata per trovare radiazioni ionizzanti.\nClima.\nL'altitudine del Ben Nevis, la sua posizione marittima e la sua topografia spesso portano a improvvisi mutamenti delle condizioni atmosferiche, che possono rappresentare un pericolo per gli escursionisti male attrezzati. \nSecondo le osservazioni effettuate dall'osservatorio posto sulla cima della montagna nel periodo 1883-1904, la nebbia era presente sulla sommit\u00e0 per quasi l'80% del tempo tra novembre e gennaio, e il 55% del tempo nei mesi di maggio e giugno. La temperatura media in inverno \u00e8 di circa -5 \u00b0C, e la temperatura media annuale era di -0,5\u00a0\u00b0C. In un anno in media sulla cima si presentavano circa 260 bufere, con 4 350\u00a0mm di pioggia precipitata, mentre il dato \u00e8 di soli 2 050\u00a0mm nella vicina Fort William e di circa 600\u00a0mm a Inverness e a Londra. La pioggia sul Ben Nevis \u00e8 di circa due volte pi\u00f9 elevata in inverno che in primavera o in estate. Tracce di neve possono essere trovate sul monte quasi tutto l'anno, in particolare nel burrone della parete nord e ancora di pi\u00f9 presso l\"'Observatory Gully\", dove molti anni la neve resisteva fino a settembre e pi\u00f9 volte fino alle nevicate della stagione successiva.\nAscesa.\nLa parete nord del Ben Nevis \u00e8 caratterizzata dalla presenza di contrafforti, creste, punte e pinnacoli, e contiene molte arrampicate sulla roccia. Questa montagna \u00e8 il maggior luogo dell'isola per scalate durante i mesi invernali, con molti dei suoi sentieri innevati fino ad aprile. Inoltre fu il primo luogo della Scozia preso in considerazione dai primi scalatori, con un'ascesa del Tower Ridge datata 1892, la prima scalata documentata fino alla cima del \"Ben\" (non fu pi\u00f9 scalata fino alla cima nei successivi due anni.) Lo Scottish Mountaineering Club fece costruire un rifugio intitolato a Charles Inglis Clark presso \"Coire Leis\" (parete nord) nel 1929. A causa della posizione isolata, \u00e8 definibile come unico vero rifugio alpino di tutto il Regno Unito. Ancor oggi questo rifugio \u00e8 frequentato dagli scalatori.\nIl \"Tower Ridge\" \u00e8 la pi\u00f9 lunga delle quattro creste della parete nord, con circa 600 metri di dislivello. Tecnicamente non \u00e8 impegnativa (per gli standard inglesi \u00e8 \"Difficult\"), e la maggior parte delle cime possono essere affrontate senza difficolt\u00e0 da scalatori competenti, ma l'impegno resta elevato. \"Castle Ridge\", la prima delle creste principali, \u00e8 un facile percorso, mentre l\"'Observatory Ridge\" \u00e8 valutato come scalata \"Very Difficult\" (molto difficile); inoltre quest'ultima \u00e8 la cresta pi\u00f9 vicina alla sommit\u00e0. Fra le creste \"Tower\" e \"Observatory\" si trova \"Gardyloo Gully\", che prende il suo nome dal grido \"garde \u00e0 l'eau\" (francese per \"guarda fuori per l'acqua\"), anticamente usato nelle citt\u00e0 scozzesi dalle persone quando gettavano le secchiate di acqua sporca dalle proprie finestre. Infatti, quando ancora sulla montagna c'era l'osservatorio, questo burrone era utilizzato per gettare i rifiuti prodotti. La \"North-east Buttress\" \u00e8 l'ultima e pi\u00f9 grande cresta della montagna, ed \u00e8 spesso definita la pi\u00f9 ardua per la sua complessit\u00e0 e difficolt\u00e0 tecnica.\nLungo la sua intera lunghezza, la parete nord presenta dozzine di percorsi graduati nella roccia, con una particolare concentrazione presso il \"Carn Dearg Buttress\", e ancora vicino al \"North-east Buttress\" e l\"'Observatory Ridge\". La rotta classica per la scalata include anche il passaggio del \"Rubicon Wall\", la cui seconda ascesa fu nel 1937, allora considerata la pista pi\u00f9 difficile di tutte, e descritta da W. H. Murray nel libro \"Mountaineering in Scotland\".\nSentieri per l'ascesa.\nIl \"Pony Track\" per la cima (conosciuto anche con il nome di \"Ben Path\", \"the Mountain Path\", o \"the Tourist Route\") resta il modo pi\u00f9 semplice e comune per l'ascesa verso la cima. Il punto di partenza \u00e8 situato ad Achintee, nel lato est del Glen Nevis, a circa 2\u00a0km dal centro della citt\u00e0 di Fort William, a circa 20 metri sul livello del mare. Alcuni ponti dal Centro Visitatori e dall'ostello della giovent\u00f9 ora consentono l'accesso al lato ovest del Glen Nevis. Il sentiero sale ripidamente per la sella da Lochan Meall fino a 570 metri, e successivamente i restanti 700 metri risalgono il fianco roccioso oves del Ben Nevis in una serie di continui zig-zag. Resta la strada migliore per la scalata, nonostante la sua lunghezza, e, grazie a zig-zag, non \u00e8 neppure particolarmente ripida a parte nelle fasi iniziali.\nUna rotta popolare fra gli esperti di trekking \u00e8 quella che parte a Torlundy, pochi chilometri a nord-est di Fort William, sulla \"A82\", e segue il sentiero lungo l\"'Allt a' Mhuilinn\". Questo percorso pu\u00f2 essere anche intrapreso seguendo il \"Pony Track\" fino al Lochan Meall, e successivamente imboccando la strada verso il \"CIC Hut\". Successivamente il sentiero passa per il \"Carn M\u00f2r Dearg\" e prosegue per il \"Carn M\u00f2r Dearg Ar\u00eate\" (\"CMD Ar\u00eate\"), prima di inerpicarsi verso la cima del Ben Nevis. Questo sentiero presenta circa 1 500 metri di dislivello. Come altri sentieri, questo permette a chi lo sceglie di ammirare le creste del lato nord del Ben Nevis, che invece risultano nascoste percorrendo il \"Pony Track\".\nInoltre \u00e8 possibile scalare il Ben Nevis a partire dal parcheggio di \"Nevis Gorge\", lungo la strada per Glen Nevis, o partendo dal sud-est della cresta oppure ancora attraverso la cima del \"Carn Dearg\". Questi sentieri non richiedono doti da scalatori, ma sono pi\u00f9 brevi e ripidi, e tendono a essere scelti da parte dei pi\u00f9 esperti camminatori.\nBen Nevis Race.\nLa storia della scalata sul Ben Nevis incomincia nel 1895. William Swan, un barbiere di Fort William, fece il primo tentativo di ascesa alla montagna il 27 settembre di quell'anno, quando corse dal vecchio ufficio postale di Fort William a una riunione e torn\u00f2 in due ore e 41 minuti.\nNegli anni seguenti si assistette ad alcuni tentativi di emulazione del record di William, ma la prima competizione agonistica si tenne il 3 giugno 1898, secondo le regole del \"Scottish Amateur Athletic Association\". Parteciparono dieci concorrenti, che partirono dal \"Lochiel Arms Hotel\" di Banavie, e uno di questi riusc\u00ec a superare il tempo di Fort William; il vincitore era il ventunenne Hugh Kennedy, che termin\u00f2 il giro allo stesso tempo di William, 2 ore e 41 minuti.\nDal 1903 si tennero delle periodiche competizioni. Queste durarono per altri 24 anni, finch\u00e9 l'osservatorio posto al vertice della cima venne chiuso. \nLa prima gara venne vinta da Ewen MacKenzie, un uomo che lavorava per l'osservatorio. La seconda incominci\u00f2 dall'ufficio postale di Fort William, e MacKenzie riusc\u00ec a battere il suo stesso record con un tempo di due ore e 10 minuti, record che tenne per 34 anni.\nIl \"Ben Nevis Race\" oggi si tiene il primo sabato di settembre ogni anno, con 500 corridori al massimo.\nLa gara parte e finisce presso il campo di football del Claggan Park di Fort William, con una lunghezza di 16\u00a0km e 1 340 metri di dislivello.\nA causa della pericolosit\u00e0 della montagna, l'ingresso \u00e8 limitato a coloro che hanno completato tre gare effettuate in collina precedentemente, e i corridori devono portare impermeabile, cappello, guanti e un fischietto; chi non ha raggiunto la vetta dopo due ore \u00e8 obbligato a tornare indietro. Nel 2006 furono infranti sia il record maschile sia femminile, imbattuti fin dal 1984, con Kenny Stuart e Pauline Howarth del \"Keswick Athletics Club\" che trionfarono nelle loro competizioni con i tempi rispettivamente di 1:25:34 e 1:43:25.\nIncidenti e sicurezza.\nLa popolarit\u00e0, il clima e la complessa topografia del Ben Nevis contribuiscono ogni anno ad avere un elevato numero di incidenti e di soccorsi. Nel 1999, per esempio, sulla montagna ci sono stati 41 soccorsi e anche 4 morti. Alcuni di questi incidenti sono stati causati dallo scarso orientamento da e verso la cima, specialmente in caso di scarsa visibilit\u00e0. Il problema principale \u00e8 che il pianoro della cima \u00e8 circondato su tre lati da ripidi strapiombi; il pericolo \u00e8 ancora maggiore se il sentiero principale \u00e8 interamente coperto dalla neve. Due precise bussole per la navigazione usate insieme sono necessarie per muoversi in sicurezza dalla cima della montagna fino al fianco occidentale, da dove la discesa pu\u00f2 essere effettuata in sicurezza utilizzando il \"Pony Track\".\nVerso la fine degli anni 1990, il Soccorso alpino del Lochaber ha eretto due postazioni sul pianoro della cima, in modo da assistere gli scalatori durante la discesa specialmente in condizioni di nebbia. Tali postazioni ripetute volte sono state abbattute da alcuni scalatori, con feroci polemiche nell'ambiente dell'alpinismo riguardo all'etica di tali interventi. Vi sono anche molti sostenitori dell'iniziativa di posizionare punti di soccorso sulla montagna, considerando comunque l'elevato numero di incidenti che si verificano spesso sulla montagna (tra il 1990 e il 1995 vi sono stati 13 morti, otto di questi sono dovuti a cadute mentre ci si arrampicava sulla roccia, e non sono dovuti a errori di navigazione). Tali persone ritengono che la costruzione di questi punti di soccorso sulla sommit\u00e0 del Ben Nevis, potenzialmente svolgono un ruolo di salvavita. Comunque, i critici sostengono che i posti di accoglienza sono un'inutile intrusione dell'uomo nel paesaggio naturale, e che inoltre creano un falso senso di sicurezza che potrebbe ridurre negli alpinisti il senso di responsabilit\u00e0 per la propria sicurezza.\nQuestioni ambientali.\nLa popolarit\u00e0 e l'alto profilo del Ben Nevis hanno fatto riflettere in questi ultimi decenni le persone sull'impatto degli esseri umani sul fragile ambiente montano. Queste preoccupazioni hanno contribuito alla fondazione del \"Ben Nevis Estate\" nel 2000, da parte del John Muir Trust, un'associazione benefica a favore della conservazione dei luoghi incontaminati. La propriet\u00e0 dell'ente copre 1 700 ettari di terreno sul lato sud del Ben Nevis e le vicine montagne di \"Carn Mor Dearg\" e di \"Aonach Beag\", compresa la sommit\u00e0 del Ben Nevis.\nIl \"John Muir Trust\" \u00e8 uno dei nove enti a prendere parte alla \"Nevis Partnership\". Foundata nel 2003, la Partnership, che raccoglie anche membri degli enti locali e amministrativi, gli abitanti del Glen Nevis e rappresenta gli interessi dell'alpinismo, lavora per \"guidare le prossime azioni politiche volte a salvaguardare, gestire e, nel caso, migliorare la qualit\u00e0 ambientale e le opportunit\u00e0 di fruizione dei visitatori e l'apprezzamento della zona del Nevis\". Fra i suoi progetti sono inclusi interventi per i sentieri e il miglioramento e lo sviluppo di strategie per la gestione del turismo.\nUna delle campagne pi\u00f9 discusse effettuate dall \"Partnership\" riguarda la richiesta di rimuovere tutte le targhe commemorative lasciate dalle persone comuni, soprattutto presso il memoriale di guerra. Infatti molte persone pensano che la proliferazione di queste placche sia inappropriata, e nell'agosto del 2006 la \"Nevis Partnership\" dichiar\u00f2 la propria intenzione di rimuovere tali targhe (con la restituzione ai legittimi proprietari), in linea con il progetto di ripulitura dell'intera zona.\nNel 2005 l'accumulo di rifiuti presso il percorso del \"Pony Track\" fu evidenziato anche da alcuni media nazionali, inclusa la BBC Radio 5 Live. Robin Kevan, un operatore sociale pensionato proveniente dal Galles, noto anche come \"Rob the Rubbish\" (\"Rob lo Spazzino\") per il suo sforzo per pulire le campagne, guid\u00f2 fino al Ben Nevis e pul\u00ec la montagna lui stesso, richiamando su di s\u00e9 l'attenzione dei principali media.\nDistilleria Ben Nevis.\nLa \"Ben Nevis Distillery\" \u00e8 una distilleria di whisky situata ai piedi della montagna, pi\u00f9 precisamente nel paese di Victoria Bridge, a nord di Fort William. Fu fondata nel 1825 da John McDonald (chiamato anche \"Long John\"), ed \u00e8 una delle pi\u00f9 antiche distillerie dell'intera Scozia, ed \u00e8 una delle maggiori attrazioni della citt\u00e0 di Fort William. L'acqua utilizzata per produrre il whisky viene dall\"'Allt a' Mhuilinn\", un torrente che scende da un circo glaciale situato nella parte nord del Ben Nevis. \"Ben Nevis\" \u00e8 anche il nome di una birra prodotta a Bridge of Allan, vicino a Stirling."}
{"id": "243639", "revid": "306856", "url": "https://it.wikipedia.org/wiki?curid=243639", "title": "Friedrich Alfred Krupp", "text": "Biografia.\nL'acciaieria Krupp e Capri.\nDopo aver ereditato nel 1887 da suo nonno Friedrich Krupp e da suo padre Alfred Krupp l'acciaieria Krupp (oggi confluita nella ThyssenKrupp), provvide a espanderla ulteriormente. La fabbrica, che venne ingrandita grazie a un nuovo stabilimento a Duisburg-Rheinhausen, era destinata prevalentemente agli armamenti. Sotto la direzione di Krupp il numero dei lavoratori, per i quali introdusse numerose agevolazioni sociali, raddoppi\u00f2 arrivando a 45.000: Krupp divenne l'uomo pi\u00f9 ricco di Germania. L'espansione dell'azienda (trainata soprattutto dalla frenetica corsa agli armamenti dell'epoca) gli valse l'evocativo soprannome di \u00abre dei cannoni\u00bb.\nFriedrich Alfred Krupp era un grande amante di Capri, dove a partire dal 1899 ebbe modo di godersi la vita, e soprattutto di svolgere ricerche biologiche marine sul plancton, servendosi del suo panfilo \"Puritan\" ancorato a Marina Piccola. \nKrupp non ebbe mai una villa di sua propriet\u00e0 a Capri, ma soggiorn\u00f2 presso il Grand Hotel Quisisana dove aveva affittato una suite di quattro stanze; in attesa di costruirsene una, aveva acquistato tutto il vasto terreno situato fra la Certosa e il Castiglione, creandovi un parco, ribattezzato dopo la prima guerra mondiale e ancora oggi denominato giardini di Augusto. \n&lt;br&gt;Successivamente, Krupp acquist\u00f2 anche la grotta di fra' Felice, da lui ristrutturata in una piccola abitazione di due piani, simile a una torretta, raggiungibile tramite un ponticello: si trattava, in sostanza, di un comodo \"pied-\u00e0-terre\" dove egli soleva ritrovarsi con gli amici (quali Ignazio Cerio, Edwin Cerio, Vincenzo Cuomo, ed altri).\nLa costruzione che per\u00f2 pi\u00f9 lega il suo nome a Capri \u00e8 la strada a tornanti denominata via Krupp, che egli fece aprire sui pendii molto ripidi e scoscesi situati fra i suoi Giardini e la Marina Piccola \u2013 strada definita da Roberto Pane \u00abuna vera e propria opera d'arte\u00bb e che costituisce un'attrazione turistica dell'isola \u2013 che aveva lo scopo di fargli raggiungere pi\u00f9 agevolmente il suo panfilo.\nLo scandalo Krupp.\nNel suo soggiorno a Capri Krupp si lasci\u00f2 invischiare nella politica locale della piccola isola, appoggiando il partito di ispirazione clericale. Per rappresaglia, il quotidiano napoletano \"La Propaganda\", di ispirazione socialista, cominci\u00f2 a pubblicare una serie di articoli dai titoli espliciti (come \"Capri-Sodoma\") in cui denunciava pubblicamente Krupp come omosessuale e corruttore dei giovani capresi, scatenando un enorme scandalo. Altrettanto veemente fu la guerra scatenatagli da Matilde Serao con i suoi feroci articoli pubblicati sul quotidiano \"Il Mattino\" di Napoli che ebbero come effetto quello di distruggergli la reputazione e di non permettergli pi\u00f9 di restare n\u00e9 a Capri e n\u00e9 a Napoli (\u00abre dei cannoni e re dei capitoni\u00bb, cos\u00ec Krupp fu soprannominato dalla Serao).\nKrupp fu espulso dall'Italia (e \"La Propaganda\" condannata per oscenit\u00e0), ma la situazione precipit\u00f2 quando il 15 novembre 1902 il quotidiano marxista tedesco \"Vorw\u00e4rts\" (\"Avanti\") riprese l'accusa della \"Propaganda\". La gravit\u00e0 della cosa si comprende meglio ricordando che l'omosessualit\u00e0 era un reato in Germania, in base al paragrafo 175, e che Krupp era intimo dell'imperatore tedesco Guglielmo II di Germania (che infatti lo difese pubblicamente). Si riporta, di seguito, uno stralcio dell'articolo del \"Vorw\u00e4rts\":\nKrupp querel\u00f2 l'articolista, anche sfruttando l'amicizia con Guglielmo II; tuttavia mor\u00ec pochi giorni dopo, il 22 novembre 1902. Ancora sconosciute sono le dinamiche della sua morte: sebbene ufficialmente il decesso sia stato attribuito a una violenta \u00abemorragia cerebrale\u00bb, c'\u00e8 chi al contrario sostiene la tesi del suicidio. I funerali si tennero il 27 novembre 1902; nel suo testamento, inoltre, Krupp dispose la trasformazione della societ\u00e0 in societ\u00e0 per azioni e destin\u00f2 le partecipazioni alla figlia maggiore Bertha Krupp."}
{"id": "243684", "revid": "599013", "url": "https://it.wikipedia.org/wiki?curid=243684", "title": "Ipoteca", "text": "In diritto l'ipoteca \u00e8 un diritto reale di garanzia che riguarda, principalmente, beni immobili e in secondo piano i beni mobili registrati. Esso non comporta la perdita del possesso da parte del debitore del bene stesso che \u00e8 oggetto della garanzia.\nStoria.\nLa moderna configurazione dell'ipoteca come garanzia reale su cosa altrui \u00e8 il punto di equilibrio raggiunto fra le opposte esigenze di tutela del credito e di libert\u00e0 nella circolazione dei beni. In epoca anteriore alle codificazioni moderne il vincolo ipotecario su un bene ne comportava l'inalienabilit\u00e0. Il Codice Napoleonico lo trasformava in vincolo gravante, con diritto di seguito, su un bene liberamente negoziabile. La successiva ricerca di un equilibrio ottimale ha reso assai complessa la regolazione dell'ipoteca.\nDisciplina normativa.\nIn Italia.\nNell'ordinamento italiano \u00e8 regolato dagli articoli 2808 e seguenti del Codice civile italiano del 1942. In particolare, secondo il codice, l'ipoteca \u00e8 un diritto reale di garanzia su un bene altrui, costituito per fungere da garanzia di un credito.\nL'ipoteca si distingue dal pegno anzitutto per l'oggetto (art. 2810 c.c.), che pu\u00f2 essere costituito da:\nSi distingue, in secondo luogo, perch\u00e9 la sua costituzione richiede una speciale formalit\u00e0, l'iscrizione nei pubblici registri.\nInfine, a differenza del pegno, non \u00e8 necessario lo spossesso del bene, il godimento rimane infatti al proprietario (debitore).\nFonti dell'ipoteca.\nIpoteca volontaria.\nSi basa\nIl contratto o l'atto unilaterale devono avere la forma scritta a pena di nullit\u00e0.\nNon \u00e8 ammessa la concessione per testamento (art. 2821 c.c.) \n\u00c8 necessario che la sottoscrizione di chi ha concesso l'ipoteca sia autenticata o accertata giudizialmente (art. 2835 c.c.).\nNulla vieta che il valore economico dell'ipoteca possa essere maggiore dell'ammontare del debito.\nIpoteca giudiziale.\nSi basa:\nIpoteca legale.\nPu\u00f2 essere iscritta, anche contro la volont\u00e0 del debitore, nei casi previsti dalla legge. Hanno diritto a essa:\nVicende dell'ipoteca.\nCostituzione.\nTanto l'ipoteca giudiziale quanto quella legale dello Stato si costituiscono per iniziativa, meramente facoltativa, del creditore. L'ipoteca legale a favore dell'alienante e del coerede \u00e8 iscritta d'ufficio dal conservatore della conservatoria dei registri immobiliari, a meno che non risulti dal titolo o da separato atto pubblico che vi \u00e8 stata rinuncia all'ipoteca. \nIscrizione di ipoteca.\nIl contratto o l'atto unilaterale per l'ipoteca volontaria, la sentenza o altro provvedimento per l'ipoteca giudiziale, l'atto di alienazione del bene per l'ipoteca legale sono semplicemente titolo per ottenere la costituzione dell'ipoteca: questa si costituisce solo con l'iscrizione nei registri immobiliari (art. 2808, comma 2 c.c.). \u00c8 una forma di pubblicit\u00e0 giuridica analoga, per le formalit\u00e0 di esecuzione, alla trascrizione. Da questa differisce, tuttavia, perch\u00e9 \u00e8 pubblicit\u00e0 costitutiva. Il che non significa per\u00f2 che sia condizione sufficiente per l'esistenza dell'ipoteca: questa si estingue se si estingue l'obbligazione garantita o se viene dichiarato nullo o annullato o reso inefficace il titolo da cui traeva origine. \nSu un medesimo bene si possono iscrivere pi\u00f9 ipoteche, a garanzia di crediti diversi. Ogni successiva ipoteca \u00e8, in ordine di tempo, contrassegnata da un numero, che prende il nome di grado (ipoteca di primo grado, di secondo grado e cos\u00ec via). Se il bene ipotecato verr\u00e0 sottoposto a vendita forzata, con il ricavato della vendita si soddisfer\u00e0 anzitutto il creditore con ipoteca di primo grado e, se c'\u00e8 un residuo, quello di secondo grado e cos\u00ec via (artt. 2852 e ss. c.c.).\nIl creditore che ha un'ipoteca di grado inferiore pu\u00f2 estinguere, con il pagamento, il credito di chi ha un'ipoteca di grado superiore, con l'effetto di surrogarsi nei suoi diritti (surrogazione ipotecaria di pagamento, art. 1203, n. 1 c.c.)\nL'iscrizione conserva il suo effetto per venti anni, trascorsi i quali l'ipoteca si estingue, salvo che con istanza del creditore l'iscrizione non venga rinnovata prima della scadenza (art. 2847 c.c).\nL'ipoteca prende grado dal momento dell'iscrizione: il grado determina un ordine progressivo tra le varie ipoteche che possono gravare sul medesimo bene. Pertanto, il creditore la cui ipoteca ha grado anteriore, si soddisfer\u00e0 per primo sul bene e il criterio del soddisfacimento proporzionale opera solo tra creditori di pari grado (artt. 2852-2854 c.c.).\n\u00c8 anche possibile lo scambio per grado dei creditori ipotecari, nel senso che il grado dell'ipoteca pu\u00f2 essere oggetto di veri e propri atti di disposizione, con efficacia reale e non meramente obbligatoria (si parla di \"postergazione\" o \"permuta\" a seconda della contiguit\u00e0 o meno del grado che viene scambiato). Pu\u00f2 anche verificarsi l'ipotesi di una surrogazione legale nel grado ipotecario (cosiddetta \"surrogazione del creditore perdente\": art. 2856 c.c.).\nPostergazione e surrogazione costituiscono alcune delle vicende successive all'iscrizione che devono essere annotate in margine all'iscrizione: l'annotazione, come l'iscrizione, ha efficacia costitutiva, nel senso che la trasmissione del credito garantito o il vincolo dell'ipoteca non produce effetti finch\u00e9 la stessa non sia eseguita.\nRiduzione.\nL'ipoteca pu\u00f2 essere ridotta se si verifica una sproporzione tra il valore dei beni vincolati e il valore del credito garantito (perch\u00e9 per esempio sono stati eseguiti pagamenti parziali).\nLa riduzione si opera limitando l'iscrizione a una parte soltanto dei beni o riducendo la somma per la quale \u00e8 stata presa l'iscrizione (art. 2872 c.c.), quando vi consente il creditore, che in tal caso rinuncia parzialmente al diritto (riduzione convenzionale) oppure quando interviene una sentenza passata in guidicato pronunciata a seguito di azione di riduzione promossa dagli interessati (debitore, terzo acquirente, terzo datore, creditore successivamente iscritto: cosiddetta \"riduzione giudiziale\"). La riduzione deve essere annotata in margine all'iscrizione per avere effetto rispetto ai terzi.\nEstinzione.\nL'ipoteca si estingue con la sua cancellazione dal registro. Anche per la cancellazione occorre un titolo: \nIl conservatore dei registri non pu\u00f2 procedere d'ufficio alla cancellazione.\nCircolazione del bene ipotecato.\nIl bene ipotecato pu\u00f2 essere venduto, ma chi lo compera, acquista un bene gravato da ipoteca, esposto all'azione esecutiva del creditore ipotecario. Il bene si trasmette agli eredi, e ciascuno di essi \u00e8 tenuto \u201cipotecariamente per l'intero\u201d (art. 754 c.c.), stante l'indivisibilit\u00e0 dell'ipoteca (e in deroga al principio della parziariet\u00e0 della responsabilit\u00e0 dei coeredi per i debiti ereditati).\nPosizione del terzo.\nAlla scadenza il creditore del credito non pagato ha diritto di promuovere la vendita forzata del bene anche nei confronti del terzo acquirente. Questi, per evitare la vendita forzata, ha tre possibilit\u00e0 (art. 2858 c.c.):\nIl terzo acquirente, che subisca l'esecuzione forzata o che liberi il bene o che rilasci il bene, ha azione di regresso verso il debitore principale. Per il regresso pu\u00f2 avvalersi della surrogazione ipotecaria, ma non in danno dei creditori che abbiano un'iscrizione anteriore alla trascrizione del suo titolo di acquisto.\nIl terzo datore di ipoteca si trova in posizione analoga: egli non pu\u00f2 invocare, nei confronti del creditore precedente, il beneficio della preventiva escussione del debitore, se il beneficio non \u00e8 stato convenuto (art. 2868 c.c.). \u00c8 direttamente esposto all'azione esecutiva. Per evitarla, deve pagare i creditori ipotecari. Anch'egli ha azione di regresso verso il debitore e diritto di surrogazione nell'ipoteca del creditore.\nSpecialit\u00e0 e indivisibilit\u00e0.\nL'ipoteca \u00e8, in linea di principio, speciale e indivisibile: grava solo sui beni specificamente indicati e solo per una somma determinata di danaro; e grava, per intero, su tutti i beni ipotecati e su ogni loro parte (art. 2809 c.c.).\nLa specialit\u00e0 dell'ipoteca va considerata sotto un duplice aspetto:\nLa prelazione sul bene vale solo nei limiti della somma per la quale l'ipoteca \u00e8 iscritta (ma il credito garantito non deve per questo necessariamente essere un credito pecuniario). \nLa prelazione assiste il credito, anche oltre questo limite, per ci\u00f2 che attiene ai suoi accessori (spese di costituzione, iscrizione e rinnovazione dell'ipoteca, spese ordinarie dell'intervento nel processo di esecuzione).\nil principio \u00e8 che l'ipoteca pu\u00f2 essere iscritta solo \"su beni specialmente indicati\". Tali non sono i beni futuri (potendo l'ipoteca essere iscritta solo quando la cosa \u00e8 venuta a esistenza; art. 2823 c.c.), n\u00e9 i beni altrui (l'ipoteca pu\u00f2 essere iscritta solo quando la cosa \u00e8 acquistata del concedente; art. 2822 c.c.). \u00c8 invece possibile iscrivere ipoteca su una quota di propriet\u00e0 indivisa, anche se l'ipoteca produrr\u00e0 effetto rispetto ai beni che al debitore verranno assegnati in sede di divisione (art. 2825 c.c.).\nL'ipoteca si estende alla pertinenze dell'immobile, i miglioramenti e le accessioni. L'estensione dell'ipoteca alle accessioni dell'immobile ipotecato (come l'edificio costruito sul terreno oggetto di ipoteca) finisce con il tradursi in garanzia ipotecaria, su cose future, non menzionate nell'iscrizione ipotecaria. Pu\u00f2 accadere che un mutuo venga erogato per un importo superiore al valore del terreno offerto in ipoteca, quando il mutuo \u00e8 concesso per finanziare l'edificazione e l'ipoteca \u00e8 iscritta per una somma che tiene conto del valore dell'edificio da costruire. Il rischio che l'opera non sia portata a compimento incombe sul creditore. \nL'ipoteca \u00e8, in linea di principio, indivisibile al pari del pegno. Continua a gravare su tutti i beni ipotecati e su ogni loro parte, anche se il credito si sia in parte estinto o se il valore dei beni ipotecati sia successivamente aumentato.\nTuttavia, con il consenso del creditore o con sentenza, si pu\u00f2 ottenere la riduzione dell'ipoteca. Questa pu\u00f2 consistere nella riduzione della somma per la quale l'ipoteca fu iscritta o nella riduzione dell'iscrizione a una parte soltanto dei beni originariamente ipotecati."}
{"id": "243689", "revid": "110157", "url": "https://it.wikipedia.org/wiki?curid=243689", "title": "Calcio ai Giochi della III Olimpiade", "text": "Il torneo di calcio della III Olimpiade fu il secondo torneo olimpico. Il Comitato Olimpico Internazionale ha assegnato ufficialmente la medaglia d'oro al Canada, quella d'argento e bronzo agli Stati Uniti (presenti con due selezioni).\nAvvenimenti.\nAl torneo presero parte tre club: il Christian Brothers College, il St. Rose Parish (entrambe di St. Louis, Stati Uniti) e il Galt Football Club (Ontario, Canada). Altre due formazioni canadesi avrebbero dovuto partecipare: i Berlin Rangers (poi ritiratisi per problemi finanziari) ed una selezione dell'Universit\u00e0 di Toronto (poi ritiratasi dopo aver perso 5-0 proprio contro il Galt Football Club il 5 novembre 1904, in una competizione regionale dell'Ontario).\nLa formazione canadese vinse largamente entrambi gli incontri con le formazioni statunitensi e guadagn\u00f2 facilmente la prima posizione.\nIn seguito al pareggio per 0-0 nel derby fra Christian Brothers College e St. Rose Parish, che avrebbe permesso di determinare la seconda classificata, la partita venne ripetuta tre giorni dopo: nel \"replay\", si impose il Christian Brothers College per 2-0. Le due formazioni giocarono il 20 novembre anche un incontro valido per la \"Christian League\" (il campionato di appartenenza dei due club), finito anch'esso 0-0.\nRisultati e classifica.\nLa classifica replic\u00f2 le medaglie assegnate.\nDi seguito i risultati."}
{"id": "243691", "revid": "1595243", "url": "https://it.wikipedia.org/wiki?curid=243691", "title": "Insiemi disgiunti", "text": ""}
{"id": "243692", "revid": "1595247", "url": "https://it.wikipedia.org/wiki?curid=243692", "title": "Insiemi mutuamente disgiunti", "text": ""}
{"id": "243694", "revid": "6923", "url": "https://it.wikipedia.org/wiki?curid=243694", "title": "Intersezione di insiemi", "text": ""}
{"id": "243697", "revid": "125753504", "url": "https://it.wikipedia.org/wiki?curid=243697", "title": "Elezioni politiche in Italia del 1994", "text": "Le elezioni politiche in Italia del 1994 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 27 e luned\u00ec 28 marzo 1994. Furono le prime in assoluto nella storia repubblicana a svolgersi a soli due anni dalla precedente tornata elettorale. Si vot\u00f2, con un nuovo sistema elettorale, in due giornate per venire incontro alle richieste delle comunit\u00e0 ebraiche, che il 27 celebravano la Pasqua.\nSistema di voto.\nLe elezioni politiche del 1994 si tennero con un nuovo sistema di voto noto come legge Mattarella e introdotto con l'approvazione delle leggi 4 agosto 1993 n. 276 e n. 277, che davano seguito al referendum del 18 aprile 1993. La legge prevedeva per l'elezione della Camera dei deputati e del Senato della Repubblica un sistema elettorale misto: maggioritario a turno unico per la ripartizione del 75% dei seggi parlamentari unito e, per il rimanente 25% dei seggi, al recupero proporzionale dei pi\u00f9 votati non eletti per il Senato (attraverso un meccanismo di calcolo denominato \u00abscorporo\u00bb) e al proporzionale con liste bloccate e sbarramento del 4% alla Camera. Per la parte maggioritaria quindi (75% dei seggi), il territorio nazionale venne suddiviso in 475 collegi uninominali per la Camera, e in 232 per il Senato. L'attribuzione di questo primo gruppo di seggi avveniva in base a un sistema maggioritario a turno unico (\"first-past-the-post\"): veniva eletto parlamentare il candidato che avesse riportato la maggioranza relativa dei suffragi nel collegio. Nessun candidato poteva presentarsi in pi\u00f9 di un collegio.\nI rimanenti seggi (25%) erano invece assegnati con un metodo proporzionale, funzionante per\u00f2 con meccanismi differenziati fra le due assemblee. Per quanto riguarda la Camera, l'elettore godeva di una scheda elettorale separata per l'attribuzione dei 155 seggi residui, cui accedevano solo i partiti che avessero superato la soglia di sbarramento nazionale del 4%. Il calcolo dei seggi spettanti a ciascuna lista veniva effettuata nel collegio unico nazionale mediante il \"metodo Hare\" dei quozienti naturali e dei pi\u00f9 alti resti; tali seggi venivano poi ripartiti, in ragione delle percentuali delle singole liste a livello locale, fra le 26 circoscrizioni plurinominali in cui era suddiviso il territorio nazionale, e all'interno delle quali i singoli candidati \u2013 che potevano corrispondere a quelli presentatisi nei collegi uninominali \u2013 venivano proposti in un sistema di \"liste bloccate\" senza possibilit\u00e0 di preferenze. Il meccanismo era per\u00f2 integrato dal metodo dello scorporo, volto a dar compensazione ai partiti minori fortemente danneggiati dall'uninominale: successivamente alla determinazione della soglia di sbarramento, ma antecedentemente al riparto dei seggi, alle singole liste venivano decurtati tanti voti quanti ne erano serviti a far eleggere i vincitori nell'uninominale \u2013 cio\u00e8 i voti del secondo classificato pi\u00f9 uno \u2013 i quali erano obbligati a collegarsi ad una lista circoscrizionale.\nPer quanto riguarda il Senato, gli 83 seggi proporzionali venivano assegnati, secondo il dettato costituzionale, su base regionale. In ogni Regione venivano assommati i voti di tutti i candidati uninominali perdenti che si fossero collegati in un gruppo regionale, ed i seggi venivano assegnati utilizzando il \"metodo D'Hondt\" delle migliori medie: gli scranni cos\u00ec ottenuti da ciascun gruppo venivano assegnati, all'interno di essa, ai candidati perdenti che avessero ottenuto le migliori percentuali elettorali. Ancor pi\u00f9 che alla Camera, ove lo scorporo era \u00abparziale\u00bb, lo scorporo \u00abtotale\u00bb previsto per il Senato faceva funzionare la quota proporzionale di fatto come una stramba quota minoritaria, in aperto contrasto con l'impianto generale della legge elettorale.\nSuddivisione.\nIl territorio nazionale venne suddiviso in collegi uninominali e circoscrizioni plurinominali per il proporzionale.\nCollegi uninominali.\nPer la Camera dei deputati erano 475 i collegi uninominali, mentre per il Senato furono previsti 232 collegi.\nCircoscrizioni della Camera dei deputati.\nLe 26 circoscrizioni della Camera dei deputati erano le seguenti:\nCircoscrizioni del Senato della Repubblica.\nLe 20 circoscrizioni del Senato della Repubblica, corrispondenti alle venti regioni italiane, erano le seguenti:\nQuadro politico.\nQueste elezioni politiche arrivarono dopo alcuni eventi che avevano modificato significativamente il quadro politico italiano.\nTutti questi cambiamenti ebbero una tale portata che si arriv\u00f2 a parlare di \u00abPrima Repubblica\u00bb e \u00abSeconda Repubblica\u00bb.\nDopo una fase di grandi trasformazioni (diaspora socialista, diaspora socialdemocratica, diaspora liberale, diaspora democristiana, diaspora comunista, diaspora missina), i principali soggetti che delinearono il nuovo scenario politico furono:\nDa sottolineare inoltre la nascita di alcuni soggetti volti a riassumere in modo trasversale tradizioni politiche differenti.\nCampagna elettorale.\nIl 26 gennaio 1994, Silvio Berlusconi ha annunciato la sua decisione di entrare in politica, presentando un suo partito politico: Forza Italia. Il suo obiettivo politico era quello di convincere gli elettori del pentapartito, rimasti in uno stato di sconcerto e confusione in seguito agli scandali delle inchieste di Mani pulite, che Forza Italia avrebbe offerto la novit\u00e0 e la continuazione delle politiche filo-occidentali di libero mercato seguite in Italia dopo la fine della seconda guerra mondiale.\nBerlusconi, che nei mesi precedenti al suo ingresso in politica ipotizzava una coalizione con Mino Martinazzoli e Mariotto Segni, lanci\u00f2 una massiccia campagna di pubblicit\u00e0 elettorale sulle sue tre reti televisive e decise di allearsi con la Lega Nord di Umberto Bossi (che ruppe il preaccordo con i pattisti di Segni), con Alleanza Nazionale (nuovo nome del MSI) e alcune formazioni minori.\nSuccessivamente vinse le elezioni, ottenendo il 21% dei consensi per Forza Italia, una percentuale pi\u00f9 alta di ogni altro partito.\nSul fronte opposto, la sinistra dell'Alleanza dei Progressisti, guidata da Achille Occhetto e reduce dai successi delle comunali del novembre 1993, era composta da due partiti nati dalla dissoluzione del PCI: il PDS e il PRC.\nLa campagna elettorale fu segnata da inchieste sui candidati politici: il 16 febbraio la Procura di Roma apr\u00ec un'indagine su Achille Occhetto, Massimo D'Alema e Marcello Stefanini, tutti esponenti del PDS accusati di finanziamento illecito in seguito a una denuncia presentata da Bettino Craxi (D'Alema controdenunci\u00f2 Craxi per calunnia), il 10 marzo Silvio Berlusconi attacc\u00f2 i magistrati di Milano (con l'esclusione di Antonio Di Pietro) che stavano indagando sulle sue aziende e su alcuni collaboratori (tra cui Marcello Dell'Utri) per false fatture e fondi neri. Il 23 marzo due funzionari della DIGOS si presentarono nella sede romana di Forza Italia chiedendo, per conto del magistrato di Palmi Maria Grazia Omboni, la lista dei candidati alle elezioni: contemporaneamente, a Milano, altri agenti prelevarono l'elenco dei presidenti di tutti i club del partito.\nNel centrodestra si segnalarono alcune fratture interne alla coalizione: Bossi gridava che solo una prevalenza leghista, all'interno del Polo delle Libert\u00e0, avrebbe salvaguardato la democrazia, rifiutando la presenza missina, mentre Fini rispose dichiarando: \u00abIo ho i numeri, e un tipo come Bossi al massimo pu\u00f2 fare il \"premier\" a Gallarate\u00bb.\nSondaggi pre-voto.\nIl 1994 fu per l'Italia la prima volta in cui giornali e televisioni iniziarono a dare un forte risalto ai sondaggi d'opinione, ma l'incertezza in cui versava il paese dopo lo scandalo di Tangentopoli ha fatto s\u00ec che molti istituti valutassero l'area degli indecisi molto elevata fino a poche settimane prima del voto.\nLe percentuali di persone che non avevano ancora scelto una lista ad appena un mese dalle elezioni era cos\u00ec fotografata dai singoli istituti:\nDopo l'alta deviazione standard, si nota subito come fosse elevata la media registrata: superiore al 45%, troppo per effettuare rilevazioni attendibili. Un'indagine dell'ultimo istituto citato, ad esempio, sovrastim\u00f2 Forza Italia di 14,5 punti percentuali, ma in generale si riusc\u00ec a prevedere la vittoria elettorale delle coalizioni di centrodestra.\nLe rilevazioni effettuate all'uscita delle urne dall'istituto Doxa, invece, ebbero un errore statistico medio molto basso, e alle varie coalizioni assegnavano tali risultati:\nAnalisi territoriale del voto.\nIl Polo delle Libert\u00e0 e il Polo del Buon Governo, le coalizioni di centrodestra guidate da Silvio Berlusconi conquistano le regioni: Abruzzo (province di Chieti e dell'Aquila), Campania (tranne le province di Avellino e Napoli), Friuli-Venezia Giulia, Lazio (tranne la Provincia di Viterbo), Liguria (province di Imperia e Savona), Lombardia (tranne la Provincia di Mantova), Molise, Piemonte, Puglia, Sardegna (province di Cagliari e Oristano) e Sicilia.\nSilvio Berlusconi vince anche nelle province di Piacenza (Emilia-Romagna), di Lucca (Toscana), di Reggio Calabria (Calabria) e di Trento (Trentino-Alto Adige).\nIl bacino dei consensi ai Poli delle Libert\u00e0 e del Buon Governo corrisponde in buona parte a quello dell'ex Democrazia Cristiana.\nL'Alleanza dei Progressisti di Achille Occhetto ottiene la vittoria nelle regioni: Basilicata, Calabria (tranne la Provincia di Reggio Calabria), Emilia-Romagna (tranne la Provincia di Piacenza), Liguria (province di Genova e La Spezia), Marche, Toscana (tranne la Provincia di Lucca) e Umbria.\nAchille Occhetto vince anche nelle province di Pescara e Teramo (Abruzzo), di Napoli (Campania), di Mantova (Lombardia), di Nuoro (Sardegna) e di Viterbo (Lazio).\nIl bacino dei consensi all'Alleanza dei progressisti corrisponde in buona parte a quello dell'ex Partito Comunista Italiano.\nIl Patto Segni di Mariotto Segni vince soltanto nelle province di Sassari (Sardegna) e di Avellino (Campania).\nTra le formazioni presentatesi su scala locale, va segnalata la lista \"Programma Italia\", promossa dal deputato uscente Ugo Grippo e presente nelle circoscrizioni Campania 1 (2,06%) e Puglia (4,89%).\nConseguenze del voto.\nIl 10 maggio 1994 si form\u00f2 un Governo presieduto da Silvio Berlusconi e quasi tutti i ministeri furono affidati a esponenti dei partiti delle coalizioni di cui era leader. L'esecutivo era composto da 25 ministri. Perch\u00e9 entrasse in carica, servirono al Senato i voti di alcuni senatori a vita, mentre alla Camera l'ampia maggioranza permise facilmente l'ottenimento della fiducia. Al Senato quattro senatori popolari (Vittorio Cecchi Gori, Nuccio Cusumano, Luigi Grillo e Tomaso Zanoletti) uscirono dall'aula al momento del voto, facendo abbassare il \"quorum\" a 158 voti, e il governo ottenne la fiducia con 159 voti a favore, 153 contro e 2 astenuti (Giovanni Spadolini e Paolo Emilio Taviani).\nIl nuovo governo fu visto negativamente dalla stampa estera non per la coesistenza nella stessa persona (caso unico nelle democrazie occidentali) del potere politico e di un grande potere economico associato a un semimonopolio televisivo, ma per il pericolo di rinascita del fascismo : il Parlamento europeo approv\u00f2 di strettissima misura (189 voti favorevoli e 188 contrari) una mozione voluta dai socialisti che, sia pure in termini sfumati, esprimevano ansia per le sorti della democrazia in Italia e il Presidente della Repubblica Oscar Luigi Scalfaro replic\u00f2 che l'Italia non aveva bisogno di maestri.\nNonostante il successo elettorale si tratt\u00f2 di un governo fragile, a causa di alcune frizioni tra Forza Italia e la Lega Nord, in particolare sulla riforma delle pensioni osteggiata dai leghisti, e proprio per la sfiducia di quest'ultima decretata appena sette mesi dopo l'entrata in carica dell'esecutivo, si venne a formare un governo tecnico presieduto dall'indipendente Lamberto Dini (titolare del Tesoro durante il governo precedente) e sostenuto \u2013 in appoggio esterno \u2013 dalla Lega Nord e dai partiti di centrosinistra usciti sconfitti dalle urne, con 302 voti favorevoli, 270 astenuti (coalizione di centrodestra) e 39 contrari (PRC)."}
{"id": "243700", "revid": "1543377", "url": "https://it.wikipedia.org/wiki?curid=243700", "title": "Trimix", "text": "Il trimix \u00e8 una miscela respiratoria usata da alcuni subacquei per le immersioni pi\u00f9 impegnative, la si pu\u00f2 utilizzare gi\u00e0 a partire dai 40 metri ma solitamente viene utilizzato oltre 60 metri, oppure quando si oltrepassano i normali tempi di fondo dati dalle tabelle decompressive ad aria.\nImpiego.\nLo scopo essenziale delle miscele \u00e8 di ridurre o eliminare gli effetti tossici che ossigeno e azoto scatenano con l'aumentare della pressione in modo da poter svolgere immersioni ad alte profondit\u00e0 senza incorrere in problemi di iperossia o tossicit\u00e0 dell'ossigeno, e di mantenere una narcosi da azoto come se ci si trovasse a 30 metri di profondit\u00e0.\nL'elio, essendo un gas pi\u00f9 leggero e inerte, entra in soluzione nei tessuti presenti nel nostro corpo pi\u00f9 velocemente, ma allo stesso tempo fuoriesce dai tessuti con altrettanta velocit\u00e0.\nComposizione.\nLa miscela \u00e8 composta da ossigeno, elio e azoto. \nLa quantit\u00e0 di ossigeno all'interno della miscela non deve avere una pressione parziale superiore ai 160 kPa. L'ossigeno puro pu\u00f2 essere utilizzato alla massima profondit\u00e0 di 6 metri. Oltre tale profondit\u00e0 l'ossigeno \u00e8 tossico per il sistema nervoso centrale. Seguendo questi parametri, si pu\u00f2 dire che oltre i 66 metri con la comune aria (che ha una concentrazione di ossigeno del 21%) si supera la pressione parziale di 160 kPa.\nL'azoto \u00e8 un gas pesante, e dopo la profondit\u00e0 di 30 metri (400 kPa) diventa narcotico poich\u00e9 entra in soluzione negli strati lipidici che compongono i neuroni e interferisce con i normali segnali, dando un senso di ubriachezza. Pi\u00f9 aumenta la pressione pi\u00f9 questo effetto diventa forte. \nLa presenza di elio nella miscela diminuisce la quantit\u00e0 dei gas che sono contenuti nella aria che respiriamo in superficie. Perci\u00f2 la minor quantit\u00e0 di azoto, significa un minor effetto narcotico, quindi pi\u00f9 lucidit\u00e0 durante le immersioni profonde. Se usato in miscela con il solo ossigeno (Heliox) l'elio per\u00f2 presenta dei problemi rilevanti soprattutto superati i 150 metri di profondit\u00e0. Poich\u00e9 se la velocit\u00e0 di discesa superasse i 30 metri al minuto si potrebbe incorrere in quella che viene chiamata HPNS (\"High pressure nervous syndrome\"). Per questo ed altri motivi di sicurezza la miscela Heliox \u00e8 utilizzata sotto stretto monitoraggio della composizione del gas nel diving di saturazione, che prevede lunghissimi tempi di decompressione in atmosfera controllata.\nComposizione percentuale.\nLe percentuali dei gas nella miscela sono variabili in funzione di vari parametri, vengono decise dal subacqueo stesso in base alle caratteristiche di durata dell'immersione, della profondit\u00e0 massima, della pressione parziale dell'ossigeno e dell'azoto e ad altri parametri che il subacqueo stesso deve decidere, come il livello di narcosi d'azoto.\nNomenclatura.\nPossiamo definire due tipi di miscele Trimix:\nle miscele vengono caratterizzate indicando le percentuali di Ossigeno ed elio: un trimix 20/25 ad esempio definisce una miscela composta dal 20% di O2 e dal 25% di He, e dalla restante parte (55%) di azoto.\nHeliair.\nL'heliair \u00e8 una miscela ternaria ipossica, simile al trimix per i suoi componenti (elio, ossigeno e azoto). Usato nella subacquea tecnica, \u00e8 di facile produzione, perch\u00e9 formata da elio con un'aggiunta di semplice aria. Chiamato anche \"il trimix dei poveri\", veniva usato dai vecchi corallari per raggiungere elevate profondit\u00e0.\nPianificazione.\nLe immersioni con questo tipo di miscele devono essere assolutamente ben pianificate. \nRiguardo alle tappe decompressive, il trimix impone le prime tappe a profondit\u00e0 molto superiori rispetto alle tabelle di decompressione ad aria o nitrox.\nOggi vengono usati software che a seconda dei parametri inseriti calcolano le quantit\u00e0 dei gas componenti la miscela e le relative soste di decompressione da effettuare durante la risalita con i conseguenti gas decompressivi da usare, indispensabili in questo genere di immersioni.\nScelta delle miscele.\nQuando a causa della profondit\u00e0 l'ossigeno diventa tossico (normalmente viene considerata una soglia fra 1,4 Pa e 1,6 Pa) si \u00e8 costretti ad utilizzare miscele ipossiche. Risalendo, la pressione parziale dell'ossigeno con l'uso di miscele ipossiche, potrebbe scendere al di sotto dei livelli minimi tollerabili, quindi \u00e8 indispensabile utilizzare miscele differenziate: miscele di viaggio per il percorso di discesa e risalita e miscele di fondo. Inoltre, per facilitare la decompressione, spesso si utilizza una terza miscela, detta \"decompressiva\", con un alto tenore di ossigeno (sempre rispettando le soglie indicate). La diminuzione degli altri due gas nella miscela respirata ne facilita la cessione da parte dei tessuti dell'organismo."}
{"id": "243706", "revid": "287204", "url": "https://it.wikipedia.org/wiki?curid=243706", "title": "Beni mobili registrati", "text": ""}
{"id": "243707", "revid": "10369", "url": "https://it.wikipedia.org/wiki?curid=243707", "title": "Bene mobile registrato", "text": ""}
{"id": "243708", "revid": "11694", "url": "https://it.wikipedia.org/wiki?curid=243708", "title": "Religione Zoroastriana", "text": ""}
{"id": "243712", "revid": "256896", "url": "https://it.wikipedia.org/wiki?curid=243712", "title": "Scouts d'Europa", "text": ""}
{"id": "243713", "revid": "938", "url": "https://it.wikipedia.org/wiki?curid=243713", "title": "Trinit\u00e0 d'Agultu", "text": ""}
{"id": "243728", "revid": "242434", "url": "https://it.wikipedia.org/wiki?curid=243728", "title": "Patente (araldica)", "text": ""}
{"id": "243729", "revid": "125070541", "url": "https://it.wikipedia.org/wiki?curid=243729", "title": "Paternostro (araldica)", "text": "Paternostro \u00e8 un termine utilizzato in araldica per indicare il rosario, colle grana d'argento e di rosso, e pendentevi la croce bifida ottagona; speciale ai bal\u00ec ed al Gran Maestro di Malta."}
{"id": "243731", "revid": "110157", "url": "https://it.wikipedia.org/wiki?curid=243731", "title": "Flatnuke", "text": "Flatnuke \u00e8 un Content Management System (CMS) per la gestione di siti web, scritto nel linguaggio PHP. La sua caratteristica fondamentale \u00e8 l'utilizzo di file di testo per la memorizzazione delle informazioni al posto di database quali mysql o altri; lo stesso nome deriva dall'utilizzo dei file di testo, ovvero \"flat file\" (da cui Flatnuke).\nL'utilizzo dei file di testo lo rende particolarmente semplice da installare e configurare e dunque particolarmente indicato per siti web personali o di piccole comunit\u00e0.\nLa storia.\nFlatnuke nasce nel 2003, ad opera di Simone Vellei, come template per la gestione del proprio sito web personale. Questo nucleo di base si \u00e8 poi evoluto fino ad diventare un CMS completo.\nSuccessivamente si \u00e8 unito all'autore originale un gruppo di volontari per contribuire nello sviluppo del progetto, ciascuno secondo le proprie competenze (sviluppo codice, grafica, traduzioni).\nCaratteristiche.\nFlatnuke \u00e8 un progetto fortemente modulare. Gli utenti possono aggiungere o togliere funzionalit\u00e0 aggiungendo, togliendo o modificando i file di cui \u00e8 composto. Queste sono le sue principali caratteristiche:\nOltre a queste sono presenti altre caratteristiche quali un motore di ricerca interno in grado di effettuare ricerche tra le news, il forum, i file in download, gli utenti, le immagini e le sezioni.\nSicurezza.\nCon l'aumento della diffusione del portale si \u00e8 posto il problema della sicurezza. Dal 2005, anno in cui sono stati segnalati i primi problemi, il team di sviluppo si \u00e8 concentrato in modo particolare sul tema della sicurezza. Ora tutte le variabili gestite da Flatnuke vengono accuratamente controllate prima di essere utilizzate. Dall'introduzione di questo meccanismo i problemi di sicurezza delle versioni stabili sono praticamente scomparsi e oggi Flatnuke si pu\u00f2 ritenere un prodotto sufficientemente sicuro per la gestione di piccoli siti. Tutti i problemi segnalati vengono inoltre tempestivamente corretti.\nFlatnuke supporta pi\u00f9 \"blacklist\" in grado di filtrare i messaggi degli utenti per prevenire lo spam sul portale.\nDalla versione 2.7 \u00e8 stata introdotta la registrazione tramite e-mail per prevenire le registrazioni dolose di malintenzionati.\nAccessibilit\u00e0 e conformit\u00e0 agli standard.\nParticolare attenzione \u00e8 posta al tema dell'aderenza agli standard e dell'accessibilit\u00e0. Il codice del progetto \u00e8 quanto pi\u00f9 possibile conforme ai dettami del W3C e viene costantemente controllato con il suo validatore di codice. Perch\u00e9 il sito sia \"W3C compliant\" \u00e8 necessario che anche il tema utilizzato sia conforme agli standard.\nPur coscienti che una accessibilit\u00e0 completa non \u00e8 mai raggiungibile, Flatnuke cerca di implementare al suo interno tutti quegli accorgimenti indispensabili per rendere fruibile il sito anche da parte di categorie di utenti che necessitano di particolari accorgimenti.\nL'unione di rispetto degli standard web e attenzione ai criteri di accessibilit\u00e0 rende Flatnuke particolarmente adatto ai siti istituzionali, in particolare pubblici, che dovrebbero per legge essere conformi agli standard e rispettosi di precisi criteri di accessibilit\u00e0.\nProgetti derivati.\nIl progetto pi\u00f9 importante derivato da Flatnuke \u00e8 Flatnux, gi\u00e0 conosciuto come Flatnuke3 (poi rinominato per non creare confusione con il progetto originale).\nFlatnux \u00e8 sviluppato da Alessandro Vernassa, il quale collabora anche allo sviluppo di Flatnuke.\nDal 2007 esiste un sito di supporto per la distribuzione di Temi, How to e Plug-in per Flatnuke: \"Themes and Tools for Flatnuke\"."}
{"id": "243732", "revid": "729019", "url": "https://it.wikipedia.org/wiki?curid=243732", "title": "Arteria uterina", "text": "L'arteria uterina \u00e8 un ramo dell'arteria iliaca interna che irrora l'utero, l'uretere e la parete della vescica urinaria.\nDecorso.\nL'arteria uterina di solito deriva dalla divisione anteriore dell'arteria iliaca interna. Decorre lungo l'utero, attraversando l'uretere anteriormente,portandosi verso l'utero all'interno del legamento cardinale.\nL'arteria uterina \u00e8 il principale apporto di sangue all'utero e si ingrandisce significativamente durante la gravidanza.\nNel suo percorso d\u00e0 vita a numerose arterie che scorrono parallele e circondano l'utero, formando anastomosi con gli omologhi vasi controlaterali. Da queste arterie partono le arterie radiali, che vanno verso il centro, attraversando il terzo medio del miometrio, terminando in circa duecento arterie spirali, che dopo un percorso tortuoso attraverso l'endometrio si dividono in molteplici capillari.\nImportanza nella pratica clinica.\nNello screening per la preeclampsia e per la restrizione dell'accrescimento fetale l'arteria uterina ha un ruolo molto importante, poich\u00e9 \u00e8 l'oggetto della valutazione dello spettro Doppler-flussimetrico."}
{"id": "243734", "revid": "1573940", "url": "https://it.wikipedia.org/wiki?curid=243734", "title": "Amenardis II", "text": "Figlia di Taharqa e sorella del re di Napata Altanersa succedette a Shapenewpet II che l'aveva adottata.\nDal 659 a.C. adott\u00f2, in seguito alle pressioni di Psammetico I della XXVI dinastia, Nitokris I.\n imn iir di si - Amonirdisi"}
{"id": "243735", "revid": "104485", "url": "https://it.wikipedia.org/wiki?curid=243735", "title": "Piano Tavola", "text": "Piano Tavola (\"u Chianu Tavula\" in siciliano) \u00e8 un centro abitato il cui territorio \u00e8 suddiviso tra quattro comuni della citt\u00e0 metropolitana di Catania: Belpasso, Misterbianco, Camporotondo Etneo e Motta Sant'Anastasia.\nConta circa 5.000 abitanti, dei quali circa la met\u00e0 residenti nel territorio che fa parte del comune di Belpasso.\nStoria.\nL'abitato di Piano Tavola nacque in maniera spontanea e non pianificata in conseguenza dell'insediamento industriale degli anni cinquanta e sessanta, nel brullo territorio costituito dalla colata lavica del 1669, e dell'immigrazione di operai e lavoratori nell'area con conseguente espansione edilizia a macchia d'olio iniziando lungo la strada statale 121 e le sue intersezioni con le provinciali e comunali per Belpasso e Camporotondo.\nCresciuto a dismisura, l'abitato ha finito con il coinvolgere ben quattro comuni confinanti complicando i problemi delle infrastrutture e dei servizi; in seguito a ci\u00f2 la maggior parte degli abitanti ha cercato di costituirsi in comune autonomo.\nReferendum istitutivo del comune.\nDopo decenni di attesa il 2 ottobre 2011 la comunit\u00e0 di Piano Tavola sarebbe dovuta andare a votare per l'istituzione del comune di Piano Tavola, ma su appello del Comune di Belpasso presentato al CGA di Palermo, deciso con ordinanza n. 812 del 7.09.2011 e a seguito della sentenza del TAR di Catania 370/2012, successivamente emessa nel febbraio del 2012, il predetto referendum \u00e8 stato annullato atteso che il decreto dell'Assessorato delle Autonomie Locali e della Funzione Pubblica n. 130 del 27 maggio 2010, pubblicato in G.U.R.S. n. 25 del 10 giugno 2011, con il quale \u00e8 stata autorizzata la consultazione referendaria per l'erezione a Comune autonomo della frazione di Piano Tavola, risulta essere stato emanato su \"perplessi presupposti giuridici\".\nEconomia.\nA nord-est dell'abitato sorge la vasta Area di sviluppo industriale di Piano Tavola nella quale sono presenti circa 300 attivit\u00e0 industriali e produttive agroalimentari, elettromeccaniche, di carpenteria metallica, di prefabbricati industriali in c.a., metalmeccaniche di trasporto merci e collettame.\nInfrastrutture e trasporti.\nStrade.\nLe strade principali di Piano Tavola sono la via, cosiddetta, Nazionale (la vecchia statale 121) che costeggia i binari della Ferrovia Circumetnea e attraversa interamente il centro abitato, e la via Mongibello, ortogonale ad essa, con la quale si raggiunge Belpasso e i comuni che si trovano pi\u00f9 a nord.\nFerrovie.\nPiano Tavola dispone di una stazione ferroviaria della Ferrovia Circumetnea.\nMobilit\u00e0 urbana.\nPiano Tavola \u00e8 collegato da un servizio di autobus urbano della FCE con il centro di Belpasso e con la stazione Nesima della metropolitana di Catania. La stessa garantisce un collegamento diretto di autobus con Misterbianco, Patern\u00f2 e Catania."}
{"id": "243740", "revid": "8973", "url": "https://it.wikipedia.org/wiki?curid=243740", "title": "Liste Verdi", "text": ""}
{"id": "243744", "revid": "126257", "url": "https://it.wikipedia.org/wiki?curid=243744", "title": "Pendente (araldica)", "text": ""}
{"id": "243745", "revid": "767487", "url": "https://it.wikipedia.org/wiki?curid=243745", "title": "Paleozoologia", "text": "La paleozoologia (dal greco \"palaios\", \"antico\", \"zoon\", \"animale\" e \"logos\", \"discorso\") \u00e8 il ramo della paleontologia, paleobiologia, o zoologia che si occupa del recupero e dell'identificazione di resti di animali multicellulari da quelli geologici (o addirittura archeologici) contesti e l'uso di questi fossili nella ricostruzione di ambienti preistorici e antichi ecosistemi.\nI resti definitivi e macroscopici di questi metazoi si trovano nei reperti fossili del periodo Ediacarano in epoca neoproterozoica in poi, sebbene non divengano comuni fino al tardo periodo Devoniano nella seconda met\u00e0 del Paleozoico."}
{"id": "243747", "revid": "1516566", "url": "https://it.wikipedia.org/wiki?curid=243747", "title": "Pergola (araldica)", "text": "Pergola \u00e8 un termine utilizzato in araldica per indicare una pezza onorevole a foggia di Y formata di una banda, una sbarra ed un palo che si riuniscono in cuore.\n\u00c8 detta \"pergola rovesciata\" la figura ottenuta ribaltando la precedente secondo un piano orizzontale."}
{"id": "243752", "revid": "30274", "url": "https://it.wikipedia.org/wiki?curid=243752", "title": "Quo Vadis", "text": ""}
{"id": "243753", "revid": "242434", "url": "https://it.wikipedia.org/wiki?curid=243753", "title": "A pergola", "text": ""}
{"id": "243754", "revid": "729019", "url": "https://it.wikipedia.org/wiki?curid=243754", "title": "Re di Kush", "text": "Con il termine Re della Nubia (o Re di Kush) s'intendono i sovrani che ressero il regno di Kush con capitale Napata prima e Meroe dopo (il trasferimento della capitale fu opera del sovrano Aspelta). La dinastia discendeva dalla XXV dinastia egizia, di origini nubiane.\nOrigini.\nTra il 2500 a.C. e il 1500 a.C., prosper\u00f2 in Nubia il regno di Kerma sui cui sovrani non si conosce praticamente nulla a causa della mancanza di documentazione epigrafica."}
{"id": "243756", "revid": "1995255", "url": "https://it.wikipedia.org/wiki?curid=243756", "title": "Eduardo Di Capua", "text": "Biografia.\nNato nella citt\u00e0 partenopea nel 1865, Di Capua studi\u00f2 al conservatorio di San Pietro a Majella di Napoli, ma fu costretto ad abbandonare gli studi per seguire la tourn\u00e9e per l'Europa il padre Giacobbe, un violinista. Nei viaggi con il padre il giovane Eduardo inizi\u00f2 a comporre musica. Di Capua ebbe per tutta la vita il vizio del gioco, che lo port\u00f2 ad avere un'infelice situazione economica. Fu tuttavia grazie al gioco che conobbe il poeta Vincenzo Russo, col quale ebbe una collaborazione artistica. Insieme composero canzoni come \"A serenata d' 'e rose\", \"I' te vurria vas\u00e0\" (), \"Torna Maggio\", \"Chitarrata\", \"Maria Mari\".\nIl pi\u00f9 grande successo di Di Capua fu la collaborazione col poeta Giovanni Capurro. Insieme, infatti, realizzarono la canzone \"'O sole mio\". Di Capua ebbe l'idea per, la melodia, in occasione di un viaggio ad Odessa. Il suo straordinario successo tuttavia non port\u00f2 ricchezza allo sfortunato compositore, che continu\u00f2 a giocare vanamente al lotto, sperando in un terno vincente che non arriv\u00f2 mai. Mor\u00ec a Napoli il 3 ottobre del 1917."}
{"id": "243759", "revid": "54253", "url": "https://it.wikipedia.org/wiki?curid=243759", "title": "Giovanni Capurro", "text": "Biografia.\nGiovanni Capurro nacque il 5 febbraio 1859 a Napoli, nel quartiere Montecalvario. Suo padre Antonio era professore di lingue e la madre Francesca Prestopino era di provenienza siciliana. Agli studi tecnici ai quali era stato avviato dal padre prefer\u00ec la musica (flauto), diplomandosi al Conservatorio.\nIn seguito divenne giornalista presso il periodico socialista La Montagna, scrisse poi per il Don Marzio e il Roma. In quest'ultimo fu assunto nel 1896 come cronista, in seguito divenne critico teatrale e, negli ultimi anni di vita, impiegato amministrativo.\nCapurro era un uomo brillante, colto e ospite gradito nei salotti ove cantava, suonava il pianoforte e faceva spassose imitazioni. Sin da giovanissimo si dedic\u00f2 alla poesia pubblicando dapprima le \"Napulitanate\" nel 1887, e poi \"Carduccianelle\", dove adatto' al napoletano la metrica greca che Giosue' Carducci aveva rispolverato qualche anno prima nelle Odi Barbare. I napoletani l'accolsero pi\u00f9 come una curiosita' che come un libro di vera poesia e lo stesso Carducci non rispose all'invio del volume se non otto anni dopo (dietro pressante invito del direttore del \"Don Marzio\" e quando Capurro era oramai una celebrita'), liquidando in poche righe quello che riteneva un tentativo maldestro e forse offensivo\nScrisse anche i versi per diverse canzoni, come \"A vongola\", del 1892. Assieme a Salvatore Gambardella scrisse Lil\u00ec Kangy.\nMa la sua composizione pi\u00f9 famosa \u00e8 indubbiamente il testo di 'O sole mio, messa in musica da Eduardo di Capua. Nonostante lo straordinario successo della canzone, Capurro, come fu per l'altro autore della canzone, mor\u00ec poverissimo a Napoli nel 1920."}
{"id": "243760", "revid": "224230", "url": "https://it.wikipedia.org/wiki?curid=243760", "title": "Corruptissima re publica plurimae leges", "text": "Corruptissima re publica plurimae leges \u00e8 una locuzione latina di Tacito (\"Annales\", Libro III, 27), che significa: \"moltissime sono le leggi quando lo Stato \u00e8 corrotto\". A significare che quando lo Stato \u00e8 molto corrotto e la legalit\u00e0 viene meno, le leggi si moltiplicano, perch\u00e9 sono create non pi\u00f9 una volta sola per il bene comune ma \"ad personam\" e \"ad hoc\": negli interessi di mille singoli corruttori in mille situazioni di vantaggio personale."}
{"id": "243761", "revid": "125388014", "url": "https://it.wikipedia.org/wiki?curid=243761", "title": "Fluminense Football Club", "text": "Il Fluminense Football Club, meglio noto come Fluminense, \u00e8 una societ\u00e0 polisportiva brasiliana con sede a Rio de Janeiro. Venne fondato il 21 luglio 1902.\nLa parola \"Fluminense\" deriva dall'aggettivo latino relativo a \"flumen\", \"fiume\" (o \"rio\" in portoghese). L'aggettivo viene usato anche per riferirsi ai nativi dello stato di Rio de Janeiro (\"Flumen Januarii\", in latino).\nLa sezione calcistica \u00e8 quella pi\u00f9 importante e la pi\u00f9 amata dai tifosi. Il Fluminense ha vinto quattro campionati brasiliani e tre tornei di Rio-San Paolo, la massima competizione interstatale prima della nascita del campionato nazionale. \u00c8 degno di nota anche il trionfo nel Torneo Internazionale dei Club Campioni del 1952, competizione organizzata dalla Confedera\u00e7\u00e3o Brasileira de Desportos che la FIFA considera antesignana \"de facto\" della Coppa Intercontinentale e della Coppa del mondo per club.\nIl Fluminense \u00e8, insieme al Botafogo, al Vasco da Gama e al Flamengo, una delle quattro principali squadre di Rio de Janeiro.\nOrigini.\nFondazione ed esordi.\nFu Oscar Cox a introdurre il calcio nella citt\u00e0 di Rio. Aveva giocato a calcio in Svizzera, durante i suoi studi a Losanna.\nQuando ritorn\u00f2 a Rio, all'et\u00e0 di 22 anni, riun\u00ec un gruppo di ragazzi che volevano anch'essi giocare a questo (all'epoca) poco conosciuto sport. Dopo avere disputato alcune partite a Rio e a San Paolo decisero di fondare un club.\nLa riunione per la fondazione si tenne il 21 luglio 1902, nell'abitazione di Hor\u00e1cio da Costa Santos, in Rua Marques de Abrantes 51 a Rio. Oscar Cox venne eletto primo presidente.\nLa prima gara della nuova societ\u00e0 venne giocata il 19 ottobre 1902 sul campo del Cricket Club Paysandu contro il Rio FC. Il Fluminense vinse 8-0 e il primo gol venne segnato proprio da Hor\u00e1cio da Costa Santos.\nNel 1906 quella squadra vinse il primo campionato a cui avesse mai partecipato, il Campionato Carioca, torneo statale di Rio de Janeiro. Vinse anche i successivi tre campionati, nel 1907, nel 1908 e nel 1909.\nAnni dieci.\nNel 1911 il club fu di nuovo campione, vincendo tutte le gare di quell'edizione del Campionato Carioca. Tuttavia al termine di quell'anno si verific\u00f2 una grave crisi, con nove giocatori che abbandonarono la squadra dopo un'accesa discussione su chi avrebbe dovuto guidare la squadra. Questi nove giocatori decisero di trasferirsi al Flamengo, che all'epoca gareggiava solo nel canottaggio.\nCon la fondazione della sezione calcistica del Flamengo cominci\u00f2 una delle pi\u00f9 famose rivalit\u00e0 nel calcio brasiliano: il \"Fla-Flu\". Il primo di questi derby venne giocato il 7 luglio 1912: bench\u00e9 nel Flamengo giocassero quasi tutti i calciatori che avevano vinto il campionato dell'anno prima il Fluminense, nel quale di quell'undici erano rimasti solo Oswaldo Gomes e James Calvert, prevalse con il punteggio finale di 3-2.\nIl 27 luglio 1914 il Fluminense ospit\u00f2 la prima gara della nazionale brasiliana, che fronteggi\u00f2 la squadra inglese dell'Exeter City. Il Brasile vinse 2-0 e il giocatore del Fluminense Oswaldo Gomes segn\u00f2 il primo gol della partita (e, quindi, anche della Nazionale brasiliana)\n\u00c8 anche in questo stadio che il Brasile vince le sue prime competizioni internazionali, il campionato sudamericano del 1919 e il campionato sudamericano del 1922.\nLa coppa olimpica.\nChiamato anche \"Coppa d'Onore\", mira a riconoscere ogni anno l'istituzione che, a discrezione del Comitato olimpico internazionale, ha fatto di pi\u00f9 per promuovere il movimento olimpico e dello sport.\nLa concessione del titolo \u00e8 fatta dal CIO dopo un esame rigoroso e dettagliato dei fascicoli presentati dai richiedenti.\nIl Fluminense Football Club \u00e8 l'unica squadra di calcio al mondo e unica istituzione in America Latina ad avere ricevuto la Coppa (1949).\nLa Coppa Olimpica (\"Coupe Olympique\") \u00e8 stata istituita nel 1906 dal barone Pierre de Coubertin, fondatore dei moderni Giochi Olimpici ed \u00e8 stata assegnata per la prima volta nel 1906 al Touring Club di Francia.\nRosa 2022.\n\"Aggiornata al 31 gennaio 2022\"\nGiocatori celebri.\nDal sito ufficiale della societ\u00e0:\nTifosi.\nI tifosi sono detti \"Tricolores\", in riferimento ai tre colori della maglia della squadra (rosso-violetto, bianco e verde).\nUno dei pi\u00f9 famosi cori della tifoseria \u00e8 \"A B\u00ean\u00e7\u00e3o, Jo\u00e3o de Deus\" (\"Benedicici, Giovanni di Dio\"), canzone che venne composta in onore del papa Giovanni Paolo II in occasione della sua visita in Brasile nel 1980.\nI tifosi del Fluminense sono solitamente collegati alle classi alte di Rio de Janeiro, in opposizione a quelli che tengono per il Vasco da Gama. Comunque la popolarit\u00e0 del club raggiunge tutti gli strati sociali.\nCi sono circa 3,6 milioni di tifosi del Fluminense in tutto il Brasile, secondo l'ultima ricerca della PLURI, datata 2013."}
{"id": "243764", "revid": "1595921", "url": "https://it.wikipedia.org/wiki?curid=243764", "title": "Fluminense", "text": ""}
{"id": "243765", "revid": "1104133", "url": "https://it.wikipedia.org/wiki?curid=243765", "title": "Not That Kind (album)", "text": "Not That Kind \u00e8 il primo album in studio della cantante statunitense Anastacia, pubblicato il 30 giugno 2000 dalla Epic Records.\nDescrizione.\nL'album \u00e8 stato prodotto da Sam Watters, Louis Biancaniello, Ric Wake, Evan Rogers, Carl Sturken e Ray Ruffin. Costruito intorno alla voce soul di Anastacia, \"Not That Kind\" \u00e8 principalmente basato sui generi soul, pop e funk; presenta inoltre elementi dance (\"I'm Outta Love\"), country (\"Cowboys &amp; Kisses\"), R&amp;B (\"Wishing Well\", \"Yo Trippin'\") e rock. La ballata \"One More Chance\" \u00e8 la traccia pi\u00f9 vecchia dell'album: fu scritta nel 1993 durante il primo tentativo di Anastacia di pubblicare un proprio album, al fianco del produttore Oji Pierce, esperienza che si concluse con un nulla di fatto. \"Love Is Alive\" \u00e8 la cover dell'omonimo brano del cantautore Gary Wright."}
{"id": "243766", "revid": "1595926", "url": "https://it.wikipedia.org/wiki?curid=243766", "title": "Fluminense FC", "text": ""}
{"id": "243767", "revid": "919135", "url": "https://it.wikipedia.org/wiki?curid=243767", "title": "Punto critico (matematica)", "text": "In analisi matematica, un punto critico o punto stazionario di ordine formula_1 di una funzione analitica \u00e8 un punto del piano complesso in cui la funzione \u00e8 regolare ma la sua derivata ha uno zero di ordine formula_2. L'immagine di un punto critico \u00e8 detto valore critico.\nUn punto critico o stazionario di una funzione differenziabile reale \u00e8 un punto in cui la derivata si annulla oppure non \u00e8 definita. Nel caso in cui si tratti di una funzione reale di due o pi\u00f9 variabili, devono annullarsi tutte le derivate parziali, mentre se anche il codominio \u00e8 uno spazio vettoriale allora \u00e8 un punto in cui la matrice jacobiana non ha rango massimo. Considerando infine il caso di un campo vettoriale su una variet\u00e0 differenziabile, un punto critico \u00e8 un punto dove il campo vettoriale \u00e8 nullo o diventa infinito.\nDetta formula_3 una funzione analitica, formula_4 \u00e8 un punto critico se:\nUna funzione formula_3 che \u00e8 regolare all'infinito ha un punto critico all'infinito se:\nL'uso della parola \"critico\" \u00e8 dovuto al fatto che nelle sue vicinanze si possono avere comportamenti atipici con, per esempio, punti di massimo o minimo locale o di flesso stazionario (tangenza orizzontale).\nSe ad esempio formula_3 \u00e8 il potenziale complesso associato al flusso di un liquido incomprimibile attraverso una superficie piana, per un punto critico passano non pi\u00f9 di formula_9 linee di flusso, ed in prossimit\u00e0 di esso la velocit\u00e0 di flusso (un campo vettoriale) \u00e8 nulla.\nFunzioni reali.\nUn punto critico di una funzione derivabile definita su un insieme aperto dei numeri reali a valori reali formula_10 \u00e8 un punto formula_11 in cui la derivata formula_12 si annulla (in questo caso il punto si dice anche \"punto stazionario\") o non esiste.\nLa nozione si estende a una generica funzione differenziabile formula_13 definita su un sottoinsieme formula_14 di formula_15: in questo caso si chiama punto critico un punto formula_11 del dominio formula_14 tale che il differenziale formula_18 calcolato in formula_11 ha nucleo di dimensione non nulla.\nFunzioni olomorfe e meromorfe.\nUn punto critico per una funzione olomorfa formula_30 \u00e8 un punto formula_31 in cui la derivata complessa di formula_32 si annulla. Nel caso di una funzione meromorfa sono considerati punti critici anche i poli.\nPer una funzione olomorfa o meromorfa i punti critici corrispondono ai punti in cui la funzione non definisce una mappa conforme.\nCampi vettoriali.\nUn punto critico per un campo vettoriale formula_33 definito su un insieme aperto di formula_15 o su una variet\u00e0 differenziabile \u00e8 un punto formula_11 dove il campo vettoriale \u00e8 nullo o diventa infinito. Nelle vicinanze di un punto che \"non\" \u00e8 critico il campo vettoriale \u00e8 equivalente ad un campo vettoriale costante, cio\u00e8 esiste un intorno ed un cambiamento di coordinate continuo dell'intorno che trasforma il campo vettoriale in un campo vettoriale costante (e non nullo). Nell'intorno di un punto critico, invece, il campo vettoriale pu\u00f2 avere diversi comportamenti che possono essere classificati in una infinit\u00e0 numerabile di casi a meno di cambiamenti di coordinate. La classificazione dipende dalla dimensione dello spazio vettoriale (o della variet\u00e0) su cui \u00e8 definito il campo.\nAlcune propriet\u00e0 topologiche del campo nell'intorno di un punto critico sono catturate dal concetto di indice di un campo vettoriale.\nIl numero dei punti critici e la loro struttura sono legati alla struttura topologica globale dello spazio in cui \u00e8 definito il campo vettoriale dal teorema di Poincar\u00e9-Hopf.\nValore critico.\nUn valore critico \u00e8 un valore assunto dalla funzione tale che tra i punti nella controimmagine di tale valore c'\u00e8 almeno un punto critico.\nDefinizione per funzioni reali.\nSia formula_36 una funzione a valori reali, allora un punto formula_37 si dice \"valore critico\" se esiste almeno un formula_38, tale che il differenziale di formula_22 in formula_40 si annulla, ossia formula_41\nTale definizione si estende facilmente a tutti i contesti in cui si pu\u00f2 definire il concetto di punto critico."}
{"id": "243768", "revid": "1005847", "url": "https://it.wikipedia.org/wiki?curid=243768", "title": "Elezioni politiche in Italia del 1992", "text": "Le elezioni politiche in Italia del 1992 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 5 e luned\u00ec 6 aprile 1992. Convenzionalmente vengono ritenute le ultime elezioni della cosiddetta Prima Repubblica, ovvero quel periodo che va dalla nascita della Repubblica Italiana al 1992, e caratterizzate per essere le prime dal 1946 senza la presenza del Partito Comunista Italiano (rinominatosi Partito Democratico della Sinistra) e le ultime alle quali prese parte la Democrazia Cristiana.\nSistema di voto.\nLe elezioni politiche del 1992 si tennero con il sistema di voto introdotto con il decreto legislativo luogotenenziale n. 74 del 10 marzo 1946, dopo essere stato approvato dalla Consulta Nazionale il 23 febbraio 1946. Concepito per gestire le elezioni dell'Assemblea Costituente previste per il successivo 2 giugno, il sistema fu poi recepito come normativa elettorale per la Camera dei deputati con la legge n. 6 del 20 gennaio 1948. Per quanto riguarda il Senato della Repubblica, i criteri di elezione vennero stabiliti con la legge n. 29 del 6 febbraio 1948 la quale, rispetto a quella per la Camera, conteneva alcuni piccoli correttivi in senso maggioritario, pur mantenendosi anch'essa in un quadro largamente proporzionale.\nSecondo la suddetta legge del 1946, i partiti presentavano in ogni circoscrizione una lista di candidati. L'assegnazione di seggi alle liste circoscrizionali avveniva con un sistema proporzionale utilizzando il metodo dei divisori con \"quoziente Imperiali\"; determinato il numero di seggi guadagnati da ciascuna lista, venivano proclamati eletti i candidati che, all'interno della stessa, avessero ottenuto il maggior numero di preferenze da parte degli elettori, i quali potevano esprimere il loro gradimento per un unico candidato, anzich\u00e9 per un massimo di quattro come nelle precedenti elezioni (effetto del referendum sulla preferenza unica).\nI seggi e i voti residuati a questa prima fase venivano raggruppati poi nel \"collegio unico nazionale\", all'interno del quale gli scranni venivano assegnati sempre col metodo dei divisori, ma utilizzando ora il \"quoziente Hare\" naturale ed esaurendo il calcolo tramite il metodo dei pi\u00f9 alti resti.\nDifferentemente dalla Camera, la legge elettorale del Senato si articolava su base regionale, seguendo il dettato costituzionale (art. 57). Ogni Regione era suddivisa in molti collegi uninominali. All'interno di ciascun collegio, veniva eletto il candidato che avesse raggiunto il quorum del 65% delle preferenze: tale soglia, oggettivamente di difficilissimo conseguimento, tradiva l'impianto proporzionale su cui era concepito anche il sistema elettorale della Camera Alta. Qualora, come normalmente avveniva, nessun candidato avesse conseguito l'elezione, i voti di tutti i candidati venivano raggruppati in liste di partito a livello regionale, dove i seggi venivano allocati utilizzando il \"metodo D'Hondt\" delle maggiori medie statistiche e quindi, all'interno di ciascuna lista, venivano dichiarati eletti i candidati con le migliori percentuali di preferenza.\nCircoscrizioni.\nIl territorio nazionale italiano venne suddiviso alla Camera dei deputati in 32 circoscrizioni plurinominali e al Senato della Repubblica in 20 circoscrizioni plurinominali, corrispondenti alle regioni italiane.\nCircoscrizioni della Camera dei deputati.\nLe circoscrizioni della Camera dei deputati furono le seguenti:\nCircoscrizioni del Senato della Repubblica.\nLe circoscrizioni del Senato della Repubblica invece erano le seguenti:\nQuadro politico.\nLe elezioni politiche del 1992 furono le ultime svoltesi con sistema elettorale proporzionale con preferenze.\nCome effetto della svolta della Bolognina, sono le prime elezioni politiche senza il Partito Comunista Italiano e Democrazia Proletaria e le prime col Partito Democratico della Sinistra e il Partito della Rifondazione Comunista.\nLa Lega Lombarda che aveva gi\u00e0 partecipato alle elezioni politiche del 1987, vi partecipa dopo il congresso del 1991 con il nuovo nome di Lega Nord guidata da Umberto Bossi.\nIl 1991 fu l'anno che segn\u00f2 la fine del pentapartito, quando il PRI usc\u00ec dalla coalizione senza pi\u00f9 rientrarvi, facendo nascere il governo Andreotti VII.\nCampagna elettorale.\nLa campagna elettorale del 1992 si apr\u00ec in un contesto assai ostile ai partiti che per anni si erano trovati al governo del Paese: oltre all'uscita dei repubblicani dalla coalizione di governo e alle continue \u00abpicconate\u00bb del Presidente della Repubblica Francesco Cossiga contro i partiti (in particolare contro la DC e il PDS), appariva inevitabile il successo della Lega Nord, nata su impulso dell\u2019Union Vald\u00f4taine dall'unione di varie leghe regionaliste attive da qualche anno contro il costoso Stato centralista gestito dal Pentapartito, mentre era agli albori l'inchiesta Mani pulite, che stava per fare scandalo e al momento si stava occupando delle vicende del Pio Albergo Trivulzio di Milano. Dopo la scissione del PCI si presentarono le liste dei due partiti che ne erano nati: quella del PDS e quella del PRC, col crollo dell\u2019Unione Sovietica che aveva liberato l\u2019elettorato moderato dall\u2019obbligo di sostenere la DC.\nIl pentapartito, diventato intanto quadripartito, riusc\u00ec comunque a ottenere una lieve maggioranza in entrambe le Camere, ma dalle divisioni interne alla maggioranza, miste ai pochi seggi di vantaggio sulle opposizioni e alla recrudescenza delle inchieste sulla corruzione, scaturiva l'incertezza sulla stabilit\u00e0 politica.\nScoppiato lo scandalo Tangentopoli, la delegittimazione della classe politica raggiunse il suo apice e si torn\u00f2 al voto appena due anni dopo con un nuovo sistema elettorale perlopi\u00f9 maggioritario.\nAnalisi territoriale del voto.\nRispetto alle precedenti elezioni, si hanno le seguenti variazioni, correlate al massiccio afflusso di voti dai serbatoi comunista e democristiano verso la nuova offerta leghista:\nConseguenze del voto.\nLe elezioni furono segnate dal crescere dell'astensione e dell'indifferenza della popolazione nei confronti di una politica chiusa e ingabbiata negli stessi schemi dai tempi del dopoguerra, incapace di rinnovarsi malgrado gli epocali cambiamenti storici di quegli anni.\nDal punto di vista storico-politico queste elezioni segnarono alcune importanti novit\u00e0:\nQuando, a maggio, le Camere appena riunite furono chiamate a eleggere il nuovo Presidente della Repubblica, le votazioni si tennero in un clima di fortissima tensione politica (in quegli stessi giorni veniva ucciso il giudice Giovanni Falcone) e fu affossata dapprima la candidatura di Arnaldo Forlani, poi quella di Giulio Andreotti. Alla fine, fu eletto il democristiano Oscar Luigi Scalfaro, candidato dei \"moralizzatori\". Scalfaro si rifiut\u00f2 di concedere incarichi ai politici vicini agli inquisiti: Bettino Craxi, che aspirava a tornare alla presidenza del Consiglio, dovette rinunciare in favore di Giuliano Amato. Il quasi contestuale scoppio del caso Tangentopoli, con l'ondata di arresti e di avvisi di garanzia, port\u00f2 dopo soli due anni alla fine della legislatura e pi\u00f9 in generale della Prima Repubblica.\nVi furono poi le dimissioni del governo Amato, falcidiato dalle comunicazioni giudiziarie, appena dopo il referendum abrogativo del 18 e 19 aprile 1993, che aveva ad oggetto la legge elettorale in senso proporzionale del Senato. Successivamente il Presidente della Repubblica Oscar Luigi Scalfaro incaric\u00f2 il governatore della Banca d'Italia Carlo Azeglio Ciampi per la formazione di un nuovo esecutivo, col mandato di contrastare la grave crisi economica e riscrivere la legge elettorale. Venne approvata una legge elettorale in senso prevalentemente maggioritario sia per la Camera sia per il Senato: secondo le norme approvate, dei 630 seggi di Montecitorio, 475 verranno assegnati con i collegi uninominali, e 155 su base proporzionale. A Palazzo Madama i seggi \u00abuninominali\u00bb saranno 232 su 315, i proporzionali 83. La nuova legge elettorale approvata dal Parlamento, nella sua veste costituente, ha avuto la qualifica di Minotauro.\nSubito dopo l'approvazione della nuova legge elettorale, il Presidente Scalfaro sciolse le Camere. Si tennero quindi le elezioni del 27 e 28 marzo 1994."}
{"id": "243769", "revid": "1516566", "url": "https://it.wikipedia.org/wiki?curid=243769", "title": "Pianura (araldica)", "text": "Pianura \u00e8 un termine utilizzato in araldica per indicare la campagna ridotta d'altezza."}
{"id": "243772", "revid": "15756", "url": "https://it.wikipedia.org/wiki?curid=243772", "title": "Sun Wukong", "text": "Sun Wukong (letteralmente \"Discendente dell'Illuminazione o della Consapevolezza del vuoto o vacuit\u00e0\" in cinese ; in giapponese ; in coreano \uc190\uc624\uacf5 \"Son Ogong\"; in vietnamita \"T\u00f4n Ng\u1ed9 Kh\u00f4ng\"; in indonesiano \"Sun Go Kong\"), l'affascinante re delle scimmie (), \u00e8 un personaggio letterario.\nMago, monaco, re, saggio e guerriero dall'aspetto di scimmia, \u00e8 il malizioso protagonista del romanzo \"Il viaggio in Occidente\", basato su racconti popolari risalenti alla dinastia Tang (618-907). Il romanzo racconta le sue avventure dalla nascita fino al suo viaggio insieme al monaco Xu\u00e1nz\u00e0ng, anche noto come Sanzang (in giapponese Sanzo, in sanscrito Tripitaka) o Tangseng, per recuperare i testi sacri del Buddhismo conservati in India.\n\u00c8 spesso considerato il pi\u00f9 famoso e amato personaggio della letteratura cinese classica.\nIl personaggio nel romanzo.\nI primi capitoli del romanzo sono tutti dedicati alla storia di Sun Wukong, e non a caso molte edizioni italiane e internazionali si limitano a questa prima parte, con il nome \"Lo scimmiotto\".\nIl Grande Santo Pari al Cielo.\nNato in una roccia frutto della terra ingravidata dal vento, lo scimmiotto Sun Wukong si distingue per il suo coraggio portando il popolo delle scimmie nella Caverna del Sipario d'Acqua della Montagna dei Fiori e dei Frutti, e diventandone cos\u00ec il re. Preoccupato dalla possibilit\u00e0 che la sua conquistata felicit\u00e0 un giorno finisca, viaggia a lungo fino ad arrivare presso l'abitazione di un Saggio, il Patriarca Subhodi, che gli insegna la Via (Tao), e in particolare come diventare un Immortale e come difendersi dalle Tre Calamit\u00e0, il che lo rende un guerriero potentissimo, capace di 72 trasformazioni e di volare su una nuvola; quando il Saggio si render\u00e0 conto che il giovane scimmiotto non ha appreso l'essenza della Via ma solo i suoi poteri, lo caccer\u00e0 e gli proibir\u00e0 di dichiararsi suo discepolo, e in effetti Sun Wukong non far\u00e0 mai pi\u00f9 il suo nome.\nTornato nella sua Montagna dei Fiori e dei Frutti, si impegna a portare il suo regno alla supremazia, insegnando alle scimmie e agli animali a combattere, conquistando e sottomettendo tutte le altre specie e pretendendo in dono dai quattro Dragoni Re dei Mari un bastone che si allunga e rimpicciolisce a piacimento (originariamente una delle colonne che tenevano l'oceano calmo), un elmo di fenice, un'armatura d'oro e degli stivali magici.\nL'Imperatore di Giada, infastidito dalla sua arroganza, lo chiama a palazzo per tenerlo sotto controllo, e gli assegna l'incarico di Custode dei Cavalli Celesti (), ma lo scimmiotto superbo trova l'incarico troppo umile, cos\u00ec torna alla sua montagna; allora l'Imperatore di Giada manda contro di lui il Re Li e suo figlio Nezha, che tuttavia non riescono a sconfiggerlo, cos\u00ec egli decide di concedere al Re delle Scimmie il titolo di Grande Santo Pari al Cielo () come da lui richiesto e richiamarlo in Cielo.\nQui per\u00f2 lo scimmiotto d\u00e0 ancora prova di s\u00e9 e dopo essersi cibato delle Pesche dell'Immortalit\u00e0 si introduce in una festa a cui non era stato invitato e mangia e beve tutti gli alimenti degli dei che pu\u00f2, ruba le pillole di Lao Zi, poi fugge di nuovo alla sua montagna. Questa volta l'Imperatore infuriato manda contro di lui suo nipote Erlang, che, dopo una estenuante battaglia a cui partecipano anche molte altre divinit\u00e0 tra cui la Bodhisattva Guanyin e Lao Zi, riesce a sconfiggerlo e consegnarlo al Cielo, dove viene subito condannato a morte.\nIl problema ovviamente \u00e8 che lo scimmiotto \u00e8 un Immortale, ed \u00e8 invulnerabile avendo mangiato le pesche sacre, perci\u00f2 pur venendo trafitto da spade, battuto con martelli, colpito da fulmini e sottoposto a innumerevoli torture, non riporta neanche un graffio: allora viene rinchiuso in una fornace nella speranza che il suo corpo fonda, ma dopo diversi giorni, quando la fornace viene aperta, egli \u00e8 ancora vivo, e i suoi occhi sono ora del colore del fuoco con pupille dorate, ed hanno acquisito il potere di vedere attraverso ogni inganno.\nIn cerca di vendetta, Sun Wukong mette a ferro e fuoco il Cielo, combattendo alla pari con pi\u00f9 di centomila soldati imperiali, e l'Imperatore terrorizzato manda a chiamare il Tath\u0101gata Buddha, che sfida il Re delle Scimmie a saltare fuori dalla sua mano: apparentemente lo scimmiotto vi riesce, ma nel momento in cui lo fa la mano diventa sempre pi\u00f9 grande finch\u00e9 quando Sun Wukong crede di essere arrivato al confine dell'universo in realt\u00e0 non ha raggiunto che le dita della mano. Il Buddha allora lo punisce per la sua arroganza seppellendolo sotto la Montagna dei Cinque Elementi.\nIl Viaggio ad Ovest.\nDopo 500 anni la Bodhisattva Guanyin viene incaricata dal Buddha di cercare un uomo pio in grado di affrontare il pericoloso viaggio verso Ovest per portare nell'impero Tang i Sutra, in modo da diffondere in esso il vero insegnamento del Buddha, e lungo il cammino questa pensa di concedere a Sun Wukong la libert\u00e0 in cambio della promessa di diventare un discepolo del prescelto. Quando il monaco Chen Xuanzang, detto Sanzang (o Tripitaka, \"tre ceste\", dal nome del sutra che porter\u00e0 al ritorno) e Tangseng (fratello dei Tang) giunge in prossimit\u00e0 della Montagna dei Cinque Elementi la scimmia ormai millenaria gli spiega la situazione e lo implora di liberarlo; il monaco accetta, gli d\u00e0 il nomignolo Xingzhe () e da quel momento diventa il suo maestro.\nNon che Sun Wukong sia un buon discepolo; alla prima ramanzina abbandona il monaco, e la Bodhisattva Guanyin, giunta in suo soccorso, dona a questi un diadema magico. Quando il Grande Saggio Pari del Cielo ritorna il monaco gli fa indossare il diadema con un trucco e poi con una magia insegnatagli dalla Bodhisattva lo stringe attorno al suo cranio provocandogli un immenso dolore; quando smette Sun Wukong si rende conto di non poterlo togliere e cerca di uccidere di botte il suo maestro, ma questo ricomincia a recitare la formula magica.\nDa questo momento in poi Sun Wukong obbedir\u00e0 senza discutere al monaco, e lo protegger\u00e0 durante tutto il viaggio, durante il quale incontrer\u00e0 nuovi compagni di avventura e nuovi nemici, imparer\u00e0 a comportarsi meglio e infine, dopo aver portato a termine la loro impresa, lui e il monaco raggiungeranno l'illuminazione e diventeranno dei buddha a loro volta.\nOrigini del mito.\nAlcuni studiosi credono che il personaggio sia stato ispirato dalla divinit\u00e0 hindu Hanuman, l'eroe dall'aspetto di scimmia, avatar di \u015aiva, dell'antica epica R\u0101m\u0101ya\u1e47a, di cui Xuanzang ha scritto dopo essere tornato in Cina.\nSecondo altri, per\u00f2, il culto di un dio dall'aspetto di scimmia era gi\u00e0 diffuso in alcune regioni del Paese molto prima del viaggio di Xuanzang, forse come divinit\u00e0 locale poi inglobata nel pantheon taoista, e quindi assorbita nel sincretismo buddhista, come sembrerebbe indicare il fatto che ne \"Il viaggio in Occidente\" lo stesso Lao Zi, autore del Tao Te Ching, \u00e8 citato tra le divinit\u00e0 celesti e dice di s\u00e9 di aver raggiunto lo stato di buddha, e nella storia la prima divinit\u00e0 autenticamente buddhista a comparire, Guanyin, entra in scena solo durante la battaglia con Erlang.\nUn'altra possibile interpretazione \u00e8 che W\u00fa Ch\u00e9ng'\u0113n abbia unito miti e leggende locali per creare l'antieroe perfetto, l'esatto contrario di ci\u00f2 che un buddhista dovrebbe essere, in modo da dimostrare che anche una bestia dedita ai piaceri della carne pu\u00f2 raggiungere l'illuminazione. A suffragio di questa tesi si pu\u00f2 notare che \"saltare fuori da una roccia\" \u00e8 l'equivalente cinese dell'italiano \"nascere sotto un cavolo\" o \"essere portati dalla cicogna\", e \"Custode dei Cavalli\" rimanda alla tradizione cinese di tenere una scimmia nelle stalle come \"protettrice\" (si credeva che le scimmie avessero il potere di prevenire e curare le malattie equine); inoltre secondo una tradizione citata nello stesso \"Il viaggio in Occidente\" alcune scimmie di montagna sono immortali.\nSun Wukong oggi.\nTratti caratteristici.\nSun Wukong \u00e8 un personaggio che ha segnato profondamente la cultura cinese e giapponese, e spesso compare come personaggio in altre opere con altri nomi, ma con alcune caratteristiche distintive che ne rendono immediata l'identificazione da parte del pubblico. Alcune di queste sono:\nPresenza in altre opere contemporanee.\nCol nome giapponese \"Son Goku\" si fa riferimento anche a protagonisti di diversi manga/anime ispirati a lui, tra cui in \"The Monkey\", \"Dragon Ball e\" \"Saiyuki\".\nInnumerevoli personaggi di immaginari nipponici hanno attributi caratteristici di Sun Wukong, come esplicita citazione: come \"buono\" in \"Starzinger\" (il protagonista Jan Kogo) e \"Naruto\" (\u00e8 una delle evocazioni del terzo Hokage, col nome Enma Re delle Scimmie, ed \u00e8 anche il nome proprio del demone a 4 code); come \"cattivo\" in \"Le avventure di Jackie Chan\" e \"Read or Die\". Nel 14\u00ba Tank\u014dbon del manga Shamo, Liu Di Ling si traveste come il Re delle Scimmie durante il combattimento con il protagonista Ryo Narushima, e arriva a un passo dall'ucciderlo. In \"Love Hina\" e in \"Lam\u00f9\", inoltre, i protagonisti compaiono come attori di una recita in cui interpretano Sun Wukong e il suo gruppo. In un capitolo del manga \"Ranma \u00bd\" Mariko Konjo utilizza delle tecniche tratte dal repertorio di Son Goku come il bastone allungabile e la nuvoletta volante, mentre nel venticinquesimo episodio dell'anime Ranma si trova ad affrontare una tecnica di Obaba che consiste nell'apparizione dei protagonisti del racconto, tra cui \u00e8 riconoscibile una scimmietta su una nuvola con in mano un bastone. In un episodio dell'anime \"Inuyasha\" i protagonisti incontrano un demone-cinghiale, Chokyukai, che afferma di essere discendente di Cho Hakkai, ed \u00e8 accompagnato da due piccoli demoni: un kappa discendente di Sha Gojo ed una scimmia discendente di Son Goku, tre dei protagonisti della leggenda cinese; questi ultimi due si rivelano per\u00f2 molto deboli, dato che anche Shippo riesce a tenerli a bada. In un albo del manga \"I Cavalieri dello zodiaco\", uno dei Cavalieri d'Oro, Virgo, per spiegare un concetto a Phoenix, fa riferimento proprio alla famosa leggenda cinese di Son Goku. Nel numero 6 di Lilith (fumetto di Luca Enoch edito dalla Sergio Bonelli Editore) ambientato in Cina, durante il massacro di Nanchino a opera degli invasori giapponesi, la protagonista veste i panni dell'Affascinante re delle scimmie, Sun Wukong. Inoltre i Pok\u00e9mon Monferno e Infernape hanno i tratti somatici di Sun Wukong. Milo Manara ha anche disegnato la storia di Sun Wukong, sceneggiata da Silverio Pisu, in toni fortemente politici ed erotici, in \"Lo scimmiotto\" (1976).\n\u00c8 presente anche nel mondo videoludico, a cui titoli di esempio si elencano Puzzle &amp; Dragons e . Uno dei primi videogiochi dedicati al personaggio \u00e8 stato per\u00f2 SonSon della Capcom, uscito come arcade nel 1984. Riguardo alla filmografia, nel film L'impero proibito viene chiamato \"Monkey King\" ed \u00e8 interpretato da Jet Li, ha una folta barba bionda, comportamenti infantili e scimmieschi ed usa un bastone per combattere; \u00e8 anche uno dei protagonisti del film \"\" del 2013 e \"The Monkey King\" del 2014.\nAltri omaggi al re scimmia sono presenti nel Tempio Buddhista di Sau Mau Ping a Hong Kong, che ha un altare dedicato a Sun Wukong, e durante il governo di Mao Zedong in Cina, egli ha spesso fatto riferimento a Sun Wukong come esempio positivo di rivoluzionario in manifesti e discorsi pubblici.\nWukong \u00e8 il nome di uno dei campioni giocabili nel videogioco \"League of Legends\", anch'egli un uomo-scimmia.\nHa probabilmente ispirato il mangaka Eiichir\u014d Oda per il protagonista del manga One Piece, Monkey D. Luffy, oltre che uno dei Quattro Imperatori, Kaido.\nNel manga \"Toriko\" \u00e8 presente una creatura, il Re Scimmia Bambina, che ricorda sia per aspetto che per carattere Sun Wukong.\nNel videogioco \"Smite\" Sun Wukong \u00e8 un personaggio giocabile e parte del suo kit fa parte del viaggio verso ovest.\nNel videogioco Warframe, Wukong \u00e8 una delle armature selezionabili in gioco avanzato, sbloccabile dal laboratorio Tenno.\nNel videogioco Paragon, Wukong \u00e8 un combattente dotato di bastone allungabile capace di camminare nell'aria e di moltiplicarsi in cloni illusori.\nNel videogioco Tactical Monsters, Wukong \u00e8 una tra le carte pi\u00f9 forti del gioco, di livello arancione; come arma usa un bastone d'oro e si muove su di una nuvola magica. Inoltre, \u00e8 persino in grado di creare una copia di s\u00e9 stesso.\nInfine, omonimo dell'eroe scimmia \u00e8 un personaggio di \"RWBY\", un Faunus dall'aspetto di scimmia, valoroso ma insolente, arma principale del quale sono una sorta di nunchaku multiple che possono incastrarsi a mo' di bastone, proprio come il bastone magico del Re Scimmia.\nNel 2018 la piattaforma Netflix ha pubblicato la serie tv \"The new legends of Monkey\" di 10 episodi ispirata al personaggio del re scimmia.\nNel videogioco Dota 2, Wukong \u00e8 un personaggio selezionabile tra i diversi eroi con il nome Monkey King.\nUn personaggio secondario di \"Miraculous - Le storie di Ladybug e Chat Noir\" \u00e8 l'atletico Kim le Chien, che riceve un Miraculous a forma di diadema e detiene il potere del Kwami della scimmia, lo spiritoso e irascibile Xuppu: acquisisce l'identit\u00e0 di \"Monkey King\" , che come Sun Wukong \u00e8 ispirato a una scimmia e lotta con un bastone. Un bastone magico che si pu\u00f2 allungare a piacimento \u00e8 anche l'arma del protagonista della serie, Chat Noir.\nNel Webtoon \u201cGod Of Highschool\u201d il personaggio di Jin-Mo-Ri non \u00e8 nient\u2019altro che Sun Wukong, chiamato anche \u201cJaechondaesong\u201d, millenni dopo quanto narrato nel romanzo.\nNel K-Drama A Korean Odyssey uno dei protagonisti \u00e8 il Re Scimmia Son Oh-Gong, traduzione in coreano del nome Sun WuKong. Il personaggio \u00e8 interpretato da Lee SeungGi, un cantante e attore sudcoreano."}
{"id": "243774", "revid": "436907", "url": "https://it.wikipedia.org/wiki?curid=243774", "title": "Anastacia (album)", "text": "Anastacia \u00e8 il terzo album di Anastacia uscito il 29 marzo del 2004.\nL'album ha raggiunto la vetta di diversi paesi, tra cui Regno Unito, Germania, Paesi Bassi, Belgio, Grecia e Australia. L'album non \u00e8 mai uscito negli Stati Uniti, anche se una data era stata fissata per il 30 agosto 2005: la versione americana avrebbe previsto una diversa tracklist da quella europea, sostituendo \"Sexy Single\" con la B-side \"Underground Army\". I piani di pubblicazione sono stati cancellati senza motivazioni ufficiali. L'album ha venduto oltre 8 milioni di copie nel mondo.\nLa Sony Music, il 29 aprile 2004, dichiara che l'album solamente dopo un mese, riesce a vendere 4 milioni di copie nel mondo. Viene definito il miglior album Pop/Rock dell'anno ed il migliore degli ultimi 10 anni. Nel 2019 la rivista OnStage inserisce l'album nella classifica dei migliori album degli ultimi venti anni.\nAntefatti.\nNel gennaio 2003, ad Anastacia fu diagnosticato un cancro al seno sinistro. La cantante venne operata e successivamente decise di fondare l'associazione \"Anastacia Fund through The Breast Cancer Research Foundation\" per promuovere la prevenzione dal cancro al seno nelle giovani donne.\nDopo questa esperienza, Anastacia \u00e8 entrata negli studi di registrazione nel settembre del 2003 per registrare il nuovo album di inediti: assieme a lei hanno collaborato Glen Ballard, Dallas Austin, e David A. Stewart. Anastacia nell'album si \u00e8 spostata verso un sound pi\u00f9 rock, come evince da canzoni tipo \"Seasons Change\", \"Time\", \"I Do\" (in collaborazione con Sonny Sandoval del gruppo P.O.D.) e \"Pretty Little Dum Dum\".\nAnastacia ha scritto sul suo sito ufficiale che la sua malattia ha reso le registrazioni per l'album pi\u00f9 difficili:\n\u00ab[...] non \u00e8 stata un'esperienza piacevole. Di solito cerco sempre il lato positivo delle cose, ma finora niente riguardo alla registrazione di quest'album \u00e8 stato positivo. Il mio dottore mi aveva detto che sarei stata stanca, non stupida. Non riuscivo a concentrarmi su niente. Scrivevo una strofa ma poi non riuscivo a scrivere il ritornello, o scrivevo il ritornello ma non riuscivo a scrivere l'intermezzo. Non riuscivo a parlare, non riuscivo a connettere, ero totalmente fuori. I dottori avevano detto che sarei stata stanca e infatti ho sofferto di insonnia. \u00c8 stata molto dura\u00bb.\nPromozione.\nL'album Anastacia si \u00e8 rivelato un grande successo, raggiungendo le vette delle classifiche di dieci paesi tra cui Regno Unito, Germania, Paesi Bassi, Belgio e Australia, mentre \u00e8 arrivato secondo in Italia, Spagna, Portogallo e Irlanda.\nIn Italia, \"Anastacia\" rimase per ben trenta settimane consecutive nella top 20, e tre settimane alla posizione numero 2, secondo solo a \"Buoni o cattivi\" di Vasco Rossi. Si tratta dell'album tra quelli della cantante statunitense con il pi\u00f9 alto posizionamento nella classifica italiana ad oggi.\n\"Anastacia\" rimase ben 14 settimane non consecutive l'album pi\u00f9 venduto in Europa nel 2004. Si tratta della seconda numero 1 di Anastacia nella \"European Albums Chart\" dopo \"Freak of Nature\", che vi era rimasto tre settimane non consecutive nel 2002.\nIl primo singolo dell'album, \"Left Outside Alone\" \u00e8 stato anch'esso un successo, arrivando primo in Italia, Austria, Svizzera e Australia. Dall'album sono stati estratti altri tre singoli di successo: \"Sick and Tired\", \"Welcome to My Truth\" e \"Heavy on My Heart\". Dei tre, \"Sick and Tired\" \u00e8 quello che ha avuto maggior successo, arrivando nelle prime posizioni delle classifiche di molti paesi europei, uguagliando il successo di \"Left Outside Alone\". \"Welcome to My Truth\" \u00e8 il singolo di Anastacia pi\u00f9 venduto in Spagna ed ha avuto un moderato successo nel resto d'Europa, mentre \"Heavy on My Heart\" ha avuto un successo pi\u00f9 contenuto, ma i suoi ricavati sono stati donati all\"'Anastacia Fund\"."}
{"id": "243775", "revid": "1516566", "url": "https://it.wikipedia.org/wiki?curid=243775", "title": "Piazza (araldica)", "text": "Piazza \u00e8 un termine utilizzato in araldica per indicare lo spazio vuoto nel graticolato ed in altre figure incrociate."}
{"id": "243777", "revid": "1005847", "url": "https://it.wikipedia.org/wiki?curid=243777", "title": "Elezioni politiche in Italia del 1987", "text": "Le elezioni politiche in Italia del 1987 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 14 e luned\u00ec 15 giugno 1987.\nSistema di voto.\nLe elezioni politiche del 1987 si tennero con il sistema di voto introdotto con il decreto legislativo luogotenenziale n. 74 del 10 marzo 1946, dopo essere stato approvato dalla Consulta Nazionale il 23 febbraio 1946. Concepito per gestire le elezioni dell'Assemblea Costituente previste per il successivo 2 giugno, il sistema fu poi recepito come normativa elettorale per la Camera dei deputati con la legge n. 6 del 20 gennaio 1948.\nPer quanto riguarda il Senato della Repubblica, i criteri di elezione vennero stabiliti con la legge n. 29 del 6 febbraio 1948 la quale, rispetto a quella per la Camera, conteneva alcuni piccoli correttivi in senso maggioritario, pur mantenendosi anch'essa in un quadro largamente proporzionale. Secondo la suddetta legge del 1946, i partiti presentavano in ogni circoscrizione una lista di candidati.\nL'assegnazione di seggi alle liste circoscrizionali avveniva con un sistema proporzionale utilizzando il metodo dei divisori con \"quoziente Imperiali\"; determinato il numero di seggi guadagnati da ciascuna lista, venivano proclamati eletti i candidati che, all'interno della stessa, avessero ottenuto il maggior numero di preferenze da parte degli elettori, i quali potevano esprimere il loro gradimento per un massimo di quattro candidati.\nI seggi e i voti residuati a questa prima fase venivano raggruppati poi nel \"collegio unico nazionale\", all'interno del quale gli scranni venivano assegnati sempre col metodo dei divisori, ma utilizzando ora il \"quoziente Hare\" naturale ed esaurendo il calcolo tramite il metodo dei pi\u00f9 alti resti. Differentemente dalla Camera, la legge elettorale del Senato si articolava su base regionale, seguendo il dettato costituzionale (art. 57).\nOgni Regione era suddivisa in molti collegi uninominali. All'interno di ciascun collegio, veniva eletto il candidato che avesse raggiunto il \"quorum\" del 65% delle preferenze: tale soglia, oggettivamente di difficilissimo conseguimento, tradiva l'impianto proporzionale su cui era concepito anche il sistema elettorale della Camera Alta. Qualora, come normalmente avveniva, nessun candidato avesse conseguito l'elezione, i voti di tutti i candidati venivano raggruppati in liste di partito a livello regionale, dove i seggi venivano allocati utilizzando il \"metodo D'Hondt\" delle maggiori medie statistiche e quindi, all'interno di ciascuna lista, venivano dichiarati eletti i candidati con le migliori percentuali di preferenza.\nCircoscrizioni.\nIl territorio nazionale italiano venne suddiviso alla Camera dei deputati in 32 circoscrizioni plurinominali e al Senato della Repubblica in 20 circoscrizioni plurinominali, corrispondenti alle regioni italiane.\nCircoscrizioni della Camera dei deputati.\nLe circoscrizioni della Camera dei deputati furono le seguenti:\nCircoscrizioni del Senato della Repubblica.\nLe circoscrizioni del Senato della Repubblica invece erano le seguenti:\nQuadro politico.\nLa precedente legislatura vide la formazione di due governi guidati da Bettino Craxi, fatto eccezionale poich\u00e9 per la prima volta nell'Italia repubblicana venne affidata la presidenza del Consiglio a un politico socialista.\nLe elezioni del 1983 infatti, consegnarono alle Camere una composizione di eletti che vide un ridottissimo scarto di differenza tra i seggi assegnati alla DC e quelli assegnati al PCI: solamente 27 alla Camera e 13 al Senato, una differenza mai cos\u00ec bassa dall'avvento della Repubblica. La DC infatti, alla precedente tornata elettorale, scese per la prima volta al di sotto del 35% dei consensi, fattore questo che contribu\u00ec alla necessit\u00e0 della formazione del pentapartito.\nLe elezioni amministrative del 1985, pur formalmente positive nei risultati per il governo, evidenziarono i complicatissimi equilibrismi su cui si reggeva l\u2019affollata maggioranza: se il tentativo di generalizzare la coalizione ebbe successo per le regionali, che confinarono i comunisti nelle tre storiche \"regioni rosse\" del Centro Italia, la naturale disomogeneit\u00e0 dei consigli locali non poteva non scontrarsi con i complicati accordi fra le segreterie di partito: il caso pi\u00f9 evidente fu quello di Milano, la citt\u00e0 di Craxi, dove il repentino disfacimento della risicata maggioranza nel consiglio provinciale aveva provocato per ritorsione gravi tensioni nel consiglio comunale.\nCraxi govern\u00f2 fino al 1987, dimettendosi dopo aver sconfessato il \u00abpatto della staffetta\u00bb con la DC di Ciriaco De Mita, che avrebbe visto un democristiano alternarsi alla guida del Governo dopo un anno, per condurre al termine la legislatura. La fine del governo Craxi port\u00f2 ad attestazioni di stima e di rammarico per la sua caduta da parte di diversi giornali stranieri, tra cui il \"Financial Times\", \"Le Monde\" e \"The Wall Street Journal\". Dopo la rinuncia di Oscar Luigi Scalfaro, Amintore Fanfani ricevette l'incarico di formare un nuovo esecutivo: si tratt\u00f2 di un monocolore democristiano, il cui unico scopo era quello di preparare le elezioni.\nCampagna elettorale.\nI socialisti non negavano ai democristiani la possibilit\u00e0 di avere il prossimo Presidente del Consiglio, ma contemporaneamente avvertivano gli alleati che \u00abpotrebbe toccare ancora a noi\u00bb. La DC candid\u00f2 nelle sue liste indipendenti qualificati come Guido Carli, Franco Piga, i generali Umberto Cappuzzo e Luigi Poli, e l'ex calciatore Gianni Rivera.\nAnalisi territoriale del voto.\nRispetto alle precedenti elezioni, il Partito Comunista Italiano subisce un notevole calo di voti in favore di Democrazia Cristiana e Partito Socialista Italiano, perdendo le province di Piacenza (Emilia-Romagna), di Roma (Lazio), di Milano (Lombardia), di Ascoli Piceno (Marche), di Novara (Piemonte), di Cagliari (Sardegna) e di Venezia (Veneto).\nConseguenze del voto.\nIl PSI guidato da Bettino Craxi (che tra il 1983 e il 1987 aveva guidato due governi di pentapartito) ottenne il miglior risultato dal 1958. La DC recuper\u00f2 consensi rispetto al 1983: fu un proprio esponente, Giovanni Goria, il Presidente del Consiglio nominato dopo questa consultazione. Il PCI, alle prime elezioni dopo la morte di Enrico Berlinguer (avvenuta tre anni prima), perse diversi voti e questa fu l'ultima consultazione per il rinnovo di Camera e Senato a cui partecip\u00f2.\nLe consultazioni registrarono l'ingresso in Parlamento delle Liste Verdi, che ottennero complessivamente 1.603.400 voti eleggendo 13 deputati e un senatore, ed ebbero una grossa risonanza sulla stampa internazionale per l'elezione alla Camera di Ilona Staller, pornostar di origini ungheresi in arte \u00abCicciolina\u00bb, candidata nel Partito Radicale e votata con 19.886 preferenze. L'elezione di Cicciolina rub\u00f2 la scena ad altri vip come i cantanti Domenico Modugno e Gino Paoli, o come Giorgio Strehler, passato dalla militanza socialista a Sinistra Indipendente. Iniziava inoltre la sua storia parlamentare anche la Lega Lombarda, che ottenne un seggio in entrambi i rami del Parlamento, eleggendo deputato Giuseppe Leoni e senatore Umberto Bossi."}
{"id": "243778", "revid": "124581021", "url": "https://it.wikipedia.org/wiki?curid=243778", "title": "Battaglia di Verdun", "text": "La battaglia di Verdun (in francese \"Bataille de Verdun\", : ; in tedesco \"Schlacht um Verdun\", : ), nome in codice operazione Gericht (\"giudizio\"), fu l'unica grande offensiva tedesca avvenuta tra la prima battaglia della Marna del 1914 e l'ultima offensiva del generale Erich Ludendorff nella primavera del 1918.\nFu una delle pi\u00f9 violente e sanguinose battaglie di tutto il fronte occidentale della prima guerra mondiale; ebbe inizio il 21 febbraio 1916 e termin\u00f2 il 19 dicembre dello stesso anno, vedendo contrapposti l'esercito tedesco, guidato dal capo di stato maggiore, generale Erich von Falkenhayn, e l'esercito francese, guidato dal comandante supremo Joseph Joffre sostituito al termine del 1916 con il generale Robert Georges Nivelle.\nVerdun costitu\u00ec un punto di svolta cruciale della guerra in quanto segn\u00f2 il momento in cui il peso principale delle operazioni nel fronte occidentale pass\u00f2 dalla Francia all'Impero britannico, fece svanire le ancora concrete possibilit\u00e0 della Germania di vincere la guerra e influenz\u00f2 in parte l'entrata in guerra degli Stati Uniti d'America nel conflitto.\nQuesta spaventosa battaglia divenne una sacra leggenda nazionale in Francia, sinonimo di forza, eroismo e sofferenza, i cui effetti e ricordi perdurano ancora oggi; la battaglia coinvolse quasi i tre quarti delle armate francesi, e bench\u00e9 nella storia, e nella stessa prima guerra mondiale, ci siano state battaglie anche pi\u00f9 cruente, Verdun detiene probabilmente il non invidiabile primato di campo di battaglia con la maggior densit\u00e0 di morti per metro quadro.\nIl fatto d'armi che pi\u00f9 si avvicina a Verdun fu la battaglia di Stalingrado nella seconda guerra mondiale, spesso considerata una \u00abVerdun russa\u00bb, ma, mentre a Stalingrado l'esercito tedesco tent\u00f2 la conquista di una citt\u00e0 strategicamente importante, a Verdun lo scopo dell'offensiva di Falkenhayn fu quello di \"dissanguare goccia a goccia\" l'esercito francese.\nNei piani del capo di stato maggiore generale tedesco, l'importanza morale e propagandistica di un attacco a Verdun avrebbe fatto in modo che tutto lo sforzo francese si riversasse nella difesa di un caposaldo ritenuto di primaria importanza per la Francia. Lo scopo era quello di convogliare il maggior numero di truppe nemiche in un solo settore, per poi colpirlo con la massima potenza possibile con il violento impiego di artiglieria, in modo da infliggergli il maggior numero di perdite possibile.\nPremesse.\nLe cause dell'attacco tedesco a una delle pi\u00f9 formidabili fortezze d'Europa, e della successiva strenua resistenza francese, hanno per\u00f2 delle radici pi\u00f9 profonde, da ricercare nei fatti accaduti durante la seconda met\u00e0 del secolo precedente, dalla guerra franco-prussiana del 1870 alla riorganizzazione politica e militare di Francia e Germania.\nNel luglio 1870 le forze di Napoleone III subirono alcune sconfitte iniziali non decisive, ma da quel momento in poi l'esercito francese incominci\u00f2 a ritirarsi e non riusc\u00ec pi\u00f9 a riprendersi. I tedeschi non dettero tregua all'esercito francese che venne costretto a ripiegare prima a Metz, dove una sua met\u00e0 comandata dal generale Fran\u00e7ois Bazaine venne circondata e si arrese dopo due mesi di inerzia, e poi a Sedan, in cui l'altra met\u00e0 dell'esercito, comandata da Patrice de Mac-Mahon, venne intrappolata e costretta alla resa definitiva. Fu una vera e propria catastrofe per l'esercito francese che da secoli si considerava la sola vera razza di guerrieri d'Europa. Quattro mesi dopo il re di Prussia si proclam\u00f2 Kaiser nella galleria degli Specchi della reggia di Versailles, nel palazzo su cui campeggiava la scritta \"\u00c0 toutes les Gloires de la France\" davanti a un dipinto che raffigura i francesi in atto di umiliare i tedeschi.\nLa Francia si ritrov\u00f2 con un esercito in sfacelo e una nazione demoralizzata e finanziariamente in serie difficolt\u00e0; l'Alsazia e la Lorena, centri industriali tra i pi\u00f9 importanti dell'Europa e della Francia, vennero ceduti al Reich tedesco, ma l'orgoglio francese diede presto nuovo slancio al paese, ansioso di revanscismo verso l'odiato nemico tedesco.\nQuindici anni dopo Sedan, l'esercito francese aveva riguadagnato la sua potenza difensiva e offensiva e la Francia, dopo essersi ripresa economicamente e militarmente, incominci\u00f2 la costruzione lungo la frontiera est di un forte sistema difensivo. Per non ricadere nella trappola di Metz, invece di fortificare le citt\u00e0 venne decisa la costruzione di due linee continue di forti. Venne realizzato cos\u00ec il famoso Sistema S\u00e9r\u00e9 de Rivi\u00e8res, ideato dall'omonimo generale, che consisteva in una lunga linea fortificata che aveva il \"nodo principale\" proprio nelle fortezze di Verdun.\nBench\u00e9 l'esercito tedesco del 1914 fosse molto pi\u00f9 potente a confronto di quello del 1870, il sistema di fortificazioni \"S\u00e9r\u00e9 de Rivi\u00e8res\" avrebbe provocato lunghi e duri combattimenti in caso di attacco lungo le tradizionali vie di invasione, e l'alleanza tra Francia e Russia rendeva inevitabile per la Germania il rischio di affrontare una guerra su due fronti; entrambi furono fattori che influenzarono il conte Alfred von Schlieffen nell'ideare l'omonimo piano che prevedeva di schiacciare la Francia con una \"guerra lampo\" mentre in Russia erano ancora in corso le operazioni di mobilitazione.\nLa paura francese di rimanere, in caso di nuovo conflitto, impantanati in una nuova disastrosa ritirata, fece crescere nelle file degli ufficiali francesi la stima nella teoria dell'\u00abattacco a oltranza\u00bb, elaborata dal colonnello Louis de Grandmaison, in base alla quale: \u00abse il nemico osava prendere l'iniziativa anche per un solo istante, ogni pollice di terreno doveva essere difeso fino alla morte e, se perduto riconquistato con un contrattacco immediato anche se inopportuno\u00bb. I comandi francesi da Ferdinand Foch a Joseph Joffre fecero pieno affidamento su questa teoria, ritenendo inizialmente inutili e superflue anche le armi di cui l'esercito tedesco dell'epoca faceva gi\u00e0 ampio uso, come l'artiglieria pesante a supporto della fanteria e l'uso manovrato delle mitragliatrici.\nDal canto suo il generale Erich von Falkenhayn, conoscendo l'importanza vitale di Verdun per la nazione francese e appunto le tecniche offensive dell'esercito nemico, prevedendo che la piazzaforte sarebbe stata difesa tenacemente fino all'ultimo, elabor\u00f2 un piano basato sul dissanguamento graduale, tramite il massiccio impiego di artiglieria, dell'esercito francese, che sarebbe stato decimato giorno dopo giorno per la difesa della \"mistica Verdun\". Tutto ci\u00f2 accadde e fu applicato sanguinosamente per quasi dieci mesi, in cui la piazzaforte divenne il teatro di una gigantesca battaglia di logoramento che coinvolse entrambi i contendenti.\nQuando i tedeschi diedero inizio all'assalto il 21 febbraio, erano passati solo due mesi dal giorno in cui il generale Falkenhayn era riuscito a convincere il Kaiser Guglielmo II che lo Stato Maggiore francese, essendo determinato a difendere a ogni costo la storica cittadella posta sulla strada che da est conduceva a Parigi, \"si sarebbe visto costretto a impiegare in quell'azione fino all'ultimo uomo\" piuttosto che rinunciare alla fortezza e attestarsi su un'altra linea difensiva.\nLa piazzaforte di Verdun.\nLa citt\u00e0 di Verdun, nota gi\u00e0 ai tempi di Roma con il nome di \"Virodunum\", era un importante campo fortificato organizzato per sbarrare il passo alle popolazioni germaniche. Nell'843 il trattato di Verdun divise l'Europa in tre parti e segn\u00f2 la nascita della Germania come nazione; per i teutonici prima e per i tedeschi poi, Verdun rappresent\u00f2 un simbolo quasi mistico e bench\u00e9 la cittadina in base al trattato fosse in territorio francese, nel 923 cadde sotto il dominio teutonico fino alla liberazione per mano di Enrico II nel 1552. Cento anni dopo, fu trasformata da S\u00e9bastien de Vauban in una imponente fortezza destinata a essere regolarmente assediata nei secoli successivi. La citt\u00e0 fu duramente attaccata durante la guerra dei trent'anni, poi bombardata dai cannoni prussiani nel 1792 e, successivamente nel 1870, quando fu l'ultima delle fortezze francesi a cadere durante la guerra franco-prussiana.\nNel 1916 Verdun era una cittadina tranquilla, considerata inattaccabile dai comandi francesi, che videro le fortezze intorno alla citt\u00e0 resistere efficacemente all'assedio dell'armata del Kronprinz durante l'attacco sulla Marna del 1914. In quella occasione Verdun si ammant\u00f2 di una veste ancor pi\u00f9 \"eroica\" e importante di quello che gi\u00e0 era. Da ogni lato Verdun era circondata da ripide colline lambite dalla Mosa, presidiate da numerosi forti - nelle carte topografiche tedesche del 1914 erano segnati non meno di venti forti maggiori e quaranta di media importanza (\"Ouvrages\" in francese) - che avrebbero impedito grazie a un efficace tiro incrociato qualunque avanzata nemica.\nInoltre, dalla fine dei primi scontri nel settore, Verdun fu munita di una serie di profonde trincee protettive, lunghe dai 4 ai 5 chilometri; tecnicamente la citt\u00e0 era il punto pi\u00f9 forte dell'intero fronte francese, ma in pratica si sarebbe rivelato uno dei pi\u00f9 deboli. Questo perch\u00e9 la piazzaforte fu privata quasi completamente dei suoi pezzi d'artiglieria, che furono tolti per essere adoperati al fronte, in quanto dopo aver verificato la grave carenza di bocche da fuoco nelle offensive del 1915, i francesi decisero di attingere anche alle artiglierie collocate nei forti di Verdun. Questa decisione fu peraltro assecondata dalla teoria di Louis de Grandmaison, che diceva: \"il posto del soldato francese \u00e8 in campo aperto e, se assolutamente necessario, in trincea, ma non certamente nascosto sotto un blocco di cemento\".\nIn questo modo il sistema difensivo pi\u00f9 potente venne privato delle sue armi, ma successivamente anche dei suoi uomini. Questi furono mandati su altri fronti, lasciando praticamente sguarnito il caposaldo di Verdun, dove conseguentemente non fu possibile eseguire il giusto completamento del sistema trincerato a difesa del settore che, al momento dell'attacco tedesco, era privo di trincee di collegamento, reticolati e collegamenti telefonici sotterranei. Tutte necessit\u00e0 vitali per reggere a un attacco nemico.\nIl generale Herr si disse molto preoccupato dalla situazione, tanto da dichiarare: \u00abTremo ogni giorno. Non potrei resistere a un attacco; l'ho detto al Grand Quartier G\u00e9n\u00e9ral, ma non mi hanno nemmeno ascoltato\u00bb. Il generale si trov\u00f2 davanti al disinteresse dell'alto comando francese guidato dal generale Joffre, il quale di fronte all'evidente minaccia tedesca e nonostante i palesi movimenti nemici dall'altra parte del fronte, continu\u00f2 a non preoccuparsi del pericolo imminente. Inoltre le ricognizioni del \"Service A\u00e9ronautique\" francese avevano confermato il concentramento di artiglierie dietro le linee nemiche. Questa era la condizione critica in cui si presentava il settore francese alla vigilia dell'attacco che i tedeschi avrebbero attuato a fine febbraio, mirando a conquistare uno dei simboli pi\u00f9 importanti della Francia.\nPreparativi.\nOperazione Gericht.\nPochi giorni prima del Natale 1915, Falkenhayn si rec\u00f2 dal Kaiser per proporgli un'offensiva rivolta contro la Francia. Il capo di Stato maggiore dell'esercito tedesco convinse l'imperatore ad attaccare il nemico per \"finirlo\" costringendolo ad arrendersi e in questo modo rivolgere tutta l'attenzione verso la Gran Bretagna. Un attacco alla Francia, spieg\u00f2 Falkenhayn, \u00abpermetterebbe al nostro esercito, con mezzi limitati, di impegnare duramente l'esercito francese nella difesa di Verdun costringendolo a impiegare nella difesa fino all'ultimo uomo disponibile. In questo modo le forze francesi si dissangueranno, non potendosi pi\u00f9 ritirare anche se volessero, e senza tener conto delle nostre eventuali avanzate, il nostro impegno in un fronte ristretto sarebbe minimo\u00bb.\nPer Falkenhayn la scelta dell'obiettivo da attaccare era tra Belfort e Verdun; la scelta cadde sulla seconda opzione, soprattutto perch\u00e9 l'armata che avrebbe condotto l'attacco sarebbe stata la 5\u00aa comandata dal figlio del Kaiser, il Kronprinz Guglielmo, e una sua eventuale vittoria avrebbe avuto degli utili risvolti propagandistici soprattutto nel fronte interno. E dal giorno successivo, dopo il ritorno di Falkenhayn, ossia la vigilia di Natale, \u00ab [...] cominci\u00f2 a giungere una valanga di telegrammi, mascherati sotto il nome convenzionale di \"Gericht\", che significa tribunale o giudizio, oppure, pi\u00f9 raramente, luogo di esecuzione\u00bb.\nIl primo dei corpi d'armata predisposti per l'attacco a Verdun fu trasportato da Valenciennes, in grande segretezza, il 27 dicembre; esattamente un mese dopo, il 27 gennaio (data scelta per ragioni di buon auspicio in quanto compleanno del \"Kaiser\"), furono emanati gli ultimi ordini e fu stabilita la data dell'attacco (il 12 febbraio).\nVennero costruite in breve tempo dieci nuove linee ferroviarie a scartamento ridotto e circa 24 nuove stazioni per portare tonnellate di rifornimenti di ogni genere, oltre a sette linee di raccordo per portare nella foresta di Spincourt il munizionamento dei cannoni pesanti in essa nascosti.\nIl ruolo strategico dell'artiglieria.\nIl massimo sforzo dei tedeschi era per\u00f2 assorbito dall'artiglieria: tutto il loro piano infatti si basava su un utilizzo massiccio di quest'arma. In linea di massima, il piano strategico prevedeva l'utilizzo dei cannoni pesanti che avrebbero avuto il compito di scavare un profondo vuoto nelle linee francesi che la fanteria tedesca avrebbe poi gradualmente occupato; sarebbero poi stati distrutti anche i flussi di rifornimento francesi grazie a un costante e violento fuoco di sbarramento verso le retrovie, cos\u00ec da impedire eventuali contrattacchi organizzati. I settori francesi sarebbero stati martellati continuamente da 306 pezzi d'artiglieria campale, 542 pezzi d'artiglieria pesante, 152 Minenwerfer (\"lanciamine\") e vari altri pezzi di piccolo e medio calibro sistemati sui fianchi. Questo assembramento eccezionale fu tale che su un fronte di appena 14\u00a0km, vennero dispiegati circa 1\u00a0220 pezzi d'artiglieria, ossia uno ogni 12 metri circa.\nEra la pi\u00f9 grande concentrazione di artiglieria mai vista fino ad allora. I pezzi affluivano da ogni parte e a ogni ora; tra questi vi erano inoltre ben 13 mortai da 420\u00a0mm (le famose \"grandi Berta\" e i \"Gamma M\u00f6rser\" capaci di sparare un proiettile da oltre una tonnellata), 2 cannoni da marina da 380\u00a0mm \"Langer Max\", di lunghissima portata e al sicuro dall'eventuale reazione francese, 17 mortai austriaci da 305\u00a0mm (o \"cannoni Beta\") e un'enormit\u00e0 di pezzi da 210\u00a0mm e 150\u00a0mm a tiro rapido che divennero la quotidianit\u00e0 con cui si confrontarono per quasi un anno i difensori francesi. In ordine di potenza poi vennero impiegati pezzi da 130\u00a0mm, cannoni da campagna da 77\u00a0mm che erogavano un efficace fuoco di sbarramento sugli attaccanti, e una nuova e micidiale arma, il lanciafiamme, che venne impiegato per la prima volta proprio a Verdun.\nLa meticolosit\u00e0 tedesca non si ferm\u00f2 qui. Ogni cannone era stato accuratamente posizionato con un compito assegnato ben preciso; le colline adiacenti di Romagne e Morimont garantivano un nascondiglio ideale per i grandi pezzi \"Gamma\" e \"Beta\" che avrebbero martellato la citt\u00e0 e i suoi forti. I pezzi navali da 380\u00a0mm dovevano devastare la citt\u00e0 di Verdun sparandovi ognuno 40 colpi al giorno e interrompendo le vie di comunicazione a grande distanza grazie alla loro portata. I 210\u00a0mm dovevano danneggiare gravemente la prima linea francese e quando questa fosse stata conquistata, avrebbero dovuto allungare il tiro per creare uno sbarramento nelle zone intermedie, supportando cos\u00ec gli attaccanti per un tempo sufficiente a rinforzare le posizioni e attestarsi saldamente nelle trincee conquistate.\nA questo punto le artiglierie pi\u00f9 piccole sarebbero avanzate sulla nuova linea, protette dai cannoni pesanti, e da l\u00ec avrebbero continuato la loro opera distruttrice verso le linee francesi non ancora conquistate, mentre i pezzi da 150\u00a0mm a lunga gittata avrebbero continuato a battere d'infilata le vie d'accesso che conducevano al fronte per impedire qualsiasi contrattacco immediato.\nGli ordini dati agli artiglieri tedeschi citavano: \u00abNessuna zona deve essere risparmiata dai bombardamenti [...] nessuna tregua alle zone di rifornimento; il nemico non deve sentirsi al riparo in nessun luogo!\u00bb, e per rendere possibile l'attuazione di questi ordini, per sei giorni furono stipate munizioni per un totale di 2\u00a0500\u00a0000 proiettili, per il cui trasporto erano occorsi 1\u00a0300 treni e un enorme sforzo logistico.\nIl 1\u00ba febbraio Falkenhayn venne informato che tutti gli oltre 1\u00a0220 cannoni erano finalmente in posizione e vennero scavate le piazzole per ospitare gli obici pesanti nella prima linea tedesca in previsione della conquista delle prime linee francesi. Inoltre \"truppe speciali\" erano pronte per collegare telefonicamente le posizioni avanzate e segnalare con grossi palloni rossi la posizione della fanteria per indirizzare in tempo reale il tiro di sbarramento tedesco.\nLa segretezza dei piani tedeschi.\nOltre alla consueta meticolosit\u00e0, i tedeschi diedero grande importanza alla segretezza, incarnata nel migliore dei modi dal feldmaresciallo Erich von Falkenhayn che, durante i preparativi per l'assedio di Verdun, assunse un ruolo fondamentale. Il resto dell'esercito venne praticamente tenuto all'oscuro dell'operazione \"Gericht\" fino all'ultimo; lo stesso colonnello Max Bauer consulente di Falkenhayn nella preparazione dell'artiglieria, ricevette i piani definitivi molto pi\u00f9 tardi del previsto, in modo tale che non potesse pi\u00f9 modificarli.\nAll'estremo sud del fronte, il generale Hans Emil Alexander Gaede continu\u00f2 inconsapevole i preparativi per un attacco a Belfort, che Falkenhayn in realt\u00e0 non ebbe mai intenzione di effettuare, ma che avrebbe dovuto ingannare gli anglo-francesi sul vero obiettivo del comando tedesco.\nDecine di bombardamenti diversivi furono programmati in vari punti del fronte, e persino alle infermiere che arrivavano per allestire i nuovi ospedali da campo nelle retrovie di Verdun, venne detto che erano l\u00ec per curare \"malattie interne\". Questa \"segretezza\" ebbe per\u00f2 il suo rovescio della medaglia, lo stesso Kronprinz Guglielmo e persino l'alleato austriaco vennero lasciati quasi all'oscuro delle reali intenzioni di Falkenhayn, solo lui e il Kaiser sapevano che l'offensiva di Verdun non era diretta all'occupazione della citt\u00e0 bens\u00ec al brutale piano di \"dissanguamento\" dell'esercito francese che secondo le previsioni avrebbe avuto effetti tattici e psicologici decisivi. Il comandante dell'esercito tedesco in pratica ingann\u00f2 il Kronprinz assicurandogli i rinforzi che gli sarebbero serviti per una conquista di Verdun, ma che in realt\u00e0 tenne a debita distanza dal fronte. Questo atteggiamento fu un errore che ebbe serie ripercussioni in occasione dell'attacco a Fort Douaumont, condotto con un numero di soldati insufficienti, che precluse il possibile sfondamento del fronte francese da parte dell'Armata del Kronprinz che al momento decisivo si trov\u00f2 a corto di uomini.\nPersino Konstantin von Knobelsdorf, asser\u00ec pi\u00f9 tardi, che se avesse saputo le reali intenzioni di Falkenhayn non lo avrebbe mai appoggiato; ma intanto i preparativi continuarono, ormai la macchina era in moto.\nPer i preparativi vennero poi chiamati pittori a colorare teli mimetici per nascondere gli enormi pezzi di artiglieria dalle ricognizioni aeree francesi, vennero scavate buche per nascondere le munizioni, e venne ordinato che prima dell'attacco solo i pezzi gi\u00e0 individuati dagli aerei francesi avrebbero potuto rispondere a eventuali tiri nemici. Ma l'arma in pi\u00f9 dei tedeschi non fu n\u00e9 un pezzo d'artiglieria n\u00e9 una nuova tattica, bens\u00ec un complesso sistema di tunnel sotterranei scavati lungo tutta la zona dell'attacco chiamati \"Stollen\", che permisero alle truppe tedesche di sfruttare al meglio l'effetto sorpresa.\nNelle offensive alleate del 1915, il massiccio assembramento di truppe nelle trincee di prima linea veniva individuato facilmente dal nemico, che reagiva con l'artiglieria causando pesanti perdite ancor prima che il nemico uscisse dalle trincee, in questo senso i tedeschi elaborarono questo nuovo sistema di strutture di \"prima linea\" proprio per ovviare a questo problema.\nI tedeschi realizzarono un complesso di centinaia di profonde gallerie collegate tra loro scavate nel terreno, invulnerabili ai colpi d'artiglieria, da cui, al momento dell'attacco, sarebbero sbucati fuori migliaia di soldati senza che il nemico, fino all'ultimo, ne cogliesse la presenza.\nA Verdun inoltre, per la prima volta venne impiegata massicciamente dai tedeschi anche la nuova arma aerea: la \"Luftstreitkr\u00e4fte\" radun\u00f2 168 aeroplani, 14 palloni frenati e 4 Zeppelin, una notevole forza per il tempo, che avrebbe dovuto difendere i palloni di segnalazione per l'artiglieria dall'attacco degli aerei francesi nonch\u00e9 impedire a questi di individuare i preparativi. Si sarebbe dovuto creare un vero e proprio \"sbarramento aereo\" sui cieli sopra Verdun.\nLa situazione francese.\nNel campo francese invece la situazione era molto critica; Verdun era praticamente sguarnita di artiglierie e nonostante le lamentele dei comandanti di zona il \"Gran Quartier General\" (GQG) di Joseph Joffre rimase per lungo tempo cieco davanti al pericolo. Il generale Paul Chr\u00e9tien che il 19 gennaio 1916 aveva assunto il comando del XXX Corpo d'armata, dopo la prima ispezione alla fortezza descrisse cos\u00ec la situazione: \"un terrain \u00e0 catastrophe\". Il tenente colonnello \u00c9mile Driant, ex deputato e comandante di due battaglioni di \"chasseurs \u00e0 pied\" nel bosco di Caures, sembr\u00f2 invece rendersi conto insieme con il generale Fr\u00e9d\u00e9ric Georges Herr, dell'imminente minaccia, infatti scrisse a proposito al suo amico Paul Deschanel presidente della Camera:\nIn seguito Deschanel pass\u00f2 un riassunto dei suoi punti al ministro della guerra Galli\u00e9ni che a sua volta scrisse a Joffre esprimendo la sua preoccupazione per aver sentito parlare di difetti in vari punti del fronte francese, tra cui Verdun. Joffre rassicur\u00f2 genericamente Galli\u00e9ni sullo stato delle difese francesi ma and\u00f2 su tutte le furie solo pensando che qualche ufficiale avesse scavalcato le gerarchie militari ignorando il suo stato maggiore e rivolgendosi direttamente ai politici.\nNonostante ci\u00f2, Joffre fino all'ultimo sembr\u00f2 ignorare il pericolo, forse ingannato dal servizio di spionaggio francese che fu di scarso aiuto in quanto efficacemente contrastato dal controspionaggio tedesco. Nonostante l'aiuto degli inglesi (peraltro poco efficace) anche dal settore di Verdun le informazioni uscivano lentamente, venivano utilizzate poche pattuglie e i posti di ascolto erano poco efficienti. Inoltre, il brutto tempo persistente non permise ricognizioni aeree fino al 17 gennaio, ma anche successivamente, pur disponendo di documentazione fotografica, solo il 22 gennaio venne inviato un esperto in grado di decifrare le poche fotografie scattate, che riusc\u00ec solamente a rilevare la direttrice principale dell'attacco, ma non le postazioni principali delle artiglierie.\nNonostante gli sforzi francesi, al momento dell'attacco furono individuate solo 70 piazzole di artiglieria, per cui i francesi non si resero conto fino all'ultimo della consistenza del raggruppamento nemico, anche questo fu uno dei motivi che convinsero Joffre e il suo GQG che un attacco tedesco non era imminente.\nLo spionaggio francese dal canto suo, cominci\u00f2 a segnalare con sempre maggiore insistenza movimenti nemici; il 12 gennaio venne riferito che l'artiglieria tedesca aveva incominciato a prendere posizione, il 14 arrivarono notizie su nuovi ospedali da campo e il 15 vennero riferiti importanti movimenti di truppe nelle retrovie. Nonostante tutto ci\u00f2 il GQG era sempre convinto che la Germania fosse decisa ad attaccare massicciamente la Russia, e che al massimo un attacco alla Francia si sarebbe avuto nell'Artois o nello Champagne; solo il 12 febbraio arrivarono due divisioni di rinforzo a Verdun, il giorno stesso in cui i cannoni del Kronprinz avrebbero dovuto cominciare la loro opera distruttrice.\nL'offensiva tedesca di Verdun.\nIl rinvio iniziale.\nQueste le parole del Kronprinz nelle sue memorie di guerra, che rappresentano in modo semplice e diretto la causa principale del perch\u00e9 l'attacco previsto per il 12 febbraio, fu rinviato a data da destinarsi. Le condizioni atmosferiche avverse condizionarono pesantemente i preparativi tedeschi; all'alba del giorno prestabilito, la neve cadde molto fitta e rese impossibile agli artiglieri avere una visuale ottimale, cos\u00ec il comandante della 5\u00aa armata tedesca decise di rinviare l'attacco di ventiquattr'ore, la battaglia non poteva essere cominciata se i cannoni non potevano svolgere i loro compiti con una visuale ottimale. Ma ventiquattr'ore dopo il tempo non miglior\u00f2, e neppure nei giorni a seguire, e mentre i tedeschi da una parte lottavano contro l'acqua gelida che riempiva i loro \"Stollen\", i francesi attendevano ansiosi l'attacco nemico.\nL'attesa dur\u00f2 oltre una settimana, in cui i nervi di entrambe le parti dettero evidenti segni di cedimento, ma il giorno 20 gli uomini di entrambi gli schieramenti si svegliarono e videro per la prima volta una bella giornata di sole. Approfittando di questo, per alzare il morale alle proprie stanche truppe, l'artiglieria francese fece un'ora di fuoco senza nessuna velleit\u00e0, solamente per farsi sentire. La notte del 20 febbraio per\u00f2 i movimenti tedeschi si intensificarono, la prima linea francese pot\u00e9 sentire gli ultimi treni carichi di munizioni scaricare la loro merce nei pressi del bosco di Spincourt, e al di l\u00e0 della terra di nessuno poterono sentire il canto dei soldati tedeschi.\nLe prime fasi dell'offensiva.\nLa mattina del 21 febbraio alle 8:12, in un bosco vicino a Loison, i serventi di uno dei cannoni da marina Krupp, per la prima volta dopo tanti giorni ricevettero l'atteso ordine del principe ereditario Guglielmo: un primo proiettile da 380\u00a0mm venne sparato verso la citt\u00e0 di Verdun, demolendo parte del palazzo vescovile. Altri colpi da 380 incominciarono a colpire inesorabili, centrando la stazione ferroviaria e i ponti fuori citt\u00e0: l'operazione \"Gericht\" era cominciata.\nUn bombardamento violento e preciso martell\u00f2 per ore le linee francesi, distruggendo trinceramenti e linee telefoniche, e impedendo l'arrivo di qualsiasi rinforzo. Nel primo pomeriggio il bombardamento tedesco raggiunse la massima intensit\u00e0, alte colonne di fumo si alzarono dalle linee francesi; appena un'ora dopo part\u00ec l'attacco terrestre da parte della fanteria tedesca. Gli uomini della 5\u00aa armata tedesca, comandata dal Kronprinz Guglielmo di Prussia, avanzarono a gruppi sparsi nell'intento di aprire le prime brecce tra le trincee francesi, occupando il numero pi\u00f9 alto possibile di posizioni nemiche, in vista del massiccio attacco del giorno successivo. In alcuni casi le pattuglie riuscirono perfino a fare prigionieri mentre i ricognitori aerei riportarono di una distruzione di vaste proporzioni nelle linee nemiche.\nIl primo giorno di battaglia non sort\u00ec per i tedeschi l'effetto sperato. I francesi resistettero stoicamente; anche se cedettero in vari punti non erano stati \"spazzati via\" come invece le prime ricognizioni tedesche erroneamente riportarono. Neanche la comparsa dei lanciafiamme sul campo di battaglia serv\u00ec per stanare i fanti francesi dalle loro posizioni. Per il 22 febbraio lo Stato maggiore di Knobelsdorf non pose limiti all'avanzata tedesca che si sarebbe svolta con le stesse modalit\u00e0 del giorno precedente, bombardamento al mattino e attacco della fanteria nel pomeriggio.\nIntorno alle 16:00 i tedeschi, appoggiati dall'artiglieria, conquistarono Haumont-pr\u00e8s-Samogneux, creando il primo cuneo dentro le difese nemiche, ma il vero successo fu la conquista del \"Bois de Caures\" (bosco di Caures) dove incontrarono solo due battaglioni decimati di \"chasseurs a pied\" francesi comandati da \u00c9mile Driant. I tedeschi avevano trovato il tallone d'Achille delle forze francesi e, nonostante gli uomini di Driant abbiano resistito con caparbiet\u00e0 per alcune ore, la disparit\u00e0 di forze era troppo grande e vennero sopraffatti. Nella strenua difesa del settore, Driant perse la vita.\nI vuoti dell'artiglieria francese risultarono evidenti e la controparte tedesca continu\u00f2 a martellare sistematicamente; intanto l'allarme nelle retrovie francesi crebbe di ora in ora. I tedeschi dopo aver conquistato Haumont e il Bois des Caures, ora pressavano con pi\u00f9 insistenza cercando di aggirare da nord Verdun, passando per Samogneux.\nI tedeschi, come da tattica, impedirono con un violento sbarramento di fuoco l'arrivo di rinforzi a Samogneux, ma a facilitare le cose ci pensarono gli stessi francesi. Una precipitosa notizia che dava per occupata gi\u00e0 alla sera del 22 la cittadina, mise in allarme il generale francese Herr che ordin\u00f2 un intenso tiro d'artiglieria verso Samogneux per riconquistarne le posizioni, che sfortunatamente erano ancora saldamente in mano ai soldati francesi, che in questo modo vennero decimati dalla propria artiglieria. I tedeschi approfittarono dell'errore e alle 3:00 del mattino occuparono la cittadina. I tedeschi con questa conquista rafforzarono il cuneo creato nelle difese francesi, la diga era stata infranta; la 37\u00aa divisione africana messa a tamponare la falla fu decisamente poco efficace, e i tedeschi riuscirono ancora ad avanzare in direzione di Fort Douaumont.\nLa situazione tra le linee francesi era pessima, il freddo imperversava e i ricoveri e le trincee erano stati spazzati vie, le truppe erano demoralizzate e decimate, le linee di comunicazione distrutte, le strade interrotte e le ferrovie divelte, mentre il servizio ambulanze impiegava in media 10 ore per percorrere 30\u00a0km.\nLa situazione era quindi favorevole ai tedeschi, che per\u00f2 non si accorsero subito della situazione e non colsero l'opportunit\u00e0 di un possibile e decisivo sfondamento, anche se di l\u00ec a poco avrebbero effettuato una delle pi\u00f9 fortunate conquiste dell'intera campagna.\nL'attacco a Fort Douaumont.\nUno dei simboli di Verdun era rappresentato da Fort Douaumont che, con il vicino Fort Vaux, era parte integrante di un sistema difensivo costituito da 19 forti e innumerevoli posizioni fortificate di dimensioni pi\u00f9 contenute dislocate sulla sponda orientale della Mosa. I forti erano disposti in cerchi concentrici che marcavano la successione delle linee di difesa il cui centro, nonch\u00e9 ultimo baluardo difensivo, era Verdun stessa. Ideato all'indomani della guerra franco-prussiana, questo sistema difensivo fu progressivamente riammodernato per adeguarlo alle esigenze della guerra moderna.\nIl forte era uno dei pi\u00f9 potenti del mondo e il pi\u00f9 famoso baluardo di Verdun, si ergeva imponente sulla cima pi\u00f9 alta degli \"Hauts de Meuse\" protetto in ogni sua parte dal tiro dei suoi cannoni; costruito a pianta poligonale, era un vero e proprio baluardo di cemento e filo spinato, circondato da un fossato profondo 7\u00a0metri.\nTuttavia agli occhi dei generali francesi la guerra moderna aveva dimostrato come il concetto di fortezza fosse diventato ormai obsoleto; lo avevano reso evidente i tedeschi con la conquista dei forti belgi di Liegi e Namur. Si decise quindi che gli uomini e le armi alloggiati a Douaumont avrebbero avuto un utilizzo pi\u00f9 proficuo in servizio attivo e si procedette dunque alla smobilitazione di parte dei pezzi di artiglieria del forte e di praticamente tutta la guarnigione che allo scoppio della guerra contava 500 uomini, ma che al momento della battaglia ne avrebbe contati solo 56. I vertici militari francesi non avevano per\u00f2 tenuto conto del fatto che Liegi fu conquistata a caro prezzo dai tedeschi e che Douaumont era rimasto praticamente intatto dopo i tentativi di conquista avvenuti nel 1914.\nLe difese del forte risultarono quindi notevolmente indebolite dalla nuova politica difensiva francese; le condizioni di debolezza del forte e la consapevolezza di dover fare qualcosa al riguardo si persero nel passaggio del comando dal 30\u00ba al 20\u00ba corpo. Fu una disattenzione inevitabile per generali che erano ancora abituati a considerare i forti come completamente autonomi e che quindi lasciarono i pochi uomini all'interno del forte senza rinforzi, rifornimenti, informazioni n\u00e9 ordini.\nIl 25 febbraio, dopo soli quattro giorni di battaglia, Fort Douaumont venne preso di mira dal 24\u00ba reggimento Brandeburgo e dal 12\u00ba reggimento granatieri. Il consueto bombardamento di annientamento ebbe inizio alle 9:00 del mattino del 25 febbraio, e quando part\u00ec l'attacco della fanteria, in meno di 25 minuti il 2\u00ba battaglione del 24\u00ba reggimento raggiunse l'obiettivo avanzando di 1200\u00a0m, facendo 200 prigionieri e sbaragliando le poche truppe nemiche rimaste in zona. Uno dei simboli francesi, cadde nel giro di un pomeriggio. Il forte era presidiato da soli 56 uomini comandati dal sergente maggiore Chenot; per la maggior parte i soldati si erano rifugiati nei sotterranei per sfuggire alla furia dei bombardamenti, mentre solo Chenot e pochi altri erano rimasti nella torretta del cannone da 155\u00a0mm a sparare qualche colpo. Quando le avanguardie tedesche raggiunsero il forte, furono sorprese dal totale silenzio delle armi dei difensori e si avventurarono nella struttura pi\u00f9 per curiosit\u00e0 che per un ordine diretto. I primi ad arrivare furono gli artieri del sergente Kunze che, superato il fossato, riuscirono a entrare da una finestrella; esplorando i corridoi interni riuscirono a mettersi in contatto con le squadre del tenente Radtke, del capitano Haupt e del tenente von Brandis che nel frattempo avevano seguito Kunze all'interno; cos\u00ec facendo riuscirono a circondare i francesi che, sorpresi, si arresero senza sparare un colpo.\nI primi successi a Verdun furono esaltati dalla propaganda tedesca; un corrispondente di guerra sul fronte di Verdun arriv\u00f2 a dichiarare che i tedeschi erano di fronte a \u00abIl successo maggiore che lo sforzo tedesco avesse raggiunto sul fronte occidentale\u00bb, e il pi\u00f9 considerevole sfondamento dopo la Marna fu propagandato e acclamato in tutta Germania. Persino il Kaiser espresse il suo compiacimento per l'impresa al quartier generale del Kronprinz. Con la conquista del forte i tedeschi poterono ora contare su una posizione favorevole che permetteva loro di dominare il campo di battaglia nella sua interezza, nonch\u00e9 di un rifugio dove organizzare postazioni per i feriti, ammassare le truppe e immagazzinare provviste armi e munizioni.\nDall'altra parte, il governo francese cerc\u00f2 in ogni modo di far accettare la sconfitta all'opinione pubblica, drammatizzando le perdite tedesche fino quasi all'assurdo, e dichiarando che ai tedeschi era stato concesso di occupare una rovina ormai inutile dopo decine di attacchi falliti. Ma la realt\u00e0 era ben diversa. I francesi per la loro inadeguatezza non furono in grado di riconquistare il forte, i velleitari e sprezzanti assalti alla \"de Grandmaison\" non ebbero alcun effetto, i rifornimenti erano assenti e il morale a livelli bassissimi. Ci\u00f2 aiut\u00f2 la diffusione di panico e contribu\u00ec a episodi di diserzione sempre pi\u00f9 frequenti, molto spesso repressi con la forza. Gli abitanti di Verdun si riversarono per le strade per fuggire e cominciarono a imperversare i saccheggi; al fronte le cose andavano di male in peggio.\nP\u00e9tain prende il comando.\nLe notizie della perdita di Fort Douaumont arrivarono velocemente anche al quartier generale francese, e come prima cosa Joffre acconsent\u00ec alla scelta del suo secondo, il generale capo di stato maggiore \u00c9douard de Castelnau, di inviare immediatamente a Verdun la 2\u00aa armata fino ad allora lasciata in riserva, comandata da Philippe P\u00e9tain. Inoltre il de Castelnau, ottenne i pieni poteri per la piazza di Verdun e vi si rec\u00f2 immediatamente per controllare di persona la situazione ormai disperata.\nDe Castelnau ordin\u00f2 subito a P\u00e9tain di difendere fino alla morte le due rive della Mosa, accettando in pieno la sfida di Falkenhayn che in questo modo pot\u00e9 eseguire in pieno il suo piano di \"dissanguamento graduale\" dell'esercito francese, ormai deciso a resistere a ogni costo per difendere la mistica Verdun.\nP\u00e9tain fu un generale in un certo senso pi\u00f9 \"umano\" e capace di Joseph Joffre e Douglas Haig; mentre i due sembravano rimanere impassibili di fronte alle smisurate perdite umane, P\u00e9tain al contrario aveva molto a cuore la sorte dei suoi soldati e riteneva inutili quelle immediate controffensive tanto esaltate dalla dottrina di De Grandmaison. Philippe P\u00e9tain pensava invece che un attacco si sarebbe dovuto svolgere gradualmente, con obiettivi limitati e con la sicurezza di cominciare con una forza d'attacco superiore a quella del nemico, che avrebbe garantito il successo dell'attacco; al contrario, fino ad allora, e anche per il resto della guerra, gli alleati continuarono a concepire la vittoria come un enorme, unico sfondamento congiunto su tutto il fronte, sacrificando in questo modo centinaia di migliaia di soldati.\nP\u00e9tain giunto a Verdun si accorse subito che la situazione non era cos\u00ec disperata. Come prima cosa cancell\u00f2 l'ordine di riconquista immediata di Douaumont, che in fondo era solo una fortezza di forte valore simbolico pi\u00f9 che tattico, altri rinforzi erano inoltre in arrivo, cos\u00ec venne deciso di organizzare successivamente un contrattacco con mezzi migliori e pi\u00f9 possibilit\u00e0 di riuscita. Il futuro maresciallo di Francia diede inoltre un grandissimo impulso nell'affrontare il problema delle comunicazioni e dei rifornimenti: in questo frangente nacque il mito della Voie Sacr\u00e9e, unica arteria che conduceva a Verdun, che sarebbe diventata la vitale via di rifornimento durante tutta la battaglia e uno dei simboli della stessa, dove a giugno, durante la punta massima della battaglia, vennero impiegati 12.000 veicoli al giorno con il ritmo di uno ogni 14 secondi.\nIl rilievo del Mort-Homme.\nMalgrado l'iniziale impeto, l'attacco tedesco tra la fine di febbraio e l'inizio di marzo si era lentamente impantanato anche per via del riassetto che P\u00e9tain dette alle linee del fronte, dove vennero portati numerosi pezzi d'artiglieria e migliaia di uomini, mentre i tedeschi si trovarono a dover avanzare in un terreno fangoso e sconvolto dai loro bombardamenti, che non consentiva di far avanzare i pesanti cannoni come la loro tattica prevedeva. Ora l'intensit\u00e0 del fuoco tedesco era minore, e i francesi riuscirono a resistere con grande efficacia, causando ingenti perdite agli attaccanti, che non riuscirono pi\u00f9 a sfruttare il vantaggio di potenza di fuoco che avevano all'inizio. Falkenhayn fin dall'inizio dell'offensiva neg\u00f2 gli immediati rinforzi al Kronprinz, nonostante in quel momento le forze francesi fossero vicine al collasso decisivo. L'indecisione cronica del capo di Stato Maggiore precluse al comandante della 5\u00aa armata altre forze utili allo sfondamento; l'erede al trono tergivers\u00f2 aspettando i rinforzi, perdendo cos\u00ec la pi\u00f9 grande occasione di sfondare le linee francesi, in quel momento nel caos pi\u00f9 totale. Sfruttando l'indecisione nemica, le linee francesi si rinforzarono rendendo la battaglia in tutto e per tutto simile alle sanguinose offensive di logoramento che caratterizzarono il fronte occidentale.\nOra, in occasione del rinnovato attacco deciso da Falkenhayn, i tedeschi portarono a Verdun ingenti forze, ben lontane dalle \"limitate risorse\" con cui Falkenhayn intendeva condurre inizialmente l'azione, e ben superiori a quelle che a febbraio sarebbero servite per uno sfondamento decisivo. Venne deciso di condurre una vasta azione anche sulla riva sinistra della Mosa per alleggerire la riva destra, ormai teatro di violenti scontri. E proprio sulla riva sinistra vi era un'altura allungata e scoperta, perpendicolare al fiume, che aveva una notevole visuale in ogni direzione, il Mort-Homme. La sua conquista avrebbe eliminato le batterie francesi riparate dietro di questo, e consentito di dominare anche la successiva altura verso Verdun, il Bois Bourrus.\nNonostante i febbrili preparativi francesi per affrontare l'attacco, questo ebbe inizialmente facili successi; la 77\u00aa brigata tedesca super\u00f2 la Mosa, fino a conquistare i villaggi di Regn\u00e9ville-sur-Meuse, Forges-sur-Meuse e l'altura \"Quota 265\" sulla Cote de l'Oie. D'altro canto il primo attacco al Mort-Homme fu fermato praticamente alla partenza da un intenso sbarramento di artiglieria francese, e una prima conquista da parte tedesca del Bois de Corbeaux (un bosco sul lato di nord-est del Mort-Homme, da cui avrebbero portato i successivi attacchi) venne annullata dal contrattacco francese che si rimpossess\u00f2 del bosco.\nIl 14 marzo un primo attacco venne condotto dai tedeschi verso il Mort-Homme; la battaglia dur\u00f2 per alcuni giorni, ma sistematicamente come per i successivi due mesi, ondate di fanti tedeschi avanzarono in un terreno dilaniato dai loro bombardamenti preliminari, per poi essere massacrati dalla risposta dell'artiglieria francese. Le perdite crebbero vertiginosamente da ambo le parti; alla fine di marzo il totale delle perdite tedesche era di 81\u00a0607 uomini contro le 89\u00a0000 francesi.\nPi\u00f9 i combattimenti infuriavano, pi\u00f9 i tedeschi si trovarono in svantaggio. I boschi dove nascondere l'artiglieria e dove utilizzare la tattica dell'infiltrazione, stavano scomparendo a causa dei massicci bombardamenti che subivano e i lanciafiamme non sortivano pi\u00f9 l'effetto pauroso degli inizi. Anzi, i serventi dei Flammenwerfer divennero ambiti bersagli, in quanto una pallottola poteva far esplodere i serbatoi di petrolio che alimentavano le armi e in questo modo uccidere oltre che il servente anche tutti i soldati che stavano nelle vicinanze.\nPer di pi\u00f9 su un'altura gemella a destra del Mort-Homme, Quota 304, i francesi sistemarono artiglieria e mitragliatrici, in modo tale da prendere sul fianco le avanzate tedesche e riuscendo a immobilizzare l'avanzata nemica. I tedeschi decisero quindi di smettere i tentativi verso il Mort-Homme finch\u00e9 non si fossero impossessati di Quota 304. Il 20 marzo l'attacco dell'11\u00aa divisione bavarese ebbe un insperato successo conquistando alcune posizioni ai piedi delle due alture con limitate perdite, e catturando 2\u00a0825 francesi della 29\u00aa divisione.\nI tedeschi continuarono ad avanzare; il 31 marzo cadde Malancourt, il 5 aprile Haucourt e l'8 B\u00e9thincourt, mentre il 9 venne decisa una grossa offensiva lungo l'intero fronte di Verdun, su ambedue le rive della Mosa, \"facendo cio\u00e8 quello che avrebbero dovuto fare il 21 febbraio\". Fu lo sforzo maggiore dal primo giorno dell'offensiva a febbraio; vennero impiegati 17 treni carichi di munizioni e decine di migliaia di uomini. Ma tutto ci\u00f2 non fu sufficiente; seppur con piccoli cedimenti il fronte francese resistette, da quel giorno per\u00f2 fu un continuo susseguirsi di sanguinosi attacchi e contrattacchi, che resero la collina un vero e proprio tappeto di cadaveri.\nIl 3 maggio i tedeschi prepararono un nuovo e forse decisivo attacco; vennero posizionati oltre 500 pezzi d'artiglieria su un fronte di meno di 2\u00a0km che martellarono le linee francesi per oltre due giorni, causando tra le file francesi terribili perdite. Dopo tre giorni di combattimenti i tedeschi occuparono Quota 304. Da l\u00ec, alla fine di maggio conquistarono tutto il Mort-Homme e il villaggio di Cumi\u00e8res-le-Mort-Homme; ora il margine di ritirata dei francesi era esiguo e tutte le forze tedesche sul settore occidentale potevano essere lanciate contro gli uomini di P\u00e9tain sulla riva destra della Mosa.\nI francesi resistono.\nNonostante le avanzate tedesche sulla riva sinistra, sulla riva destra della Mosa le cose non andavano altrettanto bene per l'esercito del Kaiser. Nei successivi tre mesi le avanzate da entrambe le parti furono minime al costo di perdite gravissime. Nella riva destra appunto, i combattimenti si svolsero per tutto il periodo in una piccola zona, chiamata il \"quadrilatero della morte\" a sud di Fort Douaumont, dove i soldati cadevano a migliaia per un tira e molla da entrambe le parti che non super\u00f2 mai i 1.000\u00a0m di avanzata. Nonostante i primi segni di tensione tra i comandi tedeschi, l'offensiva non venne fermata sulla base di considerazioni che facevano credere di poter sopportare altre grandi offensive, che al contrario i francesi a corto di uomini, non avrebbero potuto reggere.\nMa le cose erano ben diverse, l'esperimento del \"dissanguamento totale\" funzionava, ma coinvolgeva anche le truppe tedesche. Al primo maggio infatti le perdite erano rispettivamente di 126.000 uomini per i tedeschi contro i 133.000 francesi. Tra le file dei primi serpeggiava per\u00f2 il timore di un'offensiva inglese di \"alleggerimento\", cos\u00ec Falkenhayn decise per una energica offensiva della 5\u00aa armata verso Fort de Souville che sarebbe dovuta proseguire con attacchi sulla riva destra, nonostante questa decisione incontrasse i pareri negativi del generale Bruno von Mudra che non considerava utile un'altra offensiva. Anche il Kronprinz sosteneva che oramai l'operazione \"Gericht\" era fallita, come concordava anche buona parte dello Stato Maggiore della 5\u00aa armata, ma non il capo di Stato Maggiore, generale von Knobelsdorf che mise al posto di von Mudra al comando del III corpo d'armata il generale Ewald von Lochow, il quale sostenne insieme con Falkenhayn la continuazione dell'azione sulla destra del fronte per tentare un ennesimo sfondamento in direzione Verdun.\nDopo tre mesi e mezzo di violenta battaglia, Verdun aveva ormai assunto un valore simbolico per entrambe le parti. Una cittadina oramai praticamente disabitata e semi distrutta dai bombardamenti era divenuta una questione d'onore pi\u00f9 che strategica per la Francia. L\"Honneur de la France\" appunto, obbligava le forze francesi a mantenere a qualunque costo la cittadella e allo stesso tempo impegnava ogni sforzo tedesco nella conquista di quell'angolo di Francia che ormai rappresentava un vero e proprio crocevia per il destino di entrambe le nazioni coinvolte.\nNonostante tutto proseguirono i preparativi per il nuovo attacco tedesco, i francesi dal canto loro erano per\u00f2 in una situazione critica: fortemente indeboliti sulla riva destra e sopraffatti a sinistra, dove venivano martellati dall'artiglieria piazzata sulla Mort-Homme e su Quota 304.\nL'assalto a fort Vaux e Thiaumont.\nI preparativi per un nuovo assalto, che portava il nome convenzionale di \"coppa di maggio\", proseguirono con grande rapidit\u00e0, il peso dell'attacco fu simile a quello del 21 febbraio, ma su un fronte di 5\u00a0km, che comprendeva l'attacco alle future basi di partenza per l'assalto finale a Verdun, ossia la piazzaforte di Thiaumont, l'altura di Fleury, il forte di Souville, ma soprattutto il forte di Vaux, ossia il bastione a cui era ancorata l'estremit\u00e0 nord-est della linea francese.\nMalgrado gli sforzi di P\u00e9tain, i tedeschi conservavano ancora una sensibile superiorit\u00e0 di artiglieria, con 2.200 pezzi contro 1.777, e la stampa tedesca ancora una volta si pronunciava: \u00abCi stiamo proponendo seriamente di prendere Verdun...\u00bb\nIl forte di Vaux era gi\u00e0 stato precedentemente preso d'assalto dai tedeschi, ma il loro impegno si profuse invece verso la conquista di Fort Moulainville (gemello di Fort Douaumont), che venne assediato dalle \"grandi Berta\" che vi causarono enormi danni. Per non subire grosse perdite, le guarnigioni francesi avevano imparato a ripararsi nelle trincee al di fuori del forte durante il giorno, per poi ritornare nelle posizioni la notte. Ma anche i tedeschi avevano i loro problemi: l'utilizzo costante dell'artiglieria aveva danneggiato le canne degli enormi pezzi da 420\u00a0mm che erano diventati molto imprecisi, e a volte erano esplosi durante gli spari. In vista dell'attacco quindi, i tedeschi poterono impiegare \"solo\" 4 Berta invece delle 13 impiegate a febbraio, che vennero concentrate sui due forti di Souville e Vaux.\nIl 1\u00ba giugno part\u00ec l'attacco alle trincee difensive del forte di Vaux, che furono sopraffatte interamente il giorno dopo, mentre un terribile fuoco di sbarramento tedesco pioveva sul forte. All'alba del 2 giugno il fuoco di sbarramento cess\u00f2 di colpo, e la 50\u00aa divisione comandata dal maggiore generale Erich Paul Weber incominci\u00f2 immediatamente l'attacco verso il forte. Appena i soldati tedeschi arrivarono nel fossato del forte, una pioggia di proiettili si rivers\u00f2 su di loro, nonostante questo, alle 5:00 del mattino uno dei pi\u00f9 importanti capisaldi del forte cadde in mano tedesca, e dopo ore di duri combattimenti nel pomeriggio ormai le strutture esterne del forte erano in mano tedesca. I combattimenti si spostarono quindi all'interno, tra le buie gallerie del forte, dove i francesi si erano barricati e dove entrambi gli schieramenti combattevano tra angusti corridoi, in una battaglia illuminata solamente dalle granate che a causa degli spazi ristretti, causavano ferite orribili.\nIl 4 giugno, Robert Nivelle ordin\u00f2 un immediato contrattacco contro gli occupanti di fort Vaux, ma senza esito; intanto i genieri tedeschi portarono all'interno del forte sei lanciafiamme, ma la strenua resistenza francese non cess\u00f2 nonostante l'utilizzo di queste terribili armi e nonostante la mancanza d'acqua nei serbatoi del forte. In aiuto dei francesi intervenne per\u00f2 la batteria da 155\u00a0mm del forte di Souville, che colp\u00ec duramente i tedeschi, i quali, dopo il quarto giorno di assedio cominciarono a perdere le speranze, anche per le pesanti perdite subite dall'inizio dell'attacco. Ma il 7 giugno i francesi, oramai senz'acqua e praticamente lasciati isolati dal resto dell'esercito, non riuscirono pi\u00f9 a resistere e consegnarono la chiave di bronzo del forte al tenente Werner M\u00fcller, capo dei mitraglieri tedeschi.\nFalkenhayn viene sostituito.\nPer i tedeschi, non rimaneva altro che conquistare l'ultimo caposaldo, il forte di Souville, per spalancare la strada verso Verdun e quindi penetrare con decisione in direzione di Parigi. Il capo di stato maggiore Konstantin von Knobelsdorf riusc\u00ec a raccogliere oltre 30.000 uomini per l'attacco conclusivo che avrebbe permesso di entrare nella cittadina entro la fine di giugno. A questo attacco partecip\u00f2 anche il Corpo d'armata alpino del generale Konrad Krafft von Dellmensingen, di cui facevano parte il tenente Franz von Epp e l\"oberleutnant\" Friedrich Paulus.\nL'attacco iniziale fu micidiale, i tedeschi per l'occasione utilizzarono un nuovo gas che le maschere francesi non riuscivano a filtrare, il fosgene, che intossic\u00f2 all'istante quasi 1.600 soldati e permise ai tedeschi di avanzare per quasi 2 chilometri prima di essere fermati dalla reazione francese. L'effetto dei gas dur\u00f2 meno del previsto, e le batterie francesi riuscirono presto a tornare in funzione, inoltre le batterie ai lati del fronte non furono intaccate dal lancio di gas per cui non subirono alcun danno, permettendo alle truppe francesi di fermare l'avanzata tedesca.\nL'ultimo tentativo tedesco di conquistare Verdun fall\u00ec con perdite elevate e da l\u00ec a pochi giorni Falkenhayn dovette fronteggiare l'imponente offensiva anglo-francese sulla Somme.\nIl 10 luglio i tedeschi tentarono un nuovo attacco con tre divisioni su un fronte di pochi chilometri, con l'utilizzo del fosgene, ma la pioggia si mise a cadere lo stesso giorno, rendendo il terreno un vero e proprio pantano aiutando i francesi a fermare anche quest'ultimo attacco nemico, e addirittura a ricacciare i tedeschi sulla linea di partenza.\nLa \"limitata offensiva\" di Falkenhayn era gi\u00e0 costata quasi 250.000 uomini all'esercito tedesco, ossia il doppio degli effettivi delle nove divisioni concesse al Kronprinz nell'offensiva iniziale di febbraio. Nonostante poi il 14 luglio fu dato l'ordine di fermare qualunque offensiva tedesca a Verdun, la carneficina non si ferm\u00f2 in quanto i francesi non erano sicuri che quella sarebbe stata l'ultima offensiva tedesca, e i tedeschi erano ormai inchiodati nella difesa di posizioni avanzate, che se abbandonate avrebbero avuto un peso psicologico enorme tra le truppe del Kaiser..\nIl Kronprinz a questo punto si rec\u00f2 dal padre Guglielmo II per convincerlo a sostituire il suo capo di Stato maggiore von Knobelsdorf, che ancora considerava la possibilit\u00e0 di un ennesimo assalto teso a sfondare il settore, e il comandante in capo Falkenhayn. Il primo fu mandato sul fronte orientale, mentre Falkenhayn fu sostituito da comandante dell'esercito il 28 agosto dal duo Paul von Hindenburg ed Erich Ludendorff, che ordinarono immediatamente la cessazione di ogni attacco, in attesa delle inevitabili controffensive francesi.\nLe controffensive francesi.\nTra aprile e settembre le truppe francesi avevano tentato diverse volte di respingere i tedeschi, ma praticamente ogni tentativo era stato vanificato dalla disorganizzazione degli attacchi che vennero effettuati da un numero insufficiente di uomini e senza un appoggio adeguato dell'artiglieria.\nIl generale Charles Mangin, che aveva fama di non farsi scrupolo delle perdite subite dalle sue divisioni, ordin\u00f2 diversi attacchi a Fort Douaumont che si risolsero in un bagno di sangue per i francesi. L'artiglieria, specialmente i mortai da 370\u00a0mm che tanto piacevano a Mangin, si era difatti rivelata del tutto inadeguata a penetrare le mura di calcestruzzo del forte cos\u00ec come la coordinazione tra i vari reparti che parteciparono agli attacchi; nonostante ci\u00f2 durante questi attacchi alcuni gruppi di soldati riuscirono a raggiungere il tetto del forte, ma furono di fatto tutti uccisi o fatti prigionieri.\nA ottobre l'andamento della battaglia sarebbe per\u00f2 drasticamente cambiato. I francesi cominciarono a preparare una serie di offensive su larga scala che poterono contare sullo sforzo dei tre grandi protagonisti della battaglia, il trio composto da Robert Nivelle, Philippe P\u00e9tain e dal gi\u00e0 citato Charles Mangin, che per la prima volta da febbraio avrebbero organizzato un'offensiva degna di tale nome, aspettando prima di tutto di avere la superiorit\u00e0 nell'artiglieria e negli uomini. L'attacco principale avrebbe avuto come primo obiettivo la riconquista di Fort Douaumont, con in tutto otto divisioni, e oltre 650 cannoni pesanti, con a disposizione circa 15\u00a0000 tonnellate di proiettili. Il 19 ottobre part\u00ec quindi un poderoso bombardamento preliminare francese che per tre giorni sconvolse le linee tedesche, avvalendosi fino a mezzogiorno del 23 di giganteschi pezzi da 400\u00a0mm della Schneider-Creusot che martellarono Douaumont fino ad allora \"lasciato in pace\", devastandone le casematte e le strutture, portando i tedeschi a evacuare il forte, riuscendo l\u00e0 dove i mortai da 370\u00a0mm avevano fallito.\nIntanto con un ingegnoso trucco messo in atto da Nivelle le batterie tedesche subirono moltissimi danni; al mattino del 24 ottobre, si stima che le artiglierie francesi avessero sparato quasi 250\u00a0000 colpi.\nIl mattino del 24 ottobre, sotto una pesante nebbia, incominci\u00f2 l'attacco francese accompagnato dallo squillo acuto delle trombe reggimentali; proprio per questa nebbia le poche batterie tedesche rimaste non poterono aprire il fuoco. Fleury e l\"Ouvrage de Thiaumont\" caddero in pochi minuti, e i francesi avanzarono con una tale rapidit\u00e0 da cogliere le truppe nemiche del tutto impreparate.\nDouaumont fu riconquistato in giornata, e i soldati francesi furono impressionati dalle devastazioni che lo stesso forte aveva subito dai loro cannoni da 400\u00a0mm; verso mezzogiorno incominci\u00f2 la lunga fila di prigionieri diretti al forte di Souville. Il 2 novembre cadde anche il forte di Vaux, sotto l'attacco della 2\u00aa armata francese, mentre il 23 ottobre l'ultima guarnigione tedesca di Douaumont si era ritirata dal forte.\nL'esercito francese avanz\u00f2 di circa 3\u00a0km oltre un Douaumont devastato, riconquistando anche parecchie delle posizioni perdute in febbraio; ottenne senza ombra di dubbio \u00abla pi\u00f9 brillante vittoria dopo la Marna\u00bb, impiegando pochi giorni per conquistare le posizioni che il \"Kronprinz\" aveva catturato in quasi quattro mesi e mezzo.\nFondamentale fu l'utilizzo del tiro di sbarramento mobile, ossia un vero e proprio muro di granate che avanzava a ritmo anticipato rispetto alla fanteria, in modo tale da bloccare il nemico e allo stesso tempo favorire l'avanzata dei soldati francesi, protetti dal tiro dell'artiglieria. Questo stratagemma voluto da Nivelle, si dimostr\u00f2 un successo, e caus\u00f2 per la prima volta durante la battaglia di Verdun, pi\u00f9 perdite tra i tedeschi (che contarono oltre undicimila prigionieri e 115 cannoni persi) che tra i francesi. La Francia celebr\u00f2 il suo eroe, il generale Nivelle, mentre colui che aveva preparato la resistenza francese durante i momenti pi\u00f9 difficili, P\u00e9tain, fu eclissato, e stessa sorte tocc\u00f2 all'ormai dimenticato Joffre.\nAnalisi e conseguenze.\nL'esperimento di \"dissanguamento totale\" messo in atto da Falkenhayn, che per essere raggiunto cost\u00f2 la possibilit\u00e0 di vittoria alla 5\u00aa armata del Kronprinz in febbraio, fu costellato da diversi errori tattici soprattutto attribuibili alla cronica indecisione del comandante in capo dell'esercito. Il mancato assalto simultaneo a entrambe le rive della Mosa e la mancata concessione di truppe di riserva nel momento cruciale dell'attacco, tra febbraio e marzo, impedirono alle preponderanti forze tedesche di sfondare le linee francesi. Queste resistettero e riuscirono a rinforzarsi, rendendo il fronte di Verdun una logorante tenzone tra due eserciti determinati a svolgere il loro compito. L'indecisione e l'indole verso la \"segretezza\", caratteristiche di Falkenhayn, misero in difficolt\u00e0 i vari comandanti tedeschi impegnati nei combattimenti a Verdun, ma anche i comandanti alleati; infatti altro grave errore, spesso sottovalutato, fu quello di non informare l'alleato austriaco, il feldmaresciallo Franz Conrad von H\u00f6tzendorf, dell'intenzione di attaccare Verdun.\nUna delle cause concomitanti nella sconfitta degli Imperi centrali durante la prima guerra mondiale, fu appunto la mancanza di coordinazione e comunicazione tra gli eserciti alleati, decisamente pi\u00f9 scarsa del seppur difficile rapporto che per esempio avevano dall'altro lato prima Joffre e poi Foch con l'esercito inglese. Gli Imperi centrali non seppero sfruttare al meglio il loro unico grande vantaggio, la rete ferroviaria e stradale che collegava capillarmente i due imperi, che se opportunamente sfruttata avrebbe consentito comunicazioni rapide e celeri movimenti di truppe verso tutti i fronti di battaglia. Le continue richieste di aiuto austriache sul fronte orientale distolsero parecchie truppe tedesche a occidente, e ci\u00f2 non fece altro che incrinare i rapporti tra i due imperi, i cui comandanti in capo gi\u00e0 citati vedevano lo svolgimento della guerra in due modi completamente opposti.\nQuesta concomitanza di fattori, e la reciproca antipatia tra Falkenhayn e von H\u00f6tzendorf, si riflett\u00e9 fortemente anche durante i combattimenti di Verdun, a causa delle avventate mosse tattiche che l'alleato austriaco comp\u00ec in Italia all'insaputa dei tedeschi.\nLe concomitanti offensive alleate.\nQuando von H\u00f6tzendorf venne a sapere dell'offensiva tedesca a febbraio, con una segretezza degna dello stesso Falkenhayn, cominci\u00f2 a preparare un'offensiva contro gli italiani senza avvisare l'alleato tedesco e impiegando cinque delle migliori sue divisioni prelevate da oriente.\nGli italiani subirono gravi perdite ad Asiago, ma in un mese riuscirono a fermare l'avanzata nemica, mentre proprio a oriente uno dei peggiori disastri dell'intera guerra stava per colpire gli austriaci.\nIn risposta alla disperata richiesta di Poincar\u00e9 di un'offensiva di alleggerimento, lo zar Nicola II ordin\u00f2 al generale Brusilov di attaccare le linee austriache in Galizia, proprio nella zona da cui von H\u00f6tzendorf ritir\u00f2 le divisioni destinate all'attacco in Italia. Il 4 giugno il generale Brusilov attacc\u00f2 con 40 divisioni e il fronte austro-ungarico croll\u00f2 di schianto, gettato nel caos dalle numerosissime cariche dei cosacchi. Ben 400\u00a0000 uomini furono presi prigionieri dai russi.\nL'8 giugno, il giorno in cui venne sferrata a Verdun la nuova offensiva tedesca, von H\u00f6tzendorf si rec\u00f2 a Berlino da Falkenhayn, per chiedere l'aiuto tedesco. Falkenhayn, intuendo il fallimento del suo piano strategico, fu costretto a togliere frettolosamente tre divisioni dal fronte francese da inviare in Galizia a supporto dell'alleato austriaco in difficolt\u00e0 per via dell'offensiva russa. Per questo motivo al principe ereditario fu ordinato di fermare temporaneamente l'offensiva a Verdun, anche in vista dell'approssimarsi dell'offensiva inglese a occidente.\nMa il pericolo a oriente cominci\u00f2 presto ad apparire meno minaccioso, e le batterie britanniche non avevano ancora cominciato il loro fuoco, cos\u00ec Falkenhayn e Knobelsdorf fissarono per il giorno 23 giugno la ripresa dello sforzo verso il forte di Souville. Sfortunatamente per i tedeschi, la tempestiva offensiva russa permise ai francesi di prendere tempo per ricomporsi, permettendo a Nivelle e P\u00e9tain di rinforzare le difese sul fronte di Verdun e difendersi cos\u00ec dal nuovo attacco, che non ebbe successo.\nDouglas Haig il 26 maggio si rec\u00f2 da Joffre per fargli pressione affinch\u00e9 accelerasse i preparativi di attacco che l'esercito alleato avrebbe dovuto intraprendere nella seconda met\u00e0 dell'agosto 1916, quando una imponente offensiva forte di 65 divisioni, si sarebbe dovuta sferrare sulla Somme.\nIl comandante supremo francese era ormai preoccupato sulla capacit\u00e0 di resistenza del suo esercito sotto l'incessante martellamento dell'artiglieria tedesca che non dava pace ai francesi di stanza a Verdun. Le sue perplessit\u00e0 preoccuparono seriamente anche l'alleato inglese, che decise cos\u00ec di anticipare l'offensiva. Il 24 giugno il massiccio bombardamento di preparazione inglese incominci\u00f2 il suo lavoro di demolizione delle trincee tedesche, terminando addirittura sette giorni dopo nel momento in cui migliaia di soldati inglesi uscirono dalle trincee a passo di marcia, sotto 30\u00a0kg di zaino, per essere sistematicamente falciati dalle mitragliatrici tedesche sorprendentemente rimaste intatte.\nNonostante l'insuccesso alleato sulla Somme, questo poderoso attacco distolse un notevole numero di truppe sia tedesche sia francesi dal fronte di Verdun, contribuendo cos\u00ec ad alleggerire notevolmente la pressione sul fronte aperto da Falkenhayn, e permettendo ai francesi di attestarsi saldamente riorganizzando uomini e rifornimenti a Verdun, e consentendogli di fermare l'attacco tedesco del 23 giugno verso Souville, partito proprio alla fine del precedente attacco di alleggerimento russo in Galizia.\nQueste concause avverse all'esercito tedesco, frutto di incapacit\u00e0 dell'alto comando e mancata coordinazione con l'alleato austro-ungarico, permisero agli alleati una serie di offensive di alleggerimento del fronte di Verdun, che in questo modo resse all'incessante pressione tedesca, precludendo in questo modo l'ultima possibilit\u00e0 di vittoria in occidente all'Impero tedesco.\nCambiamenti ai vertici dei due eserciti.\nLa battaglia di Verdun verso la fine di dicembre 1916, era tecnicamente terminata. Anche se questo campo di battaglia porter\u00e0 ancora sporadiche perdite fino alla fine della guerra, l'effetto pi\u00f9 immediato fu la caduta del potentissimo Joseph Joffre, che gi\u00e0 da giugno non god\u00e9 pi\u00f9 della fiducia del parlamento a causa dell'ecatombe che Verdun era costata alla Francia.\nCon il pesante insuccesso della Somme, il 27 dicembre Joffre fu liquidato con la nomina a maresciallo di Francia, titolo che port\u00f2 l'oscuramento quasi totale del generale. Al suo posto al Quartier generale fu nominato Robert Georges Nivelle, grande adulatore dei politici, molto pi\u00f9 estroverso di P\u00e9tain, ideatore delle vittoriose controffensive francesi di ottobre e possibile aspirante comandante supremo alleato sul fronte occidentale.\nIl nuovo capo Nivelle diede subito inizio ai preparativi per una decisiva offensiva a primavera, sullo Chemin des Dames, che per\u00f2 nonostante i preparativi e il grande dispiegamento di energie umane e materiali si trasform\u00f2 in un ennesimo disastro per la Francia. La seconda battaglia dell'Aisne, preparata da Nivelle in pochi giorni, fece registrare circa 120\u00a0000 perdite tra le file anglo-francesi, causando un significativo ed ennesimo impoverimento nelle risorse umane nell'esercito francese e facendo cadere nell'oblio il sopravvalutato generale. Il fallimento dell'Aisne fu poi la miccia che fece esplodere il periodo di ammutinamenti che sconvolse l'armata francese nel 1917, dove in pochi giorni le divisioni destinate all'offensiva di Nivelle fecero registrare oltre 20\u00a0000 diserzioni, che arrivarono durante l'anno al numero di 54 divisioni \"ammutinate\". Dal giorno della catastrofica offensiva di Nivelle e dai successivi ammutinamenti, si cap\u00ec che la guerra non si sarebbe potuta vincere senza l'aiuto americano, con tutte le conseguenze che ne derivarono.\nNuovamente i politici francesi si rivolsero all'unico uomo capace di ristabilire l'ordine, Philippe P\u00e9tain. Questi fece diminuire decisamente le contromisure repressive dei comandanti francesi e si dedic\u00f2 a migliorare drasticamente le condizioni dell'esercito, partendo anche dai bisogni pi\u00f9 semplici che fino a quel momento erano stati trascurati dai comandi francesi.\nIl segno che la battaglia di Verdun lasci\u00f2 sull'esercito fu indelebile: il 70% degli effettivi dell'esercito francese pass\u00f2 per il fronte di Verdun; la Francia zoppic\u00f2 per tutto il 1917, portando a termine solo piccole e limitate offensive (tra cui la riconquista del Mort-Homme) e passando simbolicamente il peso dell'attacco sul fronte occidentale agli inglesi prima e agli americani poi, mettendo il proprio sulla difensiva.\nD'altra parte le incapacit\u00e0 dell'esercito francese non furono poche: la sconfitta del 1870 bruciava ancora nei ricordi dei comandi, e ci\u00f2 si tramut\u00f2 nella totale indisposizione a perdere neppure un metro di terreno per ragioni tattiche. La Francia invece avrebbe potuto limitare notevolmente le proprie perdite abbandonando quelle fortezze fino ad allora tanto trascurate da Joffre, per attestarsi su posizioni pi\u00f9 favorevoli e lasciando ai tedeschi la citt\u00e0 di Verdun. Ma il senso dell'onore e la paura delle conseguenze nell'opinione pubblica prevalse. Allo stesso tempo nulla fu fatto per trovare alternative tattiche e strategiche adeguate; la Francia accett\u00f2 in pieno la sanguinosa sfida lanciata dai tedeschi e l'intervento di P\u00e9tain riusc\u00ec solo ad alleviare le condizioni dell'esercito.\nParallelamente i comandi tedeschi in pi\u00f9 occasioni ebbero tra le mani la possibilit\u00e0 di prendere definitivamente Verdun. A maggio la conquista della citt\u00e0 si sarebbe potuta ottenere, si sarebbe potuto avere un collasso di tutto il paese con un attacco deciso e coordinato che avrebbe finalmente terminato le sofferenze di entrambi gli eserciti, senza prolungare l'inferno in cui dovettero combattere. Ma anche i comandi tedeschi, dall'indeciso Falkenhayn, al temerario Knobelsdorf, all'inascoltato Kronprinz, non seppero programmare una tattica comune decisa a uno sfondamento risolutivo. C'\u00e8 da considerare poi che le perdite tedesche furono cos\u00ec gravi che in nessun modo si sarebbero potute trovare le riserve necessarie per un colpo finale nei mesi seguenti, specialmente considerando l'attacco alleato sulla Somme, che assorb\u00ec notevoli forze tedesche per molti mesi. I critici militari tedeschi sono pi\u00f9 o meno unanimi nel considerare Falkenhayn come la causa principale dell'insuccesso, a causa della sua incapacit\u00e0 di concentrare l'attacco in un solo punto, preferendo \"attacchi limitati\" assecondando fino all'ultimo la sua tecnica del \"logorio dovuto all'attrito\", oltre che per la sua perenne indeterminatezza nelle decisioni fondamentali, dopo aver deciso comunque di buttarsi nell'operazione Verdun. Anche se alcuni storici tedeschi difensori di Falkenhayn sostengono che l'atteggiamento di Joffre and\u00f2 a favore della Germania, in quanto l'impegno a Verdun tolse ventisei divisioni francesi dal fronte della Somme, semplificando non di poco l'impegno tedesco.\nNessuna delle due parti vinse a Verdun, fu una battaglia non decisiva di una guerra che alla fin dei conti non ebbe un chiaro vincitore sul campo. Alla sua conclusione ci\u00f2 che i tedeschi avevano conquistato dopo dieci mesi di scontri e un terzo di milione di perdite, non era altro che un'estensione di territorio un po' pi\u00f9 larga dei parchi reali di Londra. Verdun lasci\u00f2 un segno incancellabile anche nell'esercito tedesco, la fiducia nei capi fu scossa alle fondamenta, il morale non si ristabil\u00ec mai del tutto, e anche in patria si manifest\u00f2 un'evidente stanchezza nei confronti della guerra.\nGli insegnamenti di Verdun.\nLe conseguenze di questa sanguinosa battaglia non si esaurirono con la fine della stessa. Verdun pi\u00f9 di qualsiasi altro evento, contribu\u00ec fortemente nelle tattiche militari francesi durante la caduta della Francia nel 1940. Se da una parte Verdun fu teatro per una evoluzione dell'arte della guerra, con l'introduzione dei lanciafiamme e del fosgene, con l'utilizzo delle nuove concezioni di \"forza aerea\", \"tecnica di infiltrazione\" e \"sbarramento mobile a ondate successive\", fu anche l'occasione in cui studiosi militari, soprattutto francesi, analizzarono la resistenza offerta dalle fortificazioni moderne nei confronti dei nuovi enormi calibri. E fu il maresciallo di Francia P\u00e9tain (che ora godeva di maggior prestigio nel suo paese), che gi\u00e0 dal 1922 richiese la creazione di una linea difensiva che proteggesse permanentemente la Francia non pi\u00f9 sullo stile del sistema S\u00e9r\u00e9 de Rivi\u00e8res, ma su una nuova concezione di linea continua formata da centinaia di cupole retrattili armate di cannoni e collegate tra di loro con passaggi sotterranei a una tale profondit\u00e0 da essere immuni a qualsiasi tipo di proiettile.\nNon fu una coincidenza che l'uomo politico che alla fine appoggi\u00f2 e dette il suo nome alla linea fu un ex-sergente che fu ferito seriamente a Verdun, il ministro Andr\u00e9 Maginot, e che il capo di stato maggiore francese sotto il quale venne realizzata la Linea Maginot, fu un certo Marie-Eug\u00e8ne Debeney, anch'egli combattente sulla \"Mort-Homme\".\nMolti dei personaggi politici francesi che dovettero prepararsi alla seconda guerra mondiale, furono testimoni e partecipi dell'immane massacro di Verdun; il presidente francese Albert Lebrun maggiore di artiglieria, il presidente Ren\u00e9 Coty, soldato di prima classe, il presidente Charles de Gaulle, capitano di fanteria, l'ammiraglio Fran\u00e7ois Darlan e i marescialli P\u00e9tain e Jean de Lattre de Tassigny furono tutti chiamati alla difesa di Verdun. Questi furono anche gli uomini politici che dovettero guidare la Francia prima, durante e dopo il secondo conflitto mondiale e che tentarono in ogni modo di non ripetere gli errori e i sacrifici che i giovani francesi erano stati chiamati a compiere a Verdun.\nMentre i francesi si prodigavano a difendere il confine nazionale, anche i tedeschi dovettero fare i conti con le conseguenze di Verdun. Seppur la sanguinosa battaglia non segn\u00f2 cos\u00ec profondamente i tedeschi come accadde per i francesi, ebbe comunque una grande influenza sui futuri capi della Wehrmacht, molti dei quali avevano preso parte ai logoranti combattimenti di Verdun. Generali come Erich von Manstein, Friedrich Paulus, Heinz Guderian, Walther von Brauchitsch e Wilhelm Keitel, ben memori degli immani massacri per la conquista di fortificazioni fisse, impararono pi\u00f9 di ogni altro esercito la lezione che Verdun aveva impartito, e per non ricadere pi\u00f9 in un'altra guerra d'attrito, misero in pratica ci\u00f2 che avevano imparato e che il generale Hans von Seeckt teorizz\u00f2.\nL'esercito tedesco fu il primo a sviluppare una tattica completamente svincolata dall'eventuale sfondamento di posizioni fisse e fortemente protette, puntando invece sulla velocit\u00e0 di avanzata e lo sfondamento in settori ben precisi, con lo scopo di aggirare e quindi accerchiare il nemico per costringerlo alla resa. Questa tattica fu applicata con successo in Polonia e in Francia poco pi\u00f9 di vent'anni dopo, dove la guerra lampo (\"Blitzkrieg\") mise in ginocchio il vecchio nemico francese in pochi giorni.\nQuesto deriv\u00f2 anche dal fatto che gli stessi tedeschi analizzarono le fortificazioni di Douaumont e Vaux da un altro punto di vista, non come capisaldi indistruttibili su cui imperniare le proprie difese, ma come \"calamite\" per le artiglierie da cui far fuggire i propri soldati. Ventiquattro anni dopo misero in pratica le soluzioni trovate per aggirare l'imponente linea difensiva francese. Le divisioni corazzate di Guderian e Manstein nel 1940 aggirarono le linee della Maginot e in poco tempo si trovarono nuovamente di fronte alla \"Mort-Homme\" e a Quota 304, questa volta per\u00f2 non furono di nuovo luoghi di enormi massacri, ma rappresentarono due colline dalle quali i panzer di un comandante di battaglione partirono alla conquista dei vecchi baluardi Douaumont e Vaux, che caddero nel giro di un'ora.\nIn meno di un mese la svastica sventolava su Verdun, e cost\u00f2 ai tedeschi meno di 200 morti, ancora una volta P\u00e9tain fu chiamato in causa, ma in questo caso come \"curatore fallimentare\" di una sconfitta imminente, poco dopo infatti, il 22 giugno, fu siglato un immediato armistizio con l'invasore tedesco, che come in una \"rivincita\" aspettata pi\u00f9 di vent'anni, entr\u00f2 in parata sotto l'Arco di Trionfo a Parigi.\nLe perdite e il ricordo.\nA causa della durata della battaglia, e quindi dei numerosi avvicendamenti di truppe, \u00e8 difficile stabilire quanti soldati abbiano combattuto a Verdun, ma pi\u00f9 preciso \u00e8 il conto delle perdite in entrambi gli schieramenti; si stima che circa tra il 21 febbraio e il 15 luglio i francesi persero oltre 275\u00a0000 soldati e 6\u00a0563 ufficiali, circa 70\u00a0000 erano morti e 65\u00a0400 furono i prigionieri (120\u00a0000 perdite si ebbero solo negli ultimi due mesi), mentre per i tedeschi, la \"limitata offensiva\" cost\u00f2 circa 250\u00a0000 uomini.\nSuccessivamente, quando Hindenburg e Ludendorff presero il comando e ordinarono la cessazione di ogni attacco, le perdite tedesche ammontarono a 281.333 uomini e quelle francesi a 315\u00a0000 circa.\nLe cifre francesi indicano invece che le perdite sul campo di battaglia di Verdun per entrambi gli schieramenti furono di circa 420\u00a0000 morti e 800\u00a0000 avvelenati dai gas o feriti. A sostenere queste cifre furono i circa 150\u00a0000 cadaveri, o parti di essi, non identificati e deposti nell'ossario di Douaumont. Ancora oggi vengono scoperti resti di soldati caduti, e se le cifre fossero veramente queste, per un confronto vale la pena di ricordare che le perdite totali dell'Impero britannico durante tutta la seconda guerra mondiale furono 1\u00a0246\u00a0025, di cui 353\u00a0652 morti e 90\u00a0844 dispersi.\nApprossimativamente si \u00e8 calcolato che l'artiglieria tedesca abbia sparato all'incirca 22\u00a0000\u00a0000 di colpi, mentre quella francese circa 15\u00a0000\u00a0000, mentre su un totale di 96 divisioni sul fronte occidentale, i francesi ne inviarono ben 70 a Verdun, mentre i tedeschi 46 e mezzo.\nCentinaia di migliaia furono i giovani che patirono sofferenze indicibili nelle trincee di Verdun, migliaia di veterani sia francesi sia tedeschi si recarono per molti anni a commemorare i loro compagni nei luoghi in cui un tempo combatterono in condizioni terribili, tra feriti senza cure che agonizzavano, portaordini che non tornavano, soccorsi e razioni che non arrivavano e cadaveri seppelliti e disseppelliti dall'incessante bombardamento dell'artiglieria. Fu appunto l'artiglieria, con i suoi infiniti bombardamenti, che caratterizz\u00f2 la battaglia sul fronte di Verdun per quasi un anno, instaurando nei combattenti una specie di \"perdita di volont\u00e0\", una insensibilit\u00e0 alla sofferenza e alla morte, che se da una parte gli corrose l'animo, dall'altro lato permise di sopportare indicibili sofferenze.\nMoltissimi dei veterani, che ventitr\u00e9 anni dopo vissero e furono partecipi anche al secondo conflitto mondiale, rimasero cos\u00ec profondamente scossi dalla battaglia di Verdun, da portarsi dietro quel ricordo per tutta la vita. Caso emblematico fu quello del generale Carl-Heinrich von St\u00fclpnagel, governatore militare tedesco a Parigi e tra i maggiori cospiratori nell'attentato del 20 luglio 1944 contro Hitler. Questi mentre rientrava in Germania per il processo a suo carico, chiese di potersi fermare a Verdun nei pressi della tristemente famosa \"Mort-Homme\", dove nel 1916 aveva comandato un battaglione, e dove nel 1944 tent\u00f2 il suicidio. Proprio nel luogo dove migliaia di suoi commilitoni persero la vita durante i terribili assalti volti alla conquista di quella collina distrutta dal furore della guerra, il generale rivolse la sua pistola d'ordinanza alla testa. Sfortunatamente il generale riusc\u00ec solo ad accecarsi, e condotto comunque in Germania venne poi strangolato dalla Gestapo.\nI pellegrinaggi e le commemorazioni legate a Verdun proseguirono per tutto il primo dopoguerra, l'ossario di Douaumont e la \"Voie Sacr\u00e9e\" divennero quasi dei luoghi di culto per giovani e meno giovani, ma tutto il campo di battaglia rimase per lungo tempo pieno dei segni della battaglia. I pesanti reticolati dei forti furono usati nelle fattorie, gli elmetti tedeschi furono messi in testa agli spaventapasseri, i numerosi villaggi devastati rimasero abbandonati o addirittura sparirono dalle cartine geografiche. I boschi della riva destra furono nuovamente ricoperti di alberi, che crebbero di qualit\u00e0 scadente, nel 1930 le pendici del \"Mort-Homme\" furono ricoperte di alberi piantati dopo che ogni tentativo di coltivazione era fallito e dopo che si era scoperto che, a causa delle tonnellate di esplosivo e di gas venefici riversati a terra, lo stesso suolo era divenuto malsano .\nVoragini innaturali pi\u00f9 o meno profonde sono ancora individuabili lungo tutto il campo di battaglia e quella che prima veniva chiamata Quota 304 oggi \u00e8 segnata sulle cartine geografiche con l'altezza di 297\u00a0m, dato che i violenti bombardamenti che accompagnavano i tentativi di conquista, \"limarono\" di ben 7\u00a0metri l'altezza della collina. Ancora oggi, vagando per i campi, con un po' di fortuna si possono trovare gli avanzi della battaglia: elmetti, borracce, fucili rotti e schegge di ogni tipo, a testimonianza della violenza della battaglia e del sacrificio di migliaia di soldati."}
{"id": "243780", "revid": "1005847", "url": "https://it.wikipedia.org/wiki?curid=243780", "title": "Elezioni politiche in Italia del 1983", "text": "Le elezioni politiche in Italia del 1983 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 26 e luned\u00ec 27 giugno 1983.\nLe consultazioni videro ancora una volta la Democrazia Cristiana primeggiare sul Partito Comunista Italiano, tuttavia il brusco calo di consensi della DC port\u00f2 il divario tra i due storici avversari a soli tre punti percentuali, ovvero poco pi\u00f9 di un milione di voti, mai cos\u00ec ridotto nella storia repubblicana. Complessivamente la coalizione governativa del pentapartito (DC-PSI-PRI-PSDI-PLI) mantenne la maggioranza assoluta dei voti grazie al rafforzamento dei socialisti e degli altri partiti minori che compensarono quasi del tutto l'arretramento democristiano. Infine, la destra missina torn\u00f2 a crescere ottenendo il suo secondo miglior risultato mentre i radicali subirono un deciso ridimensionamento.\nSistema di voto.\nLe elezioni politiche del 1983 si tennero con il sistema di voto introdotto con il decreto legislativo luogotenenziale n. 74 del 10 marzo 1946, dopo essere stato approvato dalla Consulta Nazionale il 23 febbraio 1946. Concepito per gestire le elezioni dell'Assemblea Costituente previste per il successivo 2 giugno, il sistema fu poi recepito come normativa elettorale per la Camera dei deputati con la legge n. 6 del 20 gennaio 1948.\nPer quanto riguarda il Senato della Repubblica, i criteri di elezione vennero stabiliti con la legge n. 29 del 6 febbraio 1948 la quale, rispetto a quella per la Camera, conteneva alcuni piccoli correttivi in senso maggioritario, pur mantenendosi anch'essa in un quadro largamente proporzionale. Secondo la suddetta legge del 1946, i partiti presentavano in ogni circoscrizione una lista di candidati.\nL'assegnazione di seggi alle liste circoscrizionali avveniva con un sistema proporzionale utilizzando il metodo dei divisori con \"quoziente Imperiali\"; determinato il numero di seggi guadagnati da ciascuna lista, venivano proclamati eletti i candidati che, all'interno della stessa, avessero ottenuto il maggior numero di preferenze da parte degli elettori, i quali potevano esprimere il loro gradimento per un massimo di quattro candidati.\nI seggi e i voti residuati a questa prima fase venivano raggruppati poi nel \"collegio unico nazionale\", all'interno del quale gli scranni venivano assegnati sempre col metodo dei divisori, ma utilizzando ora il \"quoziente Hare\" naturale ed esaurendo il calcolo tramite il metodo dei pi\u00f9 alti resti. Differentemente dalla Camera, la legge elettorale del Senato si articolava su base regionale, seguendo il dettato costituzionale (art. 57).\nOgni Regione era suddivisa in molti collegi uninominali. All'interno di ciascun collegio, veniva eletto il candidato che avesse raggiunto il \"quorum\" del 65% delle preferenze: tale soglia, oggettivamente di difficilissimo conseguimento, tradiva l'impianto proporzionale su cui era concepito anche il sistema elettorale della Camera Alta. Qualora, come normalmente avveniva, nessun candidato avesse conseguito l'elezione, i voti di tutti i candidati venivano raggruppati in liste di partito a livello regionale, dove i seggi venivano allocati utilizzando il \"metodo D'Hondt\" delle maggiori medie statistiche e quindi, all'interno di ciascuna lista, venivano dichiarati eletti i candidati con le migliori percentuali di preferenza.\nCircoscrizioni.\nIl territorio nazionale italiano venne suddiviso alla Camera dei deputati in 32 circoscrizioni plurinominali e al Senato della Repubblica in 20 circoscrizioni plurinominali, corrispondenti alle regioni italiane.\nCircoscrizioni della Camera dei deputati.\nLe circoscrizioni della Camera dei deputati furono le seguenti:\nCircoscrizioni del Senato della Repubblica.\nLe circoscrizioni del Senato della Repubblica invece erano le seguenti:\nQuadro politico.\nDalla fine degli anni settanta l'Italia sub\u00ec un processo di rinnovamento della produzione industriale il cui fine consisteva nel rendere l'attivit\u00e0 dell'impresa totalmente aderente al prodotto e alla domanda delegando all'esterno molti servizi accessori, evitando l'utilizzo di magazzini e favorendo la nascita di una fitta rete di piccole e medie imprese altamente specializzate. Contemporaneamente si verific\u00f2 un notevole aumento del benessere materiale e del PIL, tanto che alcuni osservatori parlano di un nuovo \"boom\" economico dopo quello degli anni cinquanta e sessanta. Tuttavia lo stato doveva affrontare il problema dell'inflazione molto elevata e del disavanzo pubblico fuori controllo.\nQuesto periodo vide inoltre un notevole indebolimento dei sindacati, usciti vittoriosi dall'autunno caldo, sia perch\u00e9 la nuova organizzazione industriale sfavoriva la diffusione delle attivit\u00e0 sindacali, poco presenti nelle realt\u00e0 medio-piccole, sia per gli eventi legati alla marcia dei quadri intermedi FIAT nel 1980 contro lo sciopero ad oltranza degli operai, che segn\u00f2 una pesante sconfitta per i sindacati costretti a cedere alle richieste della casa torinese.\nIn questo contesto la politica italiana aveva definitivamente abbandonato l'ipotesi di aperture al PCI, che sembrava ormai aver arrestato la sua ascesa, e aveva quindi formalizzato nel 1981 la nascita della coalizione del pentapartito che comprendeva tutti i principali partiti all'infuori di comunisti, missini e radicali. La nuova fase politica si apr\u00ec con i governi presieduti dal leader repubblicano Giovanni Spadolini, primo esponente non democristiano a presiedere un Governo della Repubblica, dal momento che alla base dall'accordo di coalizione vi era il principio che i partiti minori godessero degli stessi diritti politici dei democristiani, compresa la possibilit\u00e0 di guidare l'esecutivo. Gli sforzi dell'esecutivo si concentrarono sulla riduzione dell'inflazione, ma dopo poco pi\u00f9 di un anno il Governo cadde per la cosiddetta \u00ablite delle comari\u00bb. Ne segu\u00ec un Governo presieduto dal democristiano Amintore Fanfani. Anche questo per\u00f2 ebbe vita breve, poich\u00e9 nella primavera del 1983 il segretario socialista Bettino Craxi sfiduci\u00f2 l'esecutivo, ritenendo che la sua parte fosse ormai abbastanza forte da affrontare le elezioni e guidare il Governo. Furono quindi indette dal Presidente della Repubblica Sandro Pertini le elezioni anticipate.\nAnalisi territoriale del voto.\nLa Democrazia Cristiana subisce un forte calo di consensi che si concretizza in un consistente arretramento in quasi tutto il territorio nazionale. In particolare i democristiani registrano le perdite pi\u00f9 consistenti in Veneto (-8%), Sicilia, Sardegna e nella Provincia di Bari (-9%). Subiscono invece cali pi\u00f9 contenuti in Friuli-Venezia Giulia e nel Centro Italia mentre, in controtendenza, la DC aumenta i propri consensi in Basilicata e Molise dove ottiene il suo miglior risultato superando il 55% dei voti. Queste ultime due regioni, insieme a Triveneto, Alta Lombardia, Abruzzo e Campania, risultano le pi\u00f9 favorevoli allo scudo crociato. Al contrario le \u00abRegioni Rosse\u00bb e il Nord-Ovest si mantengono ostili ai democristiani mentre nel resto del Centro-Sud la DC ottiene consensi in linea con la media nazionale.\nConseguenze del voto.\nI risultati delle elezioni videro un'indebolimento della DC e un sostanziale rafforzamento di altri partiti come il PSI e il PRI. Il PCI rimase grossomodo costante, perdendo lo 0,49%.\nLa Direzione DC, riunita pochi giorni dopo per discutere delle conseguenze del voto, decise quindi di rinunciare ad una delle pregiudiziali della politica italiana (mai un socialista Presidente del Consiglio) perch\u00e9 non poteva rinunciare alla seconda (il PCI al governo), e dovette quindi accettare l'idea di formare un governo di coalizione presieduto dal segretario del PSI, Bettino Craxi, senza avere a disposizione una maggioranza di ricambio com'era stato coi governi di centro-sinistra precedenti. Fu cos\u00ec che il 21 luglio il Presidente della Repubblica Sandro Pertini affid\u00f2 al segretario socialista Craxi l'incarico di formare un nuovo Governo, diventando il primo Presidente del Consiglio socialista dell'Italia repubblicana. Segu\u00ec quindi una fase politica piuttosto stabile che permise a Craxi di restare in carica per quasi tutta la legislatura.\nNel 1985 l'ex Presidente del Consiglio Francesco Cossiga (in quel momento Presidente del Senato) fu eletto Presidente della Repubblica al primo scrutinio con un'ampia maggioranza (752 voti), composta da tutti i partiti dell'\u00abarco costituzionale\u00bb."}
{"id": "243784", "revid": "22349", "url": "https://it.wikipedia.org/wiki?curid=243784", "title": "Carlo II il Calvo", "text": ""}
{"id": "243788", "revid": "36426", "url": "https://it.wikipedia.org/wiki?curid=243788", "title": "Impero Carolingio", "text": ""}
{"id": "243792", "revid": "2014155", "url": "https://it.wikipedia.org/wiki?curid=243792", "title": "Carlo il Grosso", "text": "Origine.\nFiglio maschio terzogenito del re dei Franchi orientali e re di Lotaringia, Ludovico II detto il Germanico e della moglie, Emma di Baviera, figlia di Guelfo I di Baviera (?-824/825|5), conte di Altdorf ed altre contee in Baviera e di Edvige di Sassonia. Quindi come confermato dagli \"Annales Xantenses\", Emma era la sorella dell'imperatrice, Giuditta di Baviera.\nBiografia.\nNell'862, il 1\u00ba agosto, secondo gli \"Annales Bertiniani\", Carlo il Grosso prese in moglie Riccarda di Svevia, figlia del conte palatino di Svevia Ercangero, della famiglia degli Ahalolfingi. Nell'865 il padre assegn\u00f2 a Carlo il Grosso il governo dell'Alemannia, di cui divenne re alla morte del genitore, nell'876.\nQuando nell'871 si era sparsa la voce che l'imperatore Ludovico II era stato messo a morte dal principe di Benevento (Adelchi), suo padre Ludovico il Germanico invi\u00f2 Carlo in Italia per raccogliere adesioni contro il proprio fratellastro Carlo il Calvo, ambedue desiderosi di occupare il regno d'Italia. La notizia che l'imperatore era vivo giunse prima che si arrivasse allo scontro armato. Cos\u00ec quando l'imperatore Ludovico II mor\u00ec, il 12 agosto 875, Carlo il Grosso fu nuovamente inviato in Italia alla guida di un esercito, ma fu costretto a ritirarsi e fu sostituito nell'incarico dal fratello Carlomanno.\nLudovico il Germanico mor\u00ec il 28 agosto 876 e il regno dei Franchi orientali o di Germania fu diviso tra i suoi tre figli:\nNel novembre dell'879 suo fratello Carlomanno re di Baviera, il quale nell'877 era riuscito a farsi incoronare re d'Italia, a causa della malattia che lo aveva colpito e che, dopo pochi mesi, lo avrebbe portato alla morte, dovette abbandonare l'Italia. Il papa Giovanni VIII lo invit\u00f2 a prendere possesso del regno d'Italia, e gi\u00e0, in quello stesso anno, Carlo aveva assunto il controllo di tutto il Nord Italia. Nell'estate dell'880, di ritorno da Ravenna, dove era stato eletto re d'Italia, si incontr\u00f2 coi cugini, Luigi III, re de Franchi occidentali e Carlomanno II, re d'Aquitania, per stringere un'alleanza.\nPrima mossero guerra contro Ugo, figlio naturale di Lotario II, che pretendeva il ducato di Lorena (l'eredit\u00e0 del padre, toltagli in quanto figlio illegittimo). Poi, dato che Carlomanno non riusciva a imporsi su Bosone, eletto re di Provenza al posto di Carlomanno II, i tre alleati si mossero in aiuto di Carlomanno contro Bosone, invadendo la Provenza: conquistarono M\u00e2con ed una parte del regno di Provenza e, in agosto, fu posto l'assedio a Vienne, dove Bosone si era asserragliato; ma a novembre l'assedio fu tolto, per la defezione di Carlo il Grosso. Infatti Carlo il Grosso, lasciato l'assedio di Vienne, si dovette recare a Roma per ricevere la corona imperiale dalle mani di papa Giovanni VIII (12 febbraio 881).\nDopo la morte del fratello Ludovico III (882), Carlo il Grosso, eredit\u00f2 il titolo regale dei Franchi orientali o di Germania, assumendo anche il controllo sui territori su cui Ludovico III regnava (Franconia, Sassonia, Turingia e Baviera, che aveva ereditato alla morte del fratello Carlomanno, nell'880), lasciando ad Arnolfo, figlio illegittimo di suo fratello Carlomanno di Baviera, il ducato di Carinzia.\nDopo che, nell'884 suo cugino re d'Aquitania e pretendente al trono di Provenza, Carlomanno II, divenuto, nell'882, anche re dei Franchi occidentali, succedendo al fratello Luigi III, morto per una caduta da cavallo, era anche lui morto, secondo gli \"Annales Vedastini\", per una caduta da cavallo, in seguito ad un incidente di caccia, Carlo il Grosso fu scelto dai maggiorenti del regno a succedergli come re dei Franchi Occidentali, re d'Aquitania e pretendente al trono di Provenza, perch\u00e9 il legittimo erede, Carlo, fratellastro di Carlomanno era ancora un bimbo: fu eletto a Ponthion nel giugno 885.\nUnico sovrano.\nFormalmente l'impero di Carlo Magno era unificato sotto un unico sovrano. Carlo il Grosso fu per\u00f2 incapace di contrastare le invasioni dei vichinghi, nonostante alcune vittorie iniziali, tra cui quella su Ugo di Lotaringia e suo cognato, uno dei capi dei vichinghi, Goffredo. Nell'885, prima Goffredo fu attirato in un'imboscata da Enrico, duca di Franconia, e fu ucciso. Poi Ugo, anche lui fu attirato in un'imboscata da Enrico di Franconia, fu fatto prigioniero, e per ordine dell'imperatore, il cugino Carlo il Grosso, fu accecato e rinchiuso nel monastero dell'abbazia di Pr\u00fcm dove mor\u00ec una decina d'anni dopo, senza lasciare discendenza.\nPer\u00f2 in quello stesso anno, Carlo il Grosso venne sconfitto, a Lovanio, dai vichinghi l\u00e0 radunatisi, poich\u00e9 dopo la morte di Carlomanno II, si erano sentiti sciolti dall'impegno di dover lasciare il regno dei Franchi occidentali ed erano ritornati.\nNell'886, una imponente flotta di navi vichinghe pose l'assedio a Parigi. Il conte di Parigi, Oddone riusc\u00ec dopo una sortita ad avvisare l'imperatore, Carlo il Grosso, che convoc\u00f2 un'assemblea a Metz dove si decise di soccorrere la citt\u00e0. Fu inviato in avanscoperta il duca di Franconia Enrico, che per\u00f2 fu ucciso mentre perlustrava l'accampamento nemico (28 agosto) e le sue truppe si ritirarono. Due mesi dopo Carlo si present\u00f2 con l'esercito davanti a Parigi, ma invece di dare battaglia, apr\u00ec le trattative con il capo dei vichinghi, Sigfrido, che si conclusero con l'accordo che i vichinghi avrebbero tolto l'assedio a Parigi, dietro il pagamento da parte dell'imperatore di 700 libbre d'argento ed il permesso di risalire la Senna per svernare in Borgogna, che poi fu messa a sacco.\nNell'887 Carlo ricevette la moglie di Bosone (morto l'11 gennaio, senza essersi mai arreso), la regina di Provenza, Ermengarda d'Italia, a cui promise protezione per il figlio, l'erede di Bosone, Ludovico, a cui garant\u00ec la successione sul trono di Provenza e, secondo il Reuter, lo nomin\u00f2 suo erede.\nIn quell'anno, Carlo divorzi\u00f2 dalla moglie Riccarda, che, secondo gli \"Annales Argentinenses\", era stata accusata di adulterio con \"Liutwardo Vercellensi episcopo\", ma che una commissione giudic\u00f2 ancora vergine. L'accusa rivolta alla regina si trova anche nel \"Bernoldi Chronicon\", che precisa che la commissione che trov\u00f2 la regina vergine fu voluta da papa Stefano V.\nA seguito della ribellione di suo nipote, Arnolfo di Carinzia, figlio naturale di Carlomanno, che era stato tra i maggiori avversari di Carlo III a Magonza, Carlo venne deposto (anche se un vero atto di deposizione, secondo lo storico Timothy Reuter non esiste) da una dieta di grandi dell'Impero, svoltasi nel palazzo di Trebur, nei pressi di Darmstadt nel novembre dell'887, approfittando del fatto che l'imperatore era fisicamente impedito a causa di una grave malattia. A quel punto l'impero di Carlo era definitivamente , le diverse fazioni cercarono di porre il proprio controllo sulla corona. Arnolfo di Carinzia venne proclamato re dei Franchi Orientali. Oddone fu proclamato re di Francia da una dieta svoltasi a Compi\u00e8gne. In Italia, Berengario del Friuli e Guido II di Spoleto finirono per contendersi la corona di re d'Italia.\nCarlo, dopo la deposizione, fu condotto in Alemannia, a Neidingen, una localit\u00e0 sul Danubio, vicino a Costanza, dove mor\u00ec, poco tempo dopo, secondo il cronista Reginone, il 13 gennaio 888 e venne seppellito nel monastero di Augia, sull'isola di Reichenau. Reginone, che definisce Carlo il Grosso \"uomo molto devoto\", dice anche che dopo la sua morte l'erede da lui designato non fu tenuto in considerazione.\nDiscendenza.\nDal matrimonio con Riccarda forse ebbe un figlio, in netto contrasto con le cronache, gli \"Annales Argentinenses\" ed il \"Bernoldi Chronicon\":\nCarlo ebbe anche un figlio illegittimo, da una concubina di cui non si conosce il nome, n\u00e9 gli ascendenti:"}
{"id": "243793", "revid": "74801", "url": "https://it.wikipedia.org/wiki?curid=243793", "title": "Louis Andriessen", "text": "La vita.\nConsiderato come uno dei pi\u00f9 noti ed eseguiti compositori olandesi, \u00e8 nato in una famiglia di musicisti, essendo figlio del compositore Hendrik Andriessen (1892-1981) e fratello del compositore Jurriaan Andriessen (1925-1996).\nInizi\u00f2 gli studi con il padre e con Kees van Baaren presso il Conservatorio Reale de L'Aia, in seguito studi\u00f2 per due anni con Luciano Berio a Milano e Berlino.\nHa fondato i gruppi strumentali \"De Volharding\" e \"Hoketus\", i quali tra l'altro presero i nomi da titoli di due sue composizioni; ha avuto inoltre un ruolo importante nella costituzione e fondazione dei gruppi \"Schoenberg ensemble\" e \"Asko ensemble\".\nLouis Andriessen vive e lavora ad Amsterdam.\nLa musica.\nI suoi primi lavori denotano una certa attitudine alla sperimentazioni in varie correnti coeve: il serialismo (\"Series\", 1958), il pastiche (\"Anachronie I\", 1966-1967), e l'elettronica (\"Il Duce\", 1973).\nGrazie alla sua reazione al conservativismo di buona parte della scena musicale olandese dell'epoca, Andriessen sent\u00ec la necessit\u00e0 di spingersi verso un linguaggio musicale pi\u00f9 radicale e alternativo. Fin dai primi anni settanta rifiut\u00f2 di scrivere per organici convenzionali quali l'orchestra sinfonica, per utilizzare invece effettivi strumentali molto pi\u00f9 personali, comprendenti spesso strumenti quali la chitarra elettrica o il basso elettrico.\nLa scelta caratteristica degli strumenti, assieme al suo stile personale, nel quale si possono riconoscere influenze stravinskiane e del minimalismo statunitense, contribuiscono a fare della musica di Andriessen un qualcosa di molto personale e facilmente riconoscibile.\nLa sua scrittura armonica, comunque, fuoriesce dall'insistita consonanza di molti autori minimalisti americani, inglobando invece le conquiste armoniche europee del secondo dopoguerra. Nelle sue partiture vengono sovente usate tecniche di esecuzione non ortodosse quali accentazioni ritmiche particolarmente esasperate, voci umane amplificate, utilizzo primario di suoni non vibrati. Inoltre, in brani come \"De Staat\" (1972-1976) non \u00e8 difficile rilevare influenze jazzistiche, in particolare provenienti dalla musica per big band di autori come Count Basie e Stan Kenton.\nPer stessa ammissione dell'autore, la musica di Andriessen \u00e8 decisamente antiromantica, in particolare molto distante dalla scuola germanica, ed ha costituito una reale alternativa al serialismo europeo.\nLa sua musica \u00e8 edita da \"Donemus\", \"Boosey &amp; Hawkes\" e \"BabelScores\", molte sue registrazioni vengono pubblicate dall'etichetta \"Nonesuch\"."}
{"id": "243797", "revid": "2178917", "url": "https://it.wikipedia.org/wiki?curid=243797", "title": "Volo Sabena 548", "text": "Il volo Sabena 548 si schiant\u00f2 il 15 febbraio 1961 nei pressi del villaggio di Berg, vicino a Bruxelles in Belgio, causando la morte di tutte le 72 persone a bordo e di una persona a terra. Tra le vittime ci fu l'intera squadra statunitense di pattinaggio di figura. In segno di lutto i campionati mondiali di pattinaggio di figura, in programma la settimana seguente a Praga, vennero annullati.\naereo, incidente e cause.\nIl velivolo, registrato come OO-SJB, era un Boeing 707-329 della compagnia belga Sabena partito la sera del 14 febbraio 1961 dall'aeroporto Idlewild di New York con destinazione Aeroporto Internazionale di Bruxelles. Non c'era stata nessuna indicazione di problemi a bordo fino a quando l'aereo non giunse nelle vicinanze dell'aeroporto di arrivo. Il pilota dovette rimanere in volo in attesa che un piccolo velivolo sgomberasse la pista, poi, secondo testimoni oculari, l'aereo cominci\u00f2 a muoversi in maniera erratica e and\u00f2 a schiantarsi in un campo nei pressi di Berg. L'esatta causa dell'incidente non fu mai identificata, ma secondo la Federal Aviation Administration (FAA) degli Stati Uniti la causa pi\u00f9 probabile fu il malfunzionamento del meccanismo di regolazione dello stabilizzatore.\nRipercussioni.\nNell'incidente morirono gli 11 membri dell'equipaggio e i 61 passeggeri del Boeing, pi\u00f9 un giovane contadino che stava lavorando nel campo dove avvenne lo schianto. Tra i passeggeri c'era anche la nazionale statunitense di pattinaggio di figura che si stava recando a Praga per gli imminenti campionati mondiali. Persero la vita 18 atleti e 16 tra allenatori, giudici di gara e accompagnatori. La notizia cre\u00f2 sgomento nel mondo del pattinaggio, e il comitato esecutivo dell'International Skating Union (ISU) decise di annullare la competizione iridata in segno di lutto per la morte dei colleghi statunitensi.\nIl 23 febbraio 1961 la U.S. Figure Skating Association, la federazione statunitense del pattinaggio, decise di istituire un fondo alla memoria dei 18 pattinatori scomparsi. Molti di loro erano giovani promesse, convocati nella squadra nazionale per la prima volta quell'anno, in seguito al ritiro dalle competizioni dei principali campioni statunitensi dopo le Olimpiadi del 1960. In loro memoria, il \"U.S. Figure Skating Memorial Fund\" si propone di fornire un sostegno economico a giovani pattinatori statunitensi meritevoli che abbiano il potenziale per emergere nelle competizioni nazionali e internazionali.\nIl disastro aereo costrinse il pattinaggio di figura statunitense a ripartire da zero. Gli atleti pi\u00f9 forti, su cui si puntava per costruire la squadra olimpica per il 1964, e i migliori allenatori non c'erano pi\u00f9. Per avere un'idea della difficile situazione, basti pensare che ai campionati nazionali dell'anno dopo ci furono solo quattro concorrenti nel singolo uomini. Barbara Ann Roles, ritiratasi dopo il bronzo olimpico del 1960 e neomamma da pochi mesi, fu convinta dalla federazione statunitense a tornare alle gare affinch\u00e9 in squadra ci fosse almeno una pattinatrice d'esperienza.\nIn occasione del 40\u00ba anniversario della tragedia, il 13 febbraio 2001 a Berg venne inaugurata una stele commemorativa.\nVittime della squadra statunitense.\nPattinatori:\nAllenatori:\nGiudici di gara:\nAccompagnatori:"}
{"id": "243798", "revid": "6923", "url": "https://it.wikipedia.org/wiki?curid=243798", "title": "Atollo Lhaviyani", "text": "L'atollo Lhaviyani \u00e8 un atollo delle Maldive. \u00c8 presente un'isola industriale, con fabbriche per l'inscatolamento del tonno, a Felivaru.\nIsole abitate.\nHinnavaru, Kurendhoo, Maafilaafushi, Naifaru. Olhuvelifushi."}
{"id": "243799", "revid": "1776051", "url": "https://it.wikipedia.org/wiki?curid=243799", "title": "Nor\u00e9az", "text": "Nor\u00e9az (toponimo francese) \u00e8 un comune svizzero di 695 abitanti del Canton Friburgo, nel distretto della Sarine.\nGeografia fisica.\nIl territorio di Nor\u00e9az comprende il Lago di Seedorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "243800", "revid": "149485", "url": "https://it.wikipedia.org/wiki?curid=243800", "title": "Laurence Owen", "text": "Secondogenita di Guy Owen e Maribel Vinson-Owen, entrambi pattinatori, Laurence Owen inizi\u00f2 a pattinare in tenera et\u00e0, sotto la guida della madre allenatrice. A soli quindici anni partecip\u00f2 alle Olimpiadi di Squaw Valley nel 1960, classificandosi al sesto posto. A gennaio dell'anno dopo vinse i campionati statunitensi a Colorado Springs, ottenendo la qualificazione per i campionati mondiali di pattinaggio di figura che si sarebbero tenuti quell'anno a Praga. Anche la sorella maggiore Maribel Owen, pattinatrice pure lei, si qualific\u00f2 per i mondiali vincendo il titolo nazionale nelle coppie assieme a Dudley Richards. Quell'edizione dei campionati statunitensi fu la prima ad essere trasmessa in televisione, e le tre donne della famiglia Owen divennero subito delle celebrit\u00e0. Alcune settimane dopo Laurence Owen vinse anche il campionato nordamericano.\nIl 13 febbraio 1961 la prestigiosa rivista \"Sports Illustrated\" le dedic\u00f2 la copertina definendola \"America's most exciting girl skater\", la pi\u00f9 entusiasmante pattinatrice d'America.\nDue giorni dopo Laurence Owen mor\u00ec. Il volo Sabena 548 su cui viaggiava la squadra statunitense per i mondiali di pattinaggio si schiant\u00f2 nei pressi di Bruxelles, causando la morte di tutte le persone a bordo e di un contadino che stava lavorando nei campi. Tutti i componenti della nazionale, 18 pattinatori e 16 tra allenatori, giudici e accompagnatori, persero la vita. Gli imminenti campionati del mondo vennero annullati in segno di lutto.\nLaurence Owen venne sepolta con la madre e la sorella, pure vittime del disastro aereo, nel Mount Auburn Cemetery di Cambridge, nel Massachusetts."}
{"id": "243801", "revid": "149485", "url": "https://it.wikipedia.org/wiki?curid=243801", "title": "Maribel Owen", "text": "Primogenita di Guy Owen e Maribel Vinson-Owen, entrambi pattinatori, Maribel Owen inizi\u00f2 a pattinare in tenera et\u00e0, sotto la guida della madre allenatrice. Nel 1956 vinse con Chuck Foster il titolo nazionale \"juniores\" nella gara a coppie, dopo il quale partecip\u00f2 come ospite speciale nel popolare spettacolo \"Ice Chips\" organizzato dal \"Boston Skating Club\".\nSi iscrisse alla Boston University, specializzandosi in sociologia e antropologia, pur continuando a partecipare alle competizioni di pattinaggio di figura. In coppia con Dudley Richards partecip\u00f2 alle Olimpiadi di Squaw Valley nel 1960, classificandosi al decimo posto. A gennaio dell'anno dopo la coppia vinse i campionati statunitensi a Colorado Springs, ottenendo la qualificazione per i campionati mondiali di pattinaggio di figura che si sarebbero tenuti quell'anno a Praga. Anche la sorella minore Laurence Owen, pattinatrice pure lei, si qualific\u00f2 per i mondiali vincendo il titolo nazionale nel singolo donne. Quell'edizione dei campionati nazionali fu la prima ad essere trasmessa in televisione, e le tre donne della famiglia Owen divennero subito delle celebrit\u00e0.\nLe sorelle Owen e la madre allenatrice facevano quindi parte della squadra statunitense che il 14 febbraio 1961 part\u00ec dall'aeroporto Idlewild di New York sul volo Sabena 548 con destinazione Bruxelles, per proseguire alla volta di Praga. All'alba del 15 febbraio l'aereo si schiant\u00f2 nei pressi del villaggio belga di Berg-Kampenhout, causando la morte di tutte le persone a bordo e di un contadino che stava lavorando nei campi. Tra le 73 vittime c'erano anche tutti i 18 pattinatori della squadra statunitense e 16 tra allenatori e accompagnatori. Gli imminenti campionati del mondo vennero annullati in segno di lutto.\nMaribel Y. Owen venne sepolta con la madre e la sorella nel Mount Auburn Cemetery di Cambridge, nel Massachusetts."}
{"id": "243803", "revid": "1048993", "url": "https://it.wikipedia.org/wiki?curid=243803", "title": "Guy Owen", "text": "Inizi\u00f2 a gareggiare in singolo, vincendo il campionato maschile \"juniores\" canadese del 1929. In seguito si specializz\u00f2 nella gara a quattro, un evento del pattinaggio di figura praticato principalmente in Nord America ma quasi sconosciuto altrove. Assieme ai suoi compagni di quartetto Margaret Davis, Prudence Holbrook e Melville Rogers, Guy Owen vinse i campionati nazionali canadesi per cinque anni di fila dal 1933 al 1937, e tre edizioni consecutive (1933, 1935, 1937) dei campionati nordamericani di pattinaggio di figura, una competizione a cadenza biennale che si svolgeva alternativamente in Canada e negli Stati Uniti.\nNel 1938 spos\u00f2 Maribel Vinson, pattinatrice statunitense vincitrice di nove titoli nazionali nel singolo donne, e la coppia si stabil\u00ec a Berkeley, in California. Passarono al professionismo, esibendosi in spettacoli sul ghiaccio come \"International Ice Skate Revue\" e poi allestendo uno \"show\" in proprio. Ebbero due figlie, Maribel Yerxa Owen (nata nel 1940) e Laurence Richon Owen (nata nel 1944), che diventarono entrambe pattinatrici come i genitori.\nMor\u00ec per un attacco cardiaco nel 1952, a 38 anni. Fu sepolto nel \"Beechwood Cemetery\" di Ottawa."}
{"id": "243804", "revid": "1543377", "url": "https://it.wikipedia.org/wiki?curid=243804", "title": "Maribel Vinson", "text": "Biografia.\nTra la fine degli anni 1920 e gli anni 1930, Maribel Vinson fu una delle pattinatrici pi\u00f9 forti degli Stati Uniti sia nel singolo sia nell'artistico a coppie. Tra il 1928 e il 1937 vinse per dieci volte quasi consecutive il concorso individuale femminile ai campionati statunitensi di pattinaggio di figura, con la sola eccezione del 1934. Nello stesso periodo vinse il titolo nazionale nel concorso a coppie per sei volte, due in coppia con Thorton L. Coolidge (1928 e 1929) e quattro con George E.B. Hill (1933, 1935, 1936, 1937).\nEmergere nelle competizioni internazionali fu pi\u00f9 arduo. La regina incontrastata dell'artistico femminile era la norvegese Sonja Henie, che tra il 1927 al 1936 vinse dieci titoli mondiali, sei titoli europei e tre ori olimpici. A livello individuale, Maribel Vinson ottenne un argento e un bronzo ai mondiali, rispettivamente nel 1930 e nel 1932, e il bronzo agli europei nel 1934 (che all'epoca erano aperti anche a pattinatori di altri continenti). Partecip\u00f2 a tre edizioni dei Giochi olimpici invernali: nel 1928 fu quarta nel singolo donne, nel 1932 vinse il bronzo individuale, nel 1936 gareggi\u00f2 sia nel singolo sia nelle coppie con George E.B. Hill, classificandosi in entrambe al quinto posto.\nMentre ancora gareggiava, fu la prima donna a scrivere articoli sportivi per il quotidiano \"New York Times\". In seguito fu autrice di diversi manuali sul pattinaggio: \"Primer of Figure Skating\" (1938), \"Advanced Figure Skating\" (1940), \"The Fun of Figure Skating\" (1960).\nNel 1938 si spos\u00f2 con Guy Owen, un pattinatore canadese, e si stabil\u00ec a Berkeley, in California. Pass\u00f2 al professionismo, esibendosi con il marito in spettacoli sul ghiaccio come \"International Ice Skate Revue\", poi in un loro \"show\". Dopo un periodo di pausa per la nascita delle due figlie, Maribel Yerxa Owen (nel 1940) e Laurence Richon Owen (nel 1944), Maribel Vinson-Owen torn\u00f2 al pattinaggio come allenatrice.\nNel 1952 il marit\u00f2 mor\u00ec improvvisamente a 41 anni. Maribel Vinson-Owen torn\u00f2 a Winchester (Massachusetts), il paese dove era cresciuta, con le due figlie, e continu\u00f2 a lavorare come allenatrice nella zona di Boston. Tra gli atleti da lei seguiti ci furono Tenley Albright, che fu la prima statunitense a vincere il titolo mondiale e l'oro olimpico nel singolo donne, Frank Carroll, che sarebbe diventato a sua volta un importante allenatore di pattinaggio, e le due figlie.\nNel 1961 le due sorelle Owen vinsero i campionati statunitensi. La pi\u00f9 grande, Maribel Y. Owen, si aggiudic\u00f2 il concorso a coppie assieme a Dudley S. Richards. La pi\u00f9 giovane, la sedicenne Laurence R. Owen, vinse il singolo donne. Quell'edizione dei campionati nazionali fu la prima ad essere trasmessa in televisione, e le tre donne della famiglia Owen divennero subito delle celebrit\u00e0.\nCon la vittoria ai campionati nazionali le sorelle Owen si qualificarono per i campionati mondiali di pattinaggio di figura che si sarebbero tenuti quell'anno a Praga. Maribel Vinson-Owen come allenatrice e le figlie come atlete facevano quindi parte della squadra statunitense che il 14 febbraio 1961 part\u00ec dall'aeroporto Idlewild di New York sul volo Sabena 548 con destinazione Bruxelles, per proseguire alla volta di Praga. All'alba del 15 febbraio l'aereo si schiant\u00f2 nei pressi del villaggio belga di Berg-Kampenhout, causando la morte di tutte le persone a bordo e di un contadino che stava lavorando nei campi. Tra le 73 vittime c'erano anche tutti i 18 pattinatori della squadra statunitense e 16 tra allenatori e accompagnatori. Gli imminenti campionati del mondo vennero annullati in segno di lutto.\nMaribel Vinson-Owen venne sepolta con le figlie nel Mount Auburn Cemetery di Cambridge, nel Massachusetts.\nNel 1976 fu inserita nella \"World Figure Skating Hall of Fame\", la hall of fame internazionale del pattinaggio di figura. Nel 1994 il suo nome venne aggiunto una seconda volta nella \"U. S. Figure Skating Hall of Fame\", assieme a George E.B. Hill, nella categoria riservata alle coppie. A Winchester, il suo paese d'origine, \u00e8 stata intitolata a lei la scuola Vinson-Owen."}
{"id": "243806", "revid": "834", "url": "https://it.wikipedia.org/wiki?curid=243806", "title": "Guy Ruchon Owen", "text": ""}
{"id": "243807", "revid": "287204", "url": "https://it.wikipedia.org/wiki?curid=243807", "title": "Atollo Kaafu", "text": "LAtollo Kaafu \u00e8 un atollo amministrativo delle Maldive. Corrisponde ai quattro atolli naturali di Mal\u00e9 Nord, Mal\u00e9 Sud, Gaafaru e Kaashidhoo. Mal\u00e9, capitale delle Maldive, si trova su Mal\u00e9 nord. L'atollo di Kaafu \u00e8 situato nella parte centrale dell'arcipelago ed \u00e8 composto da 80 isole, 12 delle quali abitate. Tra di esse l'atollo di Mal\u00e9 e l'isola di Hulhul\u00e9, che ospita l'aeroporto internazionale. L'isola pi\u00f9 industrializzata dell'atollo \u00e8 Thulusdhoo, sulla quale si trova un impianto di imbottigliamento della Coca Cola, uno dei pochi impianti che fa uso di acqua desalinizzata, e un magazzino per lo stoccaggio di pesce essiccato.\nIsole disabitate.\nSono considerate disabitate anche isole industriali, turistiche o di scali aeroportuali."}
{"id": "243808", "revid": "1776051", "url": "https://it.wikipedia.org/wiki?curid=243808", "title": "Ch\u00e9sopelloz", "text": "Ch\u00e9sopelloz (toponimo francese) \u00e8 una frazione di 123 abitanti del comune svizzero di Corminboeuf, nel Canton Friburgo (distretto della Sarine).\nStoria.\nGi\u00e0 comune autonomo che si estendeva per 1,67\u00a0km\u00b2, 2017 \u00e8 stato accorpato a Corminboeuf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "243809", "revid": "834", "url": "https://it.wikipedia.org/wiki?curid=243809", "title": "Maribel Vinson-Owen", "text": ""}
{"id": "243810", "revid": "3115", "url": "https://it.wikipedia.org/wiki?curid=243810", "title": "Nitardo", "text": " \u00c8 noto soprattutto per avere trasmesso il testo del Giuramento di Strasburgo, prima attestazione di un proto-francese, noto all'epoca come \"rustica romana lingua\".\nOrigine.\nFiglio del conte di Ponthieu e abate di Saint-Riquier, Angilberto, e della sua convivente Berta (779-829), figlia dell'imperatore Carlo Magno (che era contrario al matrimonio delle figlie) e della sua terza moglie Ildegarda; ha un fratello di nome Hartnid.\nBiografia.\nDopo la morte del padre, nell'814, Nitardo gli subentr\u00f2 nella contea di Ponthieu e continu\u00f2 a vivere alla corte di Ludovico il Pio, ad Aquisgrana.\nFu condottiero, diplomatico, abate laico e storico. \u00c8 uno dei rari storici laici dell'Alto Medioevo.\nDopo la morte di Ludovico il Pio, il 20 giugno 840, su un'isola del fiume Reno, Nitardo divenne uno dei consiglieri di Carlo il Calvo. \nIl fratellastro di questi, il nuovo imperatore Lotario, stipul\u00f2 una tregua con il fratello Ludovico II il Germanico che aveva occupato tutti i territori alla destra del Reno, e attacc\u00f2 Carlo il Calvo. Nitardo consigli\u00f2 a quest'ultimo di non combattere, accettando la riduzione del suo regno alla sola Aquitania pi\u00f9 la Provenza e, dopo essersi rinforzato, cercare di allearsi con il fratellastro Ludovico il Germanico. \nL'alleanza port\u00f2 alla vittoria di Fontenoy, nelle vicinanze di Auxerre.Nel prosieguo della guerra civile, nel febbraio 842, i fratelli pi\u00f9 giovani rinnovarono la loro alleanza contro il fratello maggiore Lotario, giurandosi fedelt\u00e0. Il testo di questo giuramento \u00e8 conosciuto come il \"Giuramento di Strasburgo\". Con ogni probabilit\u00e0, Nitardo fu tra gli ideatori dell'alleanza e del testo del giuramento, che trascrisse nelle due lingue all'interno delle sue \"memorie\", che erano scritte invece in latino.\nQueste memorie, intitolate \"Historiae\" o \"De dissensionibus filiorum Ludovici pii\", in quattro libri, vennero scritte da Nitardo su richiesta del suo sovrano Carlo, che desiderava dare la sua versione dei fatti sulle vicende dell'impero franco dopo la morte di Carlo Magno, in particolare le lotte tra i figli di Ludovico il Pio per la spartizione dell'impero. Il giudizio degli storici esita nel collocarlo fra i \"cronachisti\" e gli \"storici\". Di recente, Bernard Cerquiglini e Karl Ferdinand Werner gli hanno attribuito il ruolo di storico vero e proprio.\nGli ultimi due libri tuttavia, furono scritti da Nitardo quando era ormai caduto in disgrazia presso re Carlo, e hanno un tono pi\u00f9 personale e molto pi\u00f9 amareggiato.\nNitardo aveva una moglie, Erchenfrida, da cui non risulta ebbe discendenza.\nLe circostanze della sua morte sono incerte, a causa di una incertezza di interpretazione del manoscritto che riporta la data (Iuni o Iuli); per questo motivo, secondo alcuni mor\u00ec il 15 maggio 845 in Aquitania, combattendo contro i Vichinghi, secondo altri mor\u00ec il 15 giugno 845 durante una battaglia fratricida fra Carlo il Calvo e Ludovico.\nScomparsa precocemente, la sua opera non fu molto nota durante il Medioevo, e prima del 1214 \u00e8 citata solo da Hariulfo di Oudenbourg, dalla \"Vita di san Li\u00e9vin\" e da Rodolfo di Fiandra; il manoscritto fu pubblicato per la prima volta da nel XVI secolo da Pierre Pithou, che lo attribu\u00ec a Nitardo. Le edizioni seguenti derivano dal medesimo manoscritto, con aggiunta di correzioni e spiegazioni congetturali. \u00c8 perduta la parte finale del testo, contenente la genealogia dell'autore riprodotta nel \"Chronicon centulense\", che afferma come Nitardo abbia preso da laico il governo dell'abbazia di Saint-Riqueir (per un breve periodo: sempre secondo il \"Chronicon\" venne ucciso in combattimento \u00abalcuni giorni dopo\u00bb).\nRitrovamento delle ossa.\nSecondo la Cronaca dell'abbazia di Saint-Riquier (Chronique de l'abbaye de Saint-Riquier) di Ariulfo, Nitardo fu seppellito nello stesso sarcofago in cui riposava suo padre Angilberto, gi\u00e0 abate nella stessa abbazia. Nell'XI secolo l'abate Gerwin, che cercava il sepolcro di Angilberto, trov\u00f2 le ossa di entrambi nello stesso sarcofago sotto il portico della chiesa. Uno dei monaci, di nome Mico, scrisse un lungo epitaffio sulla sua tomba.\nLe ossa furono ritrovate una seconda volta, nel 1989, e poi andarono smarrite in circostanze poco chiare: sembra che siano state inviate a un centro di ricerca per una perizia e rimandate indietro alla citt\u00e0 di Saint-Riquier solo qualche anno dopo, durante l'estate, quando probabilmente negli uffici non c'erano pi\u00f9 dipendenti ma qualche contrattista che non aveva ricevuto adeguate istruzioni. \nVennero infine ritrovate per puro caso nell'autunno del 2011 in un cartone semiaperto abbandonato nella soffitta dell'abbazia. "}
{"id": "243813", "revid": "104458", "url": "https://it.wikipedia.org/wiki?curid=243813", "title": "Maribel Yerxa Owen", "text": ""}
{"id": "243814", "revid": "834", "url": "https://it.wikipedia.org/wiki?curid=243814", "title": "Laurence Richon Owen", "text": ""}
{"id": "243817", "revid": "834", "url": "https://it.wikipedia.org/wiki?curid=243817", "title": "Laurence R. Owen", "text": ""}
{"id": "243818", "revid": "1776051", "url": "https://it.wikipedia.org/wiki?curid=243818", "title": "Ponthaux", "text": "Ponthaux (toponimo francese) \u00e8 un comune svizzero di 727 abitanti del Canton Friburgo, nel distretto della Sarine.\nStoria.\nIl 1\u00ba gennaio 1981 ha inglobato il comune soppresso di Nierlet-les-Bois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "243823", "revid": "128334", "url": "https://it.wikipedia.org/wiki?curid=243823", "title": "Nord sud ovest est", "text": "Nord sud ovest est \u00e8 il secondo album degli 883, pubblicato nel 1993.\n\u00c8 l'ultimo album realizzato e scritto insieme da Max Pezzali e Mauro Repetto.\nVendette copie pi\u00f9 VHS, risultando essere l'album pi\u00f9 venduto di quell'anno. L'album rimase in testa alle classifiche per 14 settimane di seguito e vinse il Festivalbar 1993 nella sezione album.\nDescrizione.\nQuesto secondo album \u00e8 in perfetta continuit\u00e0 con il primo, come se ne fosse la prosecuzione. Anche in \"Nord sud ovest est\" gli 883 affrontano, nelle loro canzoni, scenari di vita quotidiana tipici dell'et\u00e0 adolescenziale; il significato di ogni canzone, inoltre, \u00e8 esplicitato nel retro della copertina dell'album, sotto forma di \"fumetto\" con una didascalia.\nMolti singoli di questo album divennero subito grandi successi e, ancora oggi, sono tra i pi\u00f9 conosciuti del gruppo (si pensi a \"Come mai\" o \"Nord sud ovest est\" che d\u00e0 il nome all'album).\nNonostante la continuit\u00e0 con \"Hanno ucciso l'Uomo Ragno\", \u00e8 possibile notare in questo secondo album una leggera evoluzione a livello musicale; gli arrangiamenti sembrano essere pi\u00f9 curati, grazie anche all'apporto di alcuni musicisti in sala di registrazione.\nQuesta evoluzione non \u00e8 riscontrabile soltanto a livello musicale; al di l\u00e0 del linguaggio semplice e giovanile che descrive situazioni apparentemente banali, emerge in molti testi il sottofondo di malinconia e disagio esistenziale (che poi emerger\u00e0 esplicitamente nell'album successivo, con la canzone \"Gli anni\") che caratterizza in particolar modo l'et\u00e0 adolescenziale, o quella brevemente successiva.\nNella canzone \"Weekend\" per esempio si parla del tema della monotonia quotidiana, della routine che ormai non riserva pi\u00f9 sorprese o novit\u00e0 e della finta speranza che un giorno le cose possano cambiare. La canzone \"Cumuli\" affronta il tema della droga, intesa come falso rimedio per riempire quel vuoto che fa parte di ogni essere umano, narrando le vicende di Alberto Marchesi, detto Ye Ye, amico storico di Pezzali che ebbe problemi con l'eroina. In \"Nord sud ovest est\", canzone dal ritmo vivace in stile latino-americano ma dal testo malinconico, si parla metaforicamente della ricerca del senso della vita, del ritrovare se stessi, come se fosse un viaggio (in questo caso a seguito di una delusione amorosa), senza sapere quale sia la meta, n\u00e9 se l'obiettivo sar\u00e0 mai raggiunto (anche perch\u00e9, a volte, tale obiettivo non \u00e8 chiaro neppure a chi lo sta inseguendo).\nIl tema del viaggio e della ricerca riemerger\u00e0 in altre canzoni di Max Pezzali, soprattutto dopo aver intrapreso la carriera solista."}
{"id": "243824", "revid": "110157", "url": "https://it.wikipedia.org/wiki?curid=243824", "title": "Autafond", "text": "Autafond (toponimo francese) \u00e8 una frazione di 71 abitanti del comune svizzero di Belfaux, nel Canton Friburgo (distretto della Sarine).\nStoria.\nGi\u00e0 comune autonomo che si estendeva per 2,43\u00a0km\u00b2 e che comprendeva anche la frazione di Chenaleyres, 2016 \u00e8 stato accorpato a Belfaux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "243826", "revid": "767487", "url": "https://it.wikipedia.org/wiki?curid=243826", "title": "Remix '94", "text": "Remix '94 \u00e8 una raccolta di pezzi remixati in chiave dance degli 883, pubblicato nel 1994. Nell'album \u00e8 anche contenuto un brano inedito, \"Chiuditi nel cesso\", pubblicato come singolo.\nQuesta prima raccolta della storia del gruppo rappresenta anche l'ultimo lavoro pubblicato prima dell'abbandono di Mauro Repetto.\nI mix erano a opera dei pi\u00f9 famosi DJ italiani dell'epoca, come Molella, Fargetta, gli U.s.u.r.a., i Datura e i Bliss Team.\nMolti dei brani contenuti verranno poi aggiunti alle ristampe del 2000 degli altri album degli 883.\nTracce.\nTesti e musiche di Max Pezzali e Mauro Repetto, eccetto dove indicato."}
{"id": "243829", "revid": "23629", "url": "https://it.wikipedia.org/wiki?curid=243829", "title": "Welcome to Sky valley", "text": ""}
{"id": "243831", "revid": "111373", "url": "https://it.wikipedia.org/wiki?curid=243831", "title": "Grolley", "text": "Grolley (toponimo francese) \u00e8 un comune svizzero di 1\u00a0947 abitanti del Canton Friburgo, nel distretto della Sarine.\nStoria.\nIl 22 marzo 2000 ha inglobato il comune soppresso di Corsalettes.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nInfrastrutture e trasporti.\nGrolley \u00e8 servito dall'omonima stazione sulla ferrovia Friburgo-Yverdon."}
{"id": "243833", "revid": "400694", "url": "https://it.wikipedia.org/wiki?curid=243833", "title": "Jules Fran\u00e7ois Alexandre Joffrin", "text": "Biografia.\nJoffrin prest\u00f2 servizio nella Guerra franco-prussiana, fu coinvolto nella Comune di Parigi, e spese undici anni in Inghilterra come esiliato politico. Fece parte del gruppo possibilista del partito socialista, che si opponeva alle posizioni ortodosse di Jules Guesde. Joffrin divenne membro del consiglio municipale di Parigi nel 1885, e vicepresidente dello stesso nel 1888-1889.\nAttaccato violentemente dagli organi Boulangisti, \"L'Intransigeant\" e \"La France\", vinse contro di loro una causa per diffamazione, e nel 1889 contese il XVIII arrondissement di Parigi al Generale Boulanger, che ottenne una maggioranza di 2.000 voti, ma venne dichiarato ineleggibile.\nJoffrin venne ammesso alla Camera sono dopo un'accesa discussione, e continu\u00f2 ad essere attaccato dai nazionalisti.\nMor\u00ec a Parigi il 17 settembre 1890 ed \u00e8 stato sepolto presso il Cimitero di P\u00e8re-Lachaise.\nA lui \u00e8 stata dedicata una stazione della metropolitana di Parigi."}
{"id": "243834", "revid": "9", "url": "https://it.wikipedia.org/wiki?curid=243834", "title": "Jules Joffrin", "text": ""}
{"id": "243835", "revid": "767487", "url": "https://it.wikipedia.org/wiki?curid=243835", "title": "La donna il sogno &amp; il grande incubo", "text": "La donna il sogno &amp; il grande incubo \u00e8 il terzo album degli 883, pubblicato il 1\u00ba luglio 1995 per l'etichetta Fri Records e primo album del gruppo senza Mauro Repetto.\nStoria dell'album.\nPubblicato nel 1995, \u00e8 il primo album senza Mauro Repetto (che comunque figura come autore, cantando anche nella traccia di chiusura \"Non 6 Bob Dylan\"), e il primo con la nuova formazione composta da Max Pezzali coadiuvato da un gruppo di giovani, tra i quali Paola e Chiara Iezzi (che in seguito formeranno a loro volta un duo di successo, Paola &amp; Chiara). L'album fu anticipato dal singolo \"Senza averti qui\", classificatosi 8\u00ba al Festival di Sanremo di quell'anno.\nLa canzone \"Tieni il tempo\", firmata sia da Max Pezzali che da Mauro Repetto, vincer\u00e0 il Festivalbar.\nL'album ebbe grande successo, vendendo pi\u00f9 di un milione di copie, risultando uno degli album pi\u00f9 venduti in quell'anno. Rimase in testa per 9 settimane durante l'estate 1995.\nDopotutto, paradossalmente, dopo l'abbandono da parte di Mauro Repetto, gli 883 diventano una vera e propria band; grazie ai nuovi elementi Max Pezzali inizi\u00f2 ad esibirsi dal vivo nei palazzetti dello sport di tutta Italia.\nQuando gli venne chiesto come mai avesse scelto \"La donna il sogno &amp; il grande incubo\" come titolo per l'album, Max Pezzali rispose che si trattava di un omaggio alla continuit\u00e0: cos\u00ec come era avvenuto per i lavori precedenti, l'album portava il titolo dell'unica canzone \"di fantasia\" presente fra i vari pezzi. La copertina dell'album \u00e8 un altro omaggio al mondo del fumetto, dopo l'omaggio di \"Hanno ucciso l'Uomo Ragno\" del primo album: essa ritrae Max Pezzali vestito da Dylan Dog che corre verso una casa spettrale.\nIl disco.\nAnche questo disco presenta caratteristiche molto simili ai precedenti, ma il lavoro di affinamento iniziato in \"Nord sud ovest est\" \u00e8 decisamente migliorato e perfezionato. Le melodie si fanno pi\u00f9 complesse, gli arrangiamenti pi\u00f9 ricercati, i testi pi\u00f9 articolati. Ci sono 11 brani, molto variegati l'uno rispetto all'altro, pur nella comunanza dello stile 883; l'undicesimo brano contiene una ghost track dal titolo \"Non 6 Bob Dylan\".\n\"La radio a 1000 watt\", \"Fattore S\", \"Gli avvoltoi\", \"Musica\", \"O me o (quei deficienti l\u00ec)\" ricordano le canzoni dei primi album, sia per le musiche che per i testi. \"Ti sento vivere\" \u00e8 un pezzo \"lento\" in cui si parla di un amore per una ragazza, non ancora rivelato; l'intro al pianoforte e la struttura della canzone ricordano le atmosfere sognanti di \"Come mai\".\n\"Senza averti qui\", \"Tieni il tempo\" e soprattutto la melodica \"Una canzone d'amore\" (scritta insieme a Claudio Cecchetto) diventano subito brani di successo, ed entrano a far parte delle canzoni pi\u00f9 conosciute e amate del repertorio del gruppo.\n\"Il grande incubo\", brano che d\u00e0 il nome all'album, \u00e8 un pezzo musicalmente molto particolare, che in un certo senso rappresenta una novit\u00e0 rispetto allo standard del gruppo; in questa canzone si affronta il tema dell'amore che a volte pu\u00f2 diventare occasione di perdita di quell'innocenza che si ha da \"piccoli\", tanto da poter addirittura terrorizzare e mettere in fuga.\nNel disco \u00e8 presente il celebre brano \"Gli anni\", di cui si avranno 2 versioni; scritto interamente da Max Pezzali, questo pezzo affronta esplicitamente il tema della nostalgia dovuta agli anni che passano e del rimpianto per i tempi andati che non torneranno pi\u00f9. Si intravede qui un Pezzali alla ricerca di un proprio percorso di maturazione, sia personale che musicale, che coincide anche con la sua crescita anagrafica, dal momento che in quel periodo cominciava ad avere una trentina d'anni e, forse, si stava lentamente distaccando da quel mondo giovanile-adolescenziale che fino a quel momento era appartenuto a lui e alle sue canzoni.\nNel 2000 l'album \u00e8 stato ristampato dalla Warner con il titolo \"La donna il sogno &amp; il grande incubo - Edizione Straordinaria\" e l'aggiunta di sei brani: due canzoni non incluse nell'edizione originaria (una delle quali, \"Chiuditi nel cesso\", gi\u00e0 pubblicata nella raccolta \"Remix '94\") e quattro remix di altrettanti brani del disco, tutti gi\u00e0 editi come b-side dei singoli."}
{"id": "243837", "revid": "23390", "url": "https://it.wikipedia.org/wiki?curid=243837", "title": "Unioni civili", "text": ""}
{"id": "243838", "revid": "111373", "url": "https://it.wikipedia.org/wiki?curid=243838", "title": "L\u00e9chelles", "text": "L\u00e9chelles (toponimo francese; in tedesco \"Leitern\", desueto) \u00e8 una frazione di 751 abitanti del comune svizzero di Belmont-Broye, nel Canton Friburgo (distretto della Broye).\nStoria.\nGi\u00e0 comune autonomo che si estendeva per 8,75\u00a0km\u00b2 e che nel 1994 aveva inglobato il comune soppresso di Chandon, il 1\u00ba gennaio 2016 \u00e8 stato accorpato agli altri comuni soppressi di Domdidier, Dompierre e Russy per formare il nuovo comune di Belmont-Broye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 2000 con Chandon):\nInfrastrutture e trasporti.\nL\u00e9chelles \u00e8 servito dall'omonima stazione sulla ferrovia Friburgo-Yverdon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "243839", "revid": "729019", "url": "https://it.wikipedia.org/wiki?curid=243839", "title": "Georges Boulanger", "text": "Biografia.\nNato a Rennes, Boulanger entr\u00f2 nell'esercito nel 1856 e prest\u00f2 servizio in Algeria, Italia, Cocincina e nella guerra franco-prussiana, guadagnandosi una buona reputazione. Venne promosso generale di brigata nel 1880 e nel 1882 fu nominato ispettore della Fanteria al Ministero della Guerra, cosa che gli permise di farsi un nome come riformatore militare. Nel 1884 venne assegnato al comando dell'armata che occupava Tunisi, ma venne richiamato a causa delle differenze d'opinione con Pierre-Paul Cambon, funzionario politico della citt\u00e0. Ritornato a Parigi inizi\u00f2 a prendere parte alla vita politica sotto l'egida di Georges Clemenceau e del Partito Radicale. Nel gennaio 1886, quando Freycinet venne portato al potere grazie al sostegno del leader radicale, a Boulanger venne affidato l'incarico di Ministro della Guerra.\nFu al Ministero della Guerra che Boulanger ottenne notoriet\u00e0. Egli introdusse delle riforme a vantaggio dei soldati e si appell\u00f2 al desiderio francese di rivincita contro l'Impero tedesco. Facendo ci\u00f2, fin\u00ec per essere visto come l'uomo destinato a portare avanti tale rivincita. Con la sconfitta politica di Freycinet, nel dicembre 1886, venne confermato ministro da Ren\u00e9 Goblet, ma fu costretto ad andarsene nel 1887 e in seguito fu anche privato del suo comando nell'esercito, per via di accuse di insubordinazione. Boulanger per\u00f2 venne prontamente eletto alla Camera, con un programma che chiedeva la riforma della costituzione.\nAlla Camera faceva parte della minoranza, e le sue azioni furono dirette al mantenimento della sua immagine pubblica. N\u00e9 il suo fallimento come oratore, n\u00e9 la sua sconfitta in un duello con il Presidente del Consiglio in carica, Floquet, ridussero l'entusiasmo del suo seguito popolare. Durante il 1888 la sua personalit\u00e0 fu la caratteristica dominante della politica francese, e quando rassegn\u00f2 il suo seggio come protesta contro il ricevimento avuto alla Camera dalle sue proposte revisioniste, gli elettori gareggiarono l'uno contro l'altro per sceglierlo come loro rappresentante.\nIl \"movimento\" Boulangista marciava a pieno ritmo. I bonapartisti si erano collegati al generale, e anche il Conte di Parigi incoraggi\u00f2 i suoi seguaci ad appoggiarlo. Il suo nome era il tema della canzone popolare \"C'est Boulanger qu'il nous faut\". Boulanger e il suo cavallo nero divennero gli idoli della popolazione parigina e il generale venne invitato a correre per la presidenza. Accett\u00f2.\nL'ambizione personale di Boulanger gli alien\u00f2 ben presto i suoi sostenitori repubblicani, che vedevano in lui un potenziale dittatore militare. Diversi monarchici comunque gli diedero sostegno finanziario, anche se Boulanger si vedeva come un futuro dittatore, pi\u00f9 che come un restauratore della monarchia.\nNel gennaio 1889, un colpo di Stato sembrava possibile, dato che Boulanger era ormai divenuto una minaccia alla repubblica parlamentare. Se si fosse messo immediatamente alla testa di una rivolta avrebbe potuto effettuare il \"coup d'\u00e9tat\" su cui avevano lavorato i cospiratori, e avrebbe potuto governare la Francia, ma il momento propizio pass\u00f2. Poco dopo il governo francese emise nei suoi confronti un mandato di arresto per tradimento. Tra lo stupore dei suoi amici, il 1\u00ba aprile fugg\u00ec da Parigi prima che il mandato venisse eseguito, andando prima a Bruxelles e poi a Londra.\nDopo la fuga, il sostegno di cui godeva si ridusse, e i boulangisti vennero sconfitti nelle elezioni generali del luglio 1889. Lo stesso Boulanger, essendo stato processato e condannato in contumacia per tradimento, and\u00f2 a vivere sull'Isola di Jersey (sulla Manica), prima di tornare al Cimitero di Ixelles, a Bruxelles, nel settembre 1891, per suicidarsi con un colpo di pistola alla testa sulla tomba della sua amante, Madame de Bonnemains (nata Marguerite Crouzet), che era morta nel luglio precedente. Boulanger venne sepolto nello stesso cimitero."}
{"id": "243840", "revid": "23390", "url": "https://it.wikipedia.org/wiki?curid=243840", "title": "Eterosessuale", "text": ""}
{"id": "243841", "revid": "124296419", "url": "https://it.wikipedia.org/wiki?curid=243841", "title": "Villa Almerico Capra", "text": "Villa Almerico Capra detta La Rotonda (conosciuta anche come Villa Capra) \u00e8 una villa veneta a pianta centrale situata a ridosso della citt\u00e0 di Vicenza, poco discosta dalla strada della Riviera Berica. Fatta costruire da Paolo Almerico, che la commission\u00f2 ad Andrea Palladio nel 1566-1567, fu completata da Vincenzo Scamozzi nel 1605 per i due fratelli Capra, che avevano acquisito l'edificio nel 1591.\nLa Rotonda, come divenne nota in seguito, \u00e8 uno dei pi\u00f9 celebri ed imitati edifici della storia dell'architettura dell'epoca moderna; \u00e8 senza dubbio la villa pi\u00f9 famosa del Palladio e, probabilmente, di tutte le ville venete. Fa parte dal 1994 dei patrimoni dell'umanit\u00e0 dell'UNESCO\nIspirazione.\nNel 1565 il canonico e conte Paolo Almerico, ritiratosi dalla curia romana dopo essere stato referendario apostolico sotto i papi Pio IV e Pio V, decise di tornare alla sua citt\u00e0 natale Vicenza e costruirsi una residenza di campagna.\nLa villa che commission\u00f2 all'architetto Andrea Palladio sarebbe divenuta uno dei prototipi architettonici pi\u00f9 studiati e imitati per i successivi cinque secoli.\nNel corso della sua vita, infatti, Palladio progett\u00f2 circa trenta ville in terra veneta, ma \u00e8 questa residenza, senza dubbio ispirata al Pantheon di Roma, che \u00e8 divenuta una delle sue pi\u00f9 celebri eredit\u00e0 al mondo dell'architettura, divenendo in seguito fonte di ispirazione per migliaia di edifici.\nCon l'uso della cupola, applicata per la prima volta a un edificio di abitazione, Palladio affront\u00f2 il tema della pianta centrale, riservata fino a quel momento all'architettura religiosa. Malgrado vi fossero gi\u00e0 stati alcuni esempi di un edificio residenziale a pianta centrale (dai progetti di Francesco di Giorgio Martini ispirati a villa Adriana o dallo \"studio di Varrone\", alla casa del Mantegna a Mantova - o la sua illusionistica \"Camera degli Sposi\" in Palazzo Ducale -, sino al progetto di Raffaello per villa Madama), la Rotonda resta un \"unicum\" nell'architettura di ogni tempo, come se, costruendo una villa perfettamente corrispondente a s\u00e9 stessa, Palladio avesse voluto costruire un modello ideale della propria architettura.\nProgetto.\nIl sito prescelto fu la cima tondeggiante di un piccolo colle appena fuori le mura di Vicenza. A quel tempo il fascino per i valori arcadici iniziava a spingere molti nobili possidenti a misurarsi con le gioie della vita semplice, malgrado gli aspetti piacevoli della vita a contatto con la natura rimanessero ancora in secondo piano rispetto alla scelta, tutta economica, di orientare gli investimenti verso un'agricoltura di tipo intensivo. Essendo celibe, il prelato Almerico non aveva bisogno di un vasto palazzo (vendette anzi quello che la sua famiglia aveva nel centro della citt\u00e0) ma desiderava una villa sofisticata, e fu esattamente questo che Palladio ide\u00f2 per lui: una residenza suburbana con funzioni di rappresentanza, ma anche tranquillo rifugio di meditazione e studio. Isolata sulla cima del colle, questa sorta di originale \"villa-tempio\" in origine era priva di annessi agricoli. L'architetto la incluse significativamente nell'elenco dei palazzi, e non tra le ville, nei suoi \"Quattro libri dell'architettura\" pubblicati a Venezia nel 1570.\nLa costruzione, iniziata nel 1567 circa, consisteva in un edificio quadrato, completamente simmetrico e inscrivibile in un cerchio perfetto (vedi figura a lato). Descrivere la villa come \"rotonda\" \u00e8 tuttavia tecnicamente inesatto, dato che la pianta dell'edificio non \u00e8 circolare ma rappresenta piuttosto l'intersezione di un quadrato con una croce greca. Ognuna delle quattro facciate era dotata di un avancorpo con una loggia che si poteva raggiungere salendo una gradinata; ciascuno dei quattro ingressi principali conduceva, attraverso un breve vestibolo o corridoio, alla sala centrale sormontata da una cupola. L'aula centrale e tutte le altre stanze erano proporzionate con precisione matematica in base alle regole proprie dell'architettura di Palladio, che egli elabor\u00f2 nei suoi \"Quattro libri\". Proprio la sala centrale \"rotonda\" \u00e8 il centro nevralgico della composizione, alla quale il Palladio impresse slancio centrifugo allargandola verso l'esterno, nei quattro pronai ionici e nelle scalinate. La villa risulta cos\u00ec un'architettura aperta, che guarda la citt\u00e0 e la campagna.\nIl progetto riflette gli ideali umanistici dell'architettura del Rinascimento. Per consentire ad ogni stanza un'analoga esposizione al sole, la pianta fu ruotata di 45 gradi rispetto ai punti cardinali. Ognuna delle quattro logge presentava un pronao con il frontone ornato di statue di divinit\u00e0 dell'antichit\u00e0 classica. Ciascuno dei frontoni era sorretto da sei colonne ioniche (esastilo ionico). Ogni loggia era fiancheggiata da una singola finestra. Tutte le stanze principali erano poste sul piano nobile.\nCompletamento e modifiche.\nN\u00e9 Andrea Palladio n\u00e9 il proprietario Paolo Almerico videro il completamento dell'edificio, malgrado questo fosse gi\u00e0 abitabile nel 1569.\nPalladio mor\u00ec nel 1580 e fu cos\u00ec un secondo importante architetto, il vicentino Vincenzo Scamozzi, ad essere ingaggiato dai proprietari per sovrintendere ai lavori di completamento, che si conclusero nel 1585, limitatamente al corpo principale, con la costruzione della cupola sormontata dalla lanterna.\nPalladio intendeva coprire la sala centrale con una volta semisferica, ma Scamozzi, ispirandosi al Pantheon, adott\u00f2 invece una volta pi\u00f9 bassa con un oculo (che doveva essere a cielo aperto) e apport\u00f2 altre limitate modifiche al progetto, come il taglio alla scalinata che permetteva un accesso diretto dall'esterno ai locali di servizio posti al pianterreno. La scalinata fu nuovamente modificata nel XVIII secolo da Ottavio Bertotti Scamozzi che la riport\u00f2 alla forma originale e il piano attico fu suddiviso in stanze da Francesco Muttoni, che modific\u00f2 i mezzanini (1725-1740).\nAlla morte del committente Almerico, nel 1589, la villa fin\u00ec in eredit\u00e0 al figlio naturale Virginio Bartolomeo il quale, a causa della disastrosa gestione economica, fu costretto a venderla due anni dopo, nel 1591, ai fratelli Odorico e Mario Capra. Furono questi ultimi a portare infine a termine il cantiere trent'anni dopo, nel 1620, con la decorazione interna ad affresco.\nLo Scamozzi aggiunse gli annessi rustici esterni 1620 (la barchessa, staccata dal corpo principale) per le funzioni agricole, non previste nel progetto originario.\nAl complesso fu aggiunta infine la cappella gentilizia, costruita da Girolamo Albanese per volont\u00e0 del conte Marzio Capra tra il 1645 e il 1663.\n\u00ab\u00c8 ormai pacifico quanto tale privilegiato richiamo all'idea di \"monumento\" singolo ed emergente sia volutamente lontana sia dallo schema della villa antica, aggregato di singoli edifici distribuiti asimmetricamente, come dalla struttura della stessa villa veneta cinquecentesca, autentica piccola \"capitale\" di un latifondo: la soluzione palladiana esaltando, nell'isolamento, la centralit\u00e0 crea, s\u00ec, un\"'abitazione\", ma intesa quale sede adatta, si direbbe, pi\u00f9 che alla vita quotidiana, all'altezza dell'intellettuale speculazione: dimora, invero, pi\u00f9 che degli uomini, degli dei\u00bb.\nInterno e decorazione.\nL'interno avrebbe dovuto essere splendido non meno dell'esterno; le statue sono interventi di Lorenzo Rubini e Giovanni Battista Albanese; la decorazione plastica e dei soffitti \u00e8 opera di Agostino Rubini, Ottavio Ridolfi, Ruggero Bascap\u00e8, Domenico Fontana e forse Alessandro Vittoria; gli apparati pittorici in affresco sono di Anselmo Canera, Bernardino India, Alessandro Maganza e pi\u00f9 tardi del francese Louis Dorigny. Le decorazioni della villa sono state realizzate durante un lungo periodo di tempo e di alcune l'attribuzione non \u00e8 certa.\nTra i quattro principali saloni del piano nobile vi sono la sala ovest, decorata con affreschi di tema religioso, e il salone est, che ospita un'allegoria della vita del primo proprietario conte Paolo Almerico, con le sue numerose e ammirevoli qualit\u00e0 ritratte in affresco.\nIl luogo pi\u00f9 notevole dello spazio interno \u00e8 senza dubbio la sala centrale circolare, dotata di balconate, che si sviluppa a tutt'altezza fino alla cupola. Il soffitto semisferico \u00e8 decorato da affreschi di Alessandro Maganza: anche qui troviamo allegorie legate alla vita religiosa e alle Virt\u00f9 ad essa collegate (Fede, Fama, Eternit\u00e0, Temperanza, ecc.). La parte inferiore della sala, alle pareti, \u00e8 invece adornata con finte colonne dipinte in trompe-l'\u0153il e gigantesche figure di dei della mitologia greca, opera successiva di Dorigny.\nCome nell'architettura di Palladio, pensata per un uomo di chiesa, anche nell'apparato decorativo vengono inseriti elementi formali destinati a suggerire un senso di sacralit\u00e0, in sintonia con tale programma celebrativo. La quantit\u00e0 di affreschi richiama maggiormente l'atmosfera di una cattedrale che non quella d'una residenza di campagna. Goethe, che fece pi\u00f9 volte visita alla villa, disse che Palladio aveva reso un tempio greco adatto ad abitarvi.\nAnditi d'ingresso e sala centrale.\nI quattro anditi d'ingresso presentano affreschi di Louis Dorigny ed elaborati sovrapporta barocchi in stucco, probabilmente opera di maestranze valsoldesi.\nCome nella sala centrale Dorigny realizza sulle pareti finte architetture adornate da stemmi e vasi. Sulle volte dei due anditi maggiori, a coronamento delle complesse strutture architettoniche, si apre oltre una finta balaustra un cielo azzurro, popolato da putti e discinte figure femminili recanti fiori e ghirlande. Sulle volte degli anditi minori sono dipinti invece dei finti oculi ovali, adornati sempre da figure analoghe.\nI sovrapporta degli anditi maggiori, dei timpani spezzati sorretti da mensole a forma di testa di fanciullo e da una bassa ma elaborata trabeazione, si diversificano in base a stemmi, cornucopie e ghirlande. Dietro a questi fastigi, volute e finti tendaggi annodati fungono da collegamento con la struttura architettonica del Dorigny. Le quattro aperture dei due ambienti minori presentano, invece, la sola trabeazione in stucco, essendo il fastigio sovrastante realizzato ad affresco.\nSempre del Dorigny \u00e8 la decorazione del registro inferiore della sala centrale. L'architettura illusoria, una duplice fila di colonne che finge un corridoio con soffitto a cassettoni, \u00e8 popolata da otto gigantesche figure di divinit\u00e0 olimpiche: Giove, Bacco, Venere, Saturno, Apollo, Diana, Marte e Mercurio. Il soffitto fu diviso dal Maganza in otto spicchi a loro volta divisi in due registri: nella fascia inferiore, forse i quattro continenti (altrettante donne assise affiancate da quattro animali: leone, elefante, cavallo e unicorno). Le principali figure della fascia superiore sono la Fama, la Religione, la Benignit\u00e0, la Temperanza.\nSale minori.\nI quattro camerini adiacenti alle sale maggiori sono stati decorati, probabilmente da Eliodoro Forbicini, a grottesche, presumibilmente rimaneggiate nel Settecento.\nRapporto con il paesaggio.\nDalle logge \u00e8 possibile godere della meravigliosa vista della campagna circostante, dato che la villa fu consapevolmente progettata per essere in perfetta armonia con il paesaggio. Malgrado la Rotonda possa apparire completamente simmetrica, vi sono delle deviazioni, progettate perch\u00e9 ogni facciata fosse il complemento dell'ambiente e della topografia circostante; di conseguenza vi sono delle variazioni nelle facciate, nell'ampiezza dei gradini, nei muri di contenimento ecc. In tal modo la simmetria dell'architettura dialoga con l'asimmetria del paesaggio, per creare nell'insieme una particolare armonia. L'ambiente che circonda la villa offre una visione panoramica di alberi, prati e boschetti, con Vicenza distante all'orizzonte.\nLa loggia settentrionale \u00e8 inserita nella collina come termine di una strada carrabile che corre dal cancello principale. Questo percorso \u00e8 un viale tra i blocchi dei servizi, costruito dai fratelli Capra che acquistarono la villa nel 1591, commissionando a Vincenzo Scamozzi di completare l'edificio e costruire le stalle e gli edifici ad uso rurale. Quando ci si avvicina alla villa da questa parte, si riceve l'impressione deliberata che sia stia ascendendo dal basso a un tempio sulla sommit\u00e0. Allo stesso modo, in senso inverso, dalla villa si nota il santuario (all'epoca una piccola chiesa) sulla citt\u00e0 dalla cima di Monte Berico, che unifica cos\u00ec la villa e la citt\u00e0.\nLa visuale verso la villa rappresent\u00f2, fra il 1887 e il 1979, un elemento caratterizzante per i viaggiatori della tranvia Vicenza-Noventa-Montagnana, il cui binario posto inizialmente in sede stradale fu portato, nel secondo dopoguerra, in sede propria.\nStoria recente.\nIl 21 settembre 1786 Goethe di passaggio nella citt\u00e0 di Vicenza a fronte del suo Grand Tour, visita i monumenti palladiani tra cui la Rotonda. Nel suo Viaggio in Italia descrive cos\u00ec l'edificio:\nLa villa appartiene alla famiglia Valmarana dal giugno 1912; il conte Andrea Valmarana (1891-1976) ufficiale volontario nella Prima guerra mondiale 1915-1918 , lascia la villa ai 4 figli : Lodovico , Mario , Alessandro e Alberto - La Fondazione \"la Rotonda\" dei fratelli Valmarana ne ha curato i continui interventi manutentivi iniziati nel 1978 per preservare la Rotonda all'apprezzamento e meraviglia delle future generazioni. Curatori della Fondazione sono Mario Valmarana (scomparso nel 2010), professore di architettura presso l'Universit\u00e0 della Virginia ed il fratello Lodovico Valmarana. (scomparso nel 2018) - Nel 1976 fu scelta come location per il film commedia, \"Culastrisce nobile veneziano\" interpretato da Marcello Mastroianni - nel 1979 fu teatro del film-lirico \"Don Giovanni\" del regista Joseph Losey con il celebre basso Ruggero Raimondi . \nLa villa \u00e8 stata inserita nel dicembre 1994, assieme alle altre architetture di Vicenza \"citt\u00e0 del Palladio\", nell'elenco dei Patrimoni dell'umanit\u00e0 dell'UNESCO.\nLa Rotonda come modello architettonico.\nLa Rotonda \u00e8 stata modello di ispirazione per numerosi edifici. Alcuni tra gli esempi pi\u00f9 importanti sono considerati:"}
{"id": "243847", "revid": "124350955", "url": "https://it.wikipedia.org/wiki?curid=243847", "title": "Luigi V di Francia", "text": " Fu l'ultimo dei carolingi a portare la corona.\nBiografia.\nLuigi nacque verso il 966. Era il figlio maggiore del re Lotario IV di Francia, il sovrano carolingio di Francia, e della regina Emma, figlia del re Lotario II d'Italia e dell'imperatrice Adelaide.\nLa domenica di Pentecoste, l'8 giugno 979, venne incoronato nell'abbazia di Saint-Corneille de Compi\u00e8gne da Adalberone, arcivescovo di Reims, e quindi fu associato al trono dal padre Lotario.\nIl matrimonio.\nNel 982 a Vieille-Brioude, nell'Alta Loira, il quindicenne Luigi si spos\u00f2 con la quarantenne Adelaide d'Angi\u00f2, sorella del conte Goffredo I d'Angi\u00f2 e due volte vedova per il suo precedente matrimonio con il conte Stefano di G\u00e9vaudan e il conte Raimondo di Tolosa, principe di Gothia. Questa unione fu puramente politica e organizzata dal re - seguendo i consigli della regina Emma e del conte Goffredo I - con il duplice scopo di ripristinare il potere reale carolingio nel sud del regno, e (secondo Richerus) di ottenere l'appoggio dei locali signori meridionali nella sua lotta contro i Robertingi: essendo ora imparentato per matrimonio con due delle pi\u00f9 potenti famiglie comitali meridionali del regno, Lotario credeva di poter affrontare il potere di Ugo Capeto.\nSubito dopo il loro matrimonio, Luigi e Adelaide furono incoronati re e regina d'Aquitania dal fratello di Adelaide, il vescovo Guido di le Puy. Fin dall'inizio, tuttavia, la coppia, male assortita, non fu in grado di vivere pacificamente insieme, non solo a causa della notoria differenza di et\u00e0 tra loro, ma (secondo Richerio) anche a causa dello stile di vita dissoluto di Luigi:\nNel 984, dopo due anni di unione senza figli (e secondo Rodolfo il Glabro), Adelaide indusse con l'inganno il suo giovane marito a fare una visita in Aquitania, e una volta l\u00ec, lo lasci\u00f2 e torn\u00f2 dalla sua famiglia, sposando poco dopo il conte Guglielmo I di Provenza:\nTuttavia, nonostante sia registrato da relative fonti contemporanee e successive (Richerio, Rodolfo il Glabro, il \"Chronicon Andegavensi\" e la \"Cronaca di Saint-Maxence\", tra gli altri), l'esistenza di questo matrimonio \u00e8 stata recentemente contestata dallo storico Carlrichard Br\u00fclh.\nIl regno.\nAlla morte del padre, il 2 marzo 986, il gi\u00e0 incoronato Luigi V divenne il re incontrastato dei Franchi occidentali. A quel tempo, tuttavia, esistevano nella corte franca due fazioni: una guidata dall'arcivescovo Adalberone di Reims e dalla regina Emma, che, essendo fortemente influenzata dalla madre e imperatrice Adelaide, voleva il rinnovo delle relazioni amichevoli con la dinastia ottoniana; l'altra fazione voleva continuare la politica di Lotario, e approfittando della minorit\u00e0 dell'imperatore Ottone III, voleva una politica di espansione verso est e il recupero della Lotaringia. Inoltre, il giovane monarca ereditava una battaglia tra la linea paterna di re eletti (che era stata interrotta due volte dai Robertingi e una volta dai Bosonidi), e la casa ottoniana dell'imperatore Ottone I. Come difensore di Roma, Ottone I aveva il potere di nominare il clero nel territorio carolingio, e il clero che aveva nominato non sosteneva i carolingi.\nInizialmente la regina Emma dominava la situazione, ma nell'estate del 986 ci fu un'inversione di tendenza: il partito anti-ottoniano prevalse, dopo di che fu costretta a lasciare la corte e a cercare rifugio presso Ugo Capeto. Questo evento mise anche Adalberone in una situazione difficile: essendo stato elevato da Ottone I al potente arcivescovado di Reims, fu costretto a lasciare la sua sede episcopale e si rifugi\u00f2 in una delle sue fortezze sul fiume Mosa, che apparteneva alla sfera ottoniana. La fuga dell'arcivescovo fu percepita da Luigi V come un tradimento; egli si rivolse violentemente contro Adalberone e lo minacci\u00f2 di un assedio di Reims. La questione fu infine risolta in un processo a Compi\u00e8gne. Prima di questo incontro, tuttavia, Luigi V cambi\u00f2 idea e cerc\u00f2 una riconciliazione con Adalberone, e cos\u00ec nella primavera del 987, pianific\u00f2 un incontro di pace con l'imperatrice Teofano, che agiva per conto di suo figlio Ottone III. Prima che tutte queste intricate vicende fossero risolte, Luigi V mor\u00ec il 21 maggio 987 per una caduta durante la caccia nella foresta di Halatte vicino alla citt\u00e0 di Senlis, sull'Oise. Fu sepolto nell'abbazia di Saint-Corneille a Compi\u00e8gne.\nLuigi V non lasci\u00f2 eredi legittimi, cos\u00ec suo zio Carlo, duca della Bassa Lorena, fu nominato come successore al trono. Ma il clero, tra cui sia Adalberone che Gerberto di Aurillac (che in seguito divenne papa come Silvestro II), argoment\u00f2 eloquentemente per l'elezione di Ugo Capeto, che non solo era di sangue reale ma aveva dato prova di s\u00e9 attraverso le sue azioni e la sua forza militare. Ugo fu eletto al trono franco e Adalberone lo incoron\u00f2, il tutto entro due mesi dalla morte di Luigi V. Cos\u00ec il dominio della dinastia carolingia fin\u00ec e l'era capetingia ebbe inizio."}
{"id": "243848", "revid": "1315817", "url": "https://it.wikipedia.org/wiki?curid=243848", "title": "Jean-Baptiste Biot", "text": "Biografia.\n\u00c8 noto in particolare per lo studio delle relazioni tra corrente elettrica e magnetismo (a lui e F\u00e9lix Savart \u00e8 intitolata la Legge di Biot-Savart, che fornisce il valore del campo magnetico generato in un punto dello spazio da una corrente elettrica in funzione della distanza dal conduttore) e del fenomeno della rotazione del piano di polarizzazione della luce nel passaggio attraverso soluzioni di composti chimici. A partire da tali risultati, Biot ha usato il saccarimetro per determinare la natura e la quantit\u00e0 degli zuccheri presenti in una soluzione.\nFu il primo a scoprire le propriet\u00e0 ottiche caratteristiche della mica; in ragione di ci\u00f2 la biotite, un minerale di mica, porta anch'essa il suo nome.\nNel 1800 fu nominato professore di fisica al \"Coll\u00e8ge de France\" e fu eletto membro dell'Accademia francese delle scienze all'et\u00e0 di 29 anni. \nNel 1804 comp\u00ec con Joseph Louis Gay-Lussac la prima ascensione scientifica in pallone aerostatico fino ad un'altitudine di 5.000 metri, realizzando una delle prime indagini sulla composizione dell'atmosfera terrestre.\nFu titolare della cattedra di astronomia alla facolt\u00e0 di scienze dal 1809 al 1816 e dal 1826 al 1848. Gli \u00e8 intitolato anche un piccolo cratere lunare.\nHa ricevuto la \"M\u00e9daille Rumford\" nel 1840."}
{"id": "243849", "revid": "2136", "url": "https://it.wikipedia.org/wiki?curid=243849", "title": "Lotario di Francia", "text": ""}
{"id": "243850", "revid": "287204", "url": "https://it.wikipedia.org/wiki?curid=243850", "title": "Immobile", "text": ""}
{"id": "243851", "revid": "10369", "url": "https://it.wikipedia.org/wiki?curid=243851", "title": "Beni immobili", "text": ""}
{"id": "243853", "revid": "104485", "url": "https://it.wikipedia.org/wiki?curid=243853", "title": "Alfred Douglas", "text": "Biografia.\nPrimi anni.\nAlfred Douglas era il terzo figlio di John Sholto Douglas, nono marchese di Queensberry, e della sua prima moglie Sibyl Montgomery. Douglas nacque ad Ham Hill House, nel Worcestershire. Era il figlio preferito della madre, e lei lo chiamava Bosie (un derivato del Boysie), un soprannome che mantenne per il resto della sua vita.\nDouglas venne educato al Winchester College (1884-1888) e al Magdalen College, a Oxford (1889-1893), che lasci\u00f2 senza ottenere una laurea. A Oxford Douglas pubblic\u00f2 un giornale universitario chiamato \"The Spirit Lamp\" (1892-1893), un'attivit\u00e0 che intensific\u00f2 ancora di pi\u00f9 il costante conflitto tra lui e suo padre. Il loro rapporto era sempre stato molto teso e, durante la faida Queensberry-Wilde, Douglas si schier\u00f2 con Wilde, incoraggiandolo anche a perseguire il proprio padre per diffamazione. Nel 1893 Douglas ebbe una breve relazione con George Cecil Ives.\nNel 1860 il nonno di Douglas, l'ottavo marchese di Queensberry, era morto in quello che \u00e8 stato segnalato come un incidente di tiro, ma la sua morte \u00e8 stata creduta da molti di essere stata un suicidio. Nel 1862 la nonna vedova, Lady Queensberry, si convert\u00ec al cattolicesimo e port\u00f2 i figli a vivere a Parigi. Anche lo zio Archibald Signore Edward Douglas (1850-1938) era cattolico e divenne un sacerdote.\nA parte la morte violenta di suo nonno ci furono altre tragedie in famiglia Douglas. Uno dei suoi zii, Lord James Douglas, era profondamente legato alla sua sorella gemella, Florrie, e quando ella si spos\u00f2 a James si spezz\u00f2 il cuore. Nel 1885 tent\u00f2 di rapire una giovane ragazza, e dopo ci\u00f2 divenne sempre pi\u00f9 maniacale. Nel 1888 Lord James si spos\u00f2, ma questo matrimonio si rivel\u00f2 essere un disastro. James, separato da Florrie, sprofond\u00f2 in una depressione abissale e nel 1891 si suicid\u00f2 tagliandosi la gola. Un altro suo zio, Lord Francis Douglas (1847-1865) era morto in un incidente alpinistico sul Cervino. Decenni dopo la sua morte, infine, il suo unico figlio impazz\u00ec e mor\u00ec in un ospedale psichiatrico.\nLa zia di Alfred Douglas, la gemella di Lord James, Lady Florence Douglas (1855-1905), era una scrittrice, corrispondente di guerra per il \"The Morning Post\" durante la prima guerra boera, e una femminista. Nel 1890 pubblic\u00f2 un romanzo, \"Gloriana, o la Rivoluzione del 1900\", in cui il suffragio femminile viene raggiunto dopo che una donna in posa come un uomo di nome Hector l'Estrange viene eletto alla Camera dei Comuni. Il personaggio \"l'Estrange\" si basa chiaramente su Oscar Wilde.\nLo scandalo Oscar Wilde.\nDouglas incontr\u00f2 Oscar Wilde nel 1891 e subito inizi\u00f2 una relazione con lui. Quando suo padre, il marchese di Queensberry (con il quale Alfred aveva gi\u00e0 rapporti di odio reciproco a causa del carattere intrattabile di entrambi), scopr\u00ec il legame del figlio insult\u00f2 pubblicamente Wilde con un biglietto sgrammaticato lasciato al club dello scrittore dublinese. Il biglietto, che era un biglietto da visita, portava scritto: \"A Oscar Wilde, che si atteggia a \"somdomita\" [\u00ab\"somdomite\"\u00bb, sic]\".\nWilde, su istigazione insistente di Alfred e della sua famiglia, querel\u00f2 allora il marchese per diffamazione. Il confronto divent\u00f2 inevitabile e in molti credettero che Alfred spingesse Wilde a combattere suo padre per il puro desiderio di vederlo in carcere (cfr. \"De profundis\"). Wilde, strumentalizzato dal giovane, venne infine accusato formalmente di \"oscena indecenza\", eufemismo per indicare ogni atto omosessuale, pubblico o privato, reato all'epoca per il quale fu sottoposto a processo. Wilde fu condannato a due anni di carcere e di lavori forzati, imprigionato dapprima nel carcere di Wandsworth e successivamente in quello di Reading.\nDurante la sua permanenza nel carcere di Reading Wilde scrisse una lunga lettera all'amico \"Bosie\", composta nei primi mesi del 1897 e pubblicata, postuma, in edizione ridotta nel 1905 da uno dei pi\u00f9 grandi amici di Wilde, il giornalista Robert Ross, sotto il titolo di \"De profundis\". Una delle due copie della lettera originale fu inviata allo stesso Douglas, che neg\u00f2 di averla mai ricevuta. Dopo la scarcerazione di Wilde i due convissero per breve tempo in Italia. A Napoli Douglas abbandon\u00f2 definitivamente Wilde, forse temendo di essere diseredato dalla famiglia.\nIl matrimonio e la carriera.\nNel 1902 Douglas spos\u00f2 Olive Eleanor Custance, ereditiera e poetessa. Ebbero un figlio, Raymond, che affetto da una grave forma di schizofrenia mor\u00ec in una casa di cura nel 1964. Il matrimonio fin\u00ec ben presto in una separazione legale, ma non vi fu divorzio.\nDouglas divenne il curatore di una rivista letteraria, \"The Academy\", dal 1907 al 1910.\nPubblic\u00f2 diversi libri di poesia (tra cui \"Collected Poems\" [Poesie Scelte], 1919; \"The Complete Poems of Lord Alfred Douglas\" [Tutte le poesie di Lord Alfred Douglas], 1928; e \"Sonnets\" [Sonetti], 1935), alcuni dei quali sono ritenuti di buon livello; due libri sulla sua relazione con Wilde, \"Oscar Wilde and Myself\" [Oscar Wilde e io] (1914; in realt\u00e0 in larga parte scritto da T.W.H. Crosland, l'assistente redattore di \"The Academy\") e \"Oscar Wilde: A Summing Up\" [Oscar Wilde: un riepilogo] (1940); e un'autobiografia, \"The Autobiography of Lord Alfred Douglas\" (1931).\nLa poesia di Douglas del 1892 \"Two Loves\" (\"Due Amori\") fu usata contro Wilde al processo per il famoso verso che definisce l'omosessualit\u00e0 \"the Love that dare not speak its name\" (\"l'Amore che non osa pronunciare il proprio nome\").\nAttivit\u00e0 politica.\nDouglas tradusse i protocolli dei Savi di Sion nel 1919, tra le prime traduzioni in inglese di quell'opera antisemita, e negli ultimi anni della sua vita profess\u00f2 un cattolicesimo di destra.\nDouglas fu sia querelante sia imputato in molti processi per diffamazione. Nel pi\u00f9 famoso di essi, intentato da Winston Churchill nel 1923, Douglas fu giudicato colpevole di avere diffamato Churchill e fu condannato a sei mesi di prigione. Douglas aveva affermato che Churchill aveva avuto una parte in una congiura per uccidere Horatio Herbert Kitchener, I conte Kitchener, il Segretario di Stato per la guerra britannico. Kitchener era morto il 5 giugno 1916, mentre si trovava in missione diplomatica in Russia. La nave su cui stava viaggiando, la corazzata \"HMS Hampshire\", and\u00f2 a sbattere contro una mina tedesca e affond\u00f2 a ovest delle isole Orcadi. Douglas afferm\u00f2 in seguito che la sua salute non si riprese mai dalle durezze della prigione, tra cui la mancanza di riscaldamento e il dovere dormire su un tavolaccio senza materasso. Nel 1941, dopo la nomina di Churchill a Primo Ministro, scrisse un sonetto in suo onore.\nMentre si trovava in prigione Douglas, riecheggiando ironicamente l'opera di Wilde \"De profundis\" (\"dal profondo\"), scrisse la sua maggiore opera poetica, \"In Excelsis\" (letteralmente, \"nelle altezze\" in latino), composto da diciassette canti. Poich\u00e9 le autorit\u00e0 della prigione non gli permisero di portare via con s\u00e9 il manoscritto quando fu rilasciato, Douglas dovette riscrivere l'intera opera basandosi sulla sua memoria.\nMorte.\nNegli ultimi anni della sua vita Douglas, che nel 1913 aveva perso tutti i suoi averi a causa della procedura di fallimento civile intentatagli da un usuraio, visse soprattutto dell'eredit\u00e0 materna. Il padre, infatti, aveva dilapidato gran parte delle sue fortune. Dopo lo scoppio della seconda guerra mondiale lasci\u00f2 Londra e si rifugi\u00f2 presso una coppia di amici a Lancing, nel West Sussex, dove la morte per insufficienza cardiaca lo raggiunse nel 1945."}
{"id": "243855", "revid": "1566286", "url": "https://it.wikipedia.org/wiki?curid=243855", "title": "Rupert Everett", "text": "Biografia.\nInfanzia.\nNasce in Inghilterra dal Maggiore dell'Esercito Britannico e uomo d'affari Anthony Michael Everett (1921\u20132009) e da Sara MacLean (1934), figlia del Vice Ammiraglio Sir Hector Charles Donald MacLean (1908-2003) e pronipote del soldato scozzese Hector Lachlan Stewart MacLean (1870-1897), La nonna materna, Opre Vyvyan, era una discendente dei Baroni Vyvyan di Trelowarren e del Freiherr (Barone) von Schmiedern. I suoi genitori, di origine scozzese, inglese, irlandese e alla lontana tedesca e olandese e di fede cattolica, prima lo iscrissero al Farleigh School nello Hampshire e poi lo inviarono all'austero college benedettino Ampleforth, perch\u00e9 vi facesse i suoi studi.\nAll'et\u00e0 di quindici anni lascia la scuola e la sua regione nat\u00eca per andare a studiare alla Central School of Speech and Drama di Londra, dalla quale per\u00f2 verr\u00e0 espulso dopo due anni per liti con il corpo docenti; per un certo periodo di tempo, pur provenendo da una famiglia altolocata, vive in ristrettezze economiche e per potersi mantenere si prostituisce. Dopo aver studiato due anni alla Royal Shakespeare Company, entra nella \"Citizen company of Glasgow\" dove inizia la sua carriera da attore.\nIl successo.\nNel 1984 raggiunge il successo, interpretando un agente doppiogiochista nel film \"Another Country - La scelta\", suscitando un grande interesse nei produttori. Nel 1985 recita nel film \"Ballando con uno sconosciuto\" di Mike Newell, e nel 1987 accanto a Ornella Muti in un adattamento di un romanzo di Gabriel Garc\u00eda M\u00e1rquez, \"Cronaca di una morte annunciata\" di Francesco Rosi. Poi, nel 1989, lo si ritrova nel primo lungometraggio di Pierre-Henri Salfati, \"Tol\u00e9rance\", cui segue l'anno successivo un ruolo accanto a Christopher Walken in \"Cortesie per gli ospiti\". In seguito, \"Pr\u00eat-\u00e0-Porter\" (1994) di Robert Altman gli permette di lavorare accanto a Sophia Loren, Marcello Mastroianni e Lauren Bacall. Nel 1994 Nicholas Hytner lo ingaggia per recitare nel suo film, \"La pazzia di Re Giorgio\".\nDiventa un'icona maschile nel 1995, scelto per la pubblicit\u00e0 del profumo \"Opium\" di Yves Saint Laurent.\nL'anno successivo \u00e8 protagonista in \"Il matrimonio del mio migliore amico\" (1996), dove recita al fianco di Julia Roberts e Cameron Diaz, sotto la regia dell'australiano P.J. Hogan: \u00e8 questo film a consacrarlo maggiormente nell'immaginario collettivo. Nel 1999 gira tre film, \"Un marito ideale\" di Oliver Parker (adattamento di un'opera di Oscar Wilde), \"Sogno di una notte di mezza estate\" di Michael Hoffman, con Michelle Pfeiffer (adattato dall'opera di Shakespeare) e \"Inspector Gadget\" di David Kellogg.\nNel 2000 \u00e8 accanto alla sua grande amica Madonna nel film \"Sai che c'\u00e8 di nuovo?\", nel 2001 in \"South Kensington\", insieme a Max Pisu e Enrico Brignano, nel 2002 \u00e8 il protagonista insieme a Colin Firth in \"L'importanza di chiamarsi Ernest\" e nel 2003 \u00e8 accanto a Catherine Deneuve nella miniserie televisiva \"Les liaisons dangereuses\". \nNel 2007 pubblica l'autobiografia \"Red carpets and other banana skins\" edita in Italia da Sperling &amp; Kupfer con il titolo \"Bucce di banana\". Nel 2012 torna sulle scene londinesi con il dramma \"The Judas Kiss\", in cui interpreta Oscar Wilde; il revival ottiene grandi apprezzamenti della critica britannica ed Everett viene candidato al Laurence Olivier Award al miglior attore, per poi tornare a recitare nella pi\u00e8ce a New York nel 2016. Nel 2018 interpreta nuovamente Oscar Wilde nel film \"The Happy Prince - L'ultimo ritratto di Oscar Wilde\", che Everett ha anche scritto e diretto.\nNell'estate 2019 torna a teatro per dirigere e interpretare \"Zio Vania\" al Theatre Royal di Bath. Nella primavera successiva debutta a Broadway nel classico del teatro americano \"Chi ha paura di Virginia Woolf?\", per la regia di Joe Mantello e con un cast che comprende Laurie Metcalf, Patsy Ferran e Russell Tovey.\n\u00c8 noto in Italia per essere la figura di riferimento usata da Tiziano Sclavi e Claudio Villa per le fattezze del personaggio di Dylan Dog. Everett \u00e8 anche protagonista del film \"Dellamorte Dellamore\" (1994) di Michele Soavi, tratto dall'omonimo romanzo dello stesso Sclavi.\nVita privata.\nEverett \u00e8 apertamente omosessuale, pur avendo avuto relazioni con Uma Thurman, B\u00e9atrice Dalle e Paula Yates. Tra il 2006 e il 2010 ha vissuto a New York City, per poi tornare nel Regno Unito, a causa delle cattive condizioni di salute di suo padre. Nel 2008 ha comprato una casa nel distretto di Belgravia a West London. Ha una discreta padronanza della lingua italiana.\nDoppiatori italiani.\nNelle versioni in italiano dei suoi film, Rupert Everett \u00e8 stato doppiato da:\nDa doppiatore \u00e8 sostituito da:"}
{"id": "243856", "revid": "124402314", "url": "https://it.wikipedia.org/wiki?curid=243856", "title": "MapleStory", "text": "MapleStory \u00e8 un MMORPG gratuito coreano sviluppato dalla Wizet. \u00c8 stato pubblicato da varie compagnie, in particolare: Nexon, NXGames, Shanda, AsiaSoft e Gamania. Il gioco ha una grafica 2D con scorrimento orizzontale abbastanza leggera e quindi usufruibile anche da computer datati.\nEsistono molte versioni di \"MapleStory\", ma gli italiani si trovano soprattutto su Europe MapleStory (versione Europea) e su Maple Global (versione Americana), anche se in quest'ultimo non \u00e8 pi\u00f9 possibile iscriversi. \u00c8 disponibile per Windows 98/ME/2K/XP e Vista, anche se quest'ultimo d\u00e0 alcuni problemi (una volta chiuso il gioco, si deve riavviare il computer per riaccenderlo, oppure bisogna spegnere il programma direttamente da Task manager).\nModalit\u00e0 di gioco.\nI personaggi in \"MapleStory\" crescono guadagnando punti esperienza (EXP), aumentando di livello e collezionando vari oggetti lasciati dai mostri ed equipaggiamenti. I giocatori combattono i mostri e ne raccolgono i soldi lasciati, mentre spesso utilizzano i drop, gli oggetti lasciati dai mostri uccisi, per completare quest.\n\"MapleStory\" si sviluppa su diversi mondi (o server). I giocatori potevano avere 3 differenti personaggi su ciascun mondo (momentaneamente il limite \u00e8 di 5) per ciascun account. Questi mondi sono identici l'uno all'altro e sono divisi internamente in 20 canali diversi di gioco. Ogni canale \u00e8 identico all'altro in termini di mostri, mappe e altre cose. La sola differenza sta nel fatto che in ogni canale ci sono persone differenti. Un server fisico host a due canali. I personaggi, comprando uno specifico oggetto nel Cash Shop (Dove si paga con NX, ovvero credito pagato con soldi veri) si possono spostare assieme ad un massimo di 1,000,000 mesos (La moneta del gioco). Al contrario, gli oggetti ed i soldi non possono essere trasferiti tra i vari mondi.\nNuovi Giocatori.\nI nuovi giocatori partono da Maple Island, un'isola creata appositamente per i novizi. A differenza di molti altri MMORPG come \"World of Warcraft\", \"Lineage II\" e \"EverQuest\", i giocatori in \"MapleStory\" non possono decidere in partenza la loro classe (sebbene il lancio iniziale dei dadi sia fondamentale per la creazione di un personaggio perfetto, per cui \u00e8 necessario sapere gi\u00e0 dall'inizio che strada prendere, questo almeno fino a quando \u00e8 stato introdotto il sistema che resetta le statistiche quando si cambia classe). Ogni personaggio comincia come \"Beginner\" e resta tale finch\u00e9 non arriva al momento della scelta la classe (livello 8 per i maghi, livello 10 per gli altri) e solamente se risponde a determinati requisiti, anche se sono presenti giocatori che restano tali senza mai cambiare classe e vengono chiamati \"permabeginners\".\nSalire di Livello.\nPer salire di livello, un giocatore deve acquisire un certo numero di EXP (punti esperienza), che vengono accumulati uccidendo i mostri. Ad ogni livello, il giocatore riceve 5 punti abilit\u00e0 (AP) che vengono distribuiti tra le caratteristiche di STR, DEX, INT, e LUK. Dopo il superamento del primo livello di lavoro, il personaggio riceve 3 punti abilit\u00e0 (SP) ad ogni livello in pi\u00f9, da usare nelle diverse abilit\u00e0 caratteristiche di ogni classe. Quando un giocatore riceve un successivo superamento del livello di lavoro, si guadagna un punto abilit\u00e0.\nGli AP possono anche essere messi in Maximum HP (Energia) e Maximum MP (punti mana). In ogni caso questa pratica \u00e8 sconsigliata poich\u00e9 tali punteggi crescono da soli automaticamente ad ogni aumento di livello.\nStat Points.\nCi sono quattro tipo di stats, ognuna delle quali \u00e8 pi\u00f9 o meno necessario per avanzare di lavoro secondo il tipo di classe scelta:\nGli effetti precisi di ogni stat dipendono molto dall'arma usata e dalla classe scelta.\nLa quasi totalit\u00e0 delle guide consiglia di rialzare solo le stat specifiche della classe, tralasciando le altre. I guerrieri dovranno rialzare principalmente STR e in parte DEX, dal momento che usano solo attacchi fisici. Gli arcieri rialzeranno prevalentemente DEX (da cui dipendono i loro danni) e STR. I maghi aumenteranno INT e in parte LUK, mentre i ladri aumenteranno LUK ed in parte DEX (anche se una costruzione nei bandit prevede anche un pizzico di STR per utilizzare particolare daghe che richiedono STR)\nPunti abilit\u00e0.\nOgni personaggio possiede specifiche abilit\u00e0 (skill) su cui investire i suoi SP. GLi effetti degli skill variano di molto, ed ogni skill \u00e8 in genere passiva o attiva. Passiva (ad esempio nel caso di 'Eye of Amazon' negli arcieri o \"keen eyes\" nei ladri) vuol dire che l'abilit\u00e0 viene acquisita in maniera automatica dal momento stesso in cui gli vengono assegnati punti. L'efficacia \u00e8 ovviamente determinata dal quantitativo SP assegnato a ciascuna abilit\u00e0. Le skill attive sono gli attacchi (\u00e8 il caso di 'Double Shot' negli arcieri o \"Lucky seven\" nei ladri) e le skill di supporto (negli arcieri 'Focus' ad esempio o Dark Sight nei ladri), le quali lavorano nel momento in cui sono attivate utilizzando MP per un certo tempo e con una certa efficacia determinata sempre dagli SP in esse investiti.\nQuest.\nLe quests sono missioni che il giocatore dovr\u00e0 portare a termine per gli NPCs (non-playable characters) per ricevere ricompense ed esperienza. La maggior parte delle quests necessitano di un determinato livello oppure di uno specifico job, per i giocatori alle prime armi alcune quest sono inizialmente difficili da portare a termine ma alcune di queste saranno molto redditizie! Altre poi si potranno ripetere pi\u00f9 volte ricevendo man mano pi\u00f9 ricompense ma con un aumento progressivo della difficolt\u00e0.\nUn altro tipo di quest sono le cosiddette \"Party Quest\", che devono essere portate a termine in gruppo. Le Party Quest hanno restrizioni di livello, e si possono rifare finch\u00e9 non si supera il livello massimo. Al termine di queste si verr\u00e0 ricompensati con molti punti esperienza e oggetti che possono avere anche un alto valore.\nMorire.\nQuando la barra della salute (HP,rossa) raggiunge lo zero il personaggio muore. Questo verr\u00e0 indicato da una lapide che piomber\u00e0 dall'alto dello schermo mentre il personaggio diventer\u00e0 una specie di spettro svolazzante per qualche secondo dopodich\u00e9 verr\u00e0 teletrasportato alla citt\u00e0 pi\u00f9 vicina con 50 punti salute (HP), mentre i punti mana (MP, blu) non subiranno variazioni. I principianti (Beginners) non perdono EXP quando muoiono e la morte sar\u00e0 una veloce scorciatoia per raggiungere la citt\u00e0 pi\u00f9 vicina!. Quando si sar\u00e0 deciso e scelto il proprio JOB invece, la morte coster\u00e0 un certo numero di EXP, a seconda del punteggio di LUK, quindi i maghi e i ladri ne perderanno meno (circa il 4%) dato che sar\u00e0 una delle loro caratteristiche necessarie. Il personaggio non potr\u00e0 comunque scendere sotto lo zero di EXP, cio\u00e8 non si potr\u00e0 perdere l'attuale livello duramente guadagnato!\nIl Mondo di MapleStory.\nIl mondo di \"MapleStory\" \u00e8 diviso in quattro continenti principali: Maple Island, Victoria Island, Ossyria e Ludus Lake, anche se Ossyria \u00e8 divisa in molti piccoli sottocontinenti: Mu Lung, luogo a tema giapponese, Nihal desert, che comprende la citt\u00e0 desertica Ariant (dove \u00e8 anche presente una party quest) e Magatia, citt\u00e0 con mostri molto pi\u00f9 forti e sede di una party quest di livello alto (71-85), e Leafre, il luogo con i mostri pi\u00f9 forti del gioco, che ospita un boss molto pi\u00f9 potente di Zakum chiamato Horntail, e il boss pi\u00f9 forte del gioco: Pink Bean, livello 200. Al momento Leafre non \u00e8 ancora stato aggiunto alla versione europea. Questi continenti sono composti da varie citt\u00e0: in Maple Island troviamo Amhrest e South Perry, create appositamente per portare a termine le quest da Beginners, e la seconda \u00e8 anche la citt\u00e0 dove si pu\u00f2 arrivare a Victoria Island, in cui sono presenti 7 citt\u00e0 nella versione Europea (8 nella versione Americana), dove si pu\u00f2 avanzare il grado della classe: Lith Arbour, Henesys (Arceri), Ellinia (Maghi), Perion (Guerrieri), Kerning City (Ladri) e Sleepywood. L'ottava citt\u00e0 \u00e8 Nautilus Harbor, per diventare Pirati. In Lith Arbour non sono disponibili avanzamenti di classe, ma \u00e8 solo la citt\u00e0 dove si sbarca da Maple Island, mentre Sleepywood \u00e8 la citt\u00e0 che porta al Dungeon, una zona infestata di mostri. Ad Ossyria sono presenti due citt\u00e0: Orbis ed El Nath, dove avviene il terzo avanzamento di classe. Inoltre avanzando oltre El Nath troviamo la Dead Mine, dove abita lo Zakum, uno dei boss pi\u00f9 potenti del gioco. A Ludus Lake sono presenti invece tre citt\u00e0: Ludibrium, dove sono presenti ben tre party quests, Korean Folk Town, citt\u00e0 a tema Coreano e Omega Sector.\nOltre ai principali continenti, ci sono dei Sotto-Continenti. In Victoria Island troviamo Amoria, la citt\u00e0 dove \u00e8 possibile sposarsi, Singapore, citt\u00e0 tematica della versione del Sud-Est Asiatico e Masteria, composto dalla citt\u00e0 di New Leaf City e da due Dungeons e Florina Beach. In Ossyria troviamo il sotto-continente di Aqua Road, zona sott'acqua, e in cui i personaggi invece che camminare normalmente, nuotano. L'ultimo sotto-continente \u00e8 invece accessibile da molte citt\u00e0, ed \u00e8 Zipangu, composto dalle cittadine di Mushroom Shrine e Showa, citt\u00e0 a tema nipponico.\nClasse del personaggio.\nTutti i personaggi cominciano come Beginners. Quando il giocatore avr\u00e0 raggiunto le caratteristiche ed il livello richiesto avr\u00e0 la possibilit\u00e0 di scegliere una professione (job). \nCi sono 5 possibili scelte iniziali (una non presente nella versione Europea):\n\"Magician\"(Mago), \"Bowman\"(Arciere), \"Thief\"(Ladro), \"Warrior\"(Guerriero) e \"Pirate\"(Pirata). Tutti i jobs richiedono almeno il livello 10 tranne che per il Magician a cui baster\u00e0 raggiungere il livello 8. Ogni Job richiede un minimo di stats (vedi apposita sezione). Questo decider\u00e0 la classe del personaggio e tutti gli avanzamenti successivi, il giocatore dovr\u00e0 decidere riflettendo bene su chi vorr\u00e0 essere e soprattutto scegliere lo stile con il quale si sente pi\u00f9 a suo agio dato che questa decisione sar\u00e0 finale ed irreversibile.\nAppena il personaggio avr\u00e0 raggiunto il livello 30 potr\u00e0 decidere un secondo job completando una quests che chieder\u00e0 di collezionare 30 \"dark marbles\" in una certa locazione dopodich\u00e9 potr\u00e0 scegliere la sua specializzazione preferita come secondo job. Le scelte disponibili dipenderanno dal primo job del personaggio, cos\u00ec i Thieves potranno scegliere se essere \"Assassins\" o \"Bandits\". L'arma dell'assassino \u00e8 la \"claw\" con le throwing stars (Shuriken, mentre l'arma del bandito \u00e8 il pugnale \"dagger\". I Magicians potranno divenire \"Clerics\" con poteri di guarigione e attacchi di natura \"divina\", \"Fire/poison\" con attacchi di fuoco e veleno oppure \"Ice/Lightening\" con attacchi di ghiaccio e luce. Il Bowman sceglier\u00e0 tra \"Hunter\" (cacciatore) con l'arco, oppure il \"Crossbowman/woman\"(balestriere/ra) con la balestra. Il Warrior potr\u00e0 essere un \"Page\" specializzato con le spade o con le \"Blunt Weapons\", martelli o comunque armi pesanti, uno \"Spearman\" che usa lance ed armi lunghe, oppure un \"Fighter\" che usa spade o asce. Infine il Pirate potr\u00e0 essere un \"Brawler\", che utilizza calci e pugni, oppure un \"Gunslinger\" che usa le pistole. Ciascuna classe ha i suoi pregi ed i suoi difetti ed ogni classe ha nuovi skills per rendere il personaggio sempre pi\u00f9 forte e potente.\nA livello 70, i personaggi possono scegliere ancora di cambiare la propria classe nella citt\u00e0 di El Nath. Diversamente dai precedenti avanzamenti di classe, il giocatore non potr\u00e0 scegliere il proprio terzo lavoro. I ladri che hanno scelto di diventare assassini diventeranno \"Hermit\", mentre i ladri che hanno scelto di diventare banditi diventeranno \"Chief Bandit\". I maghi che hanno scelto di essere chierici diventeranno \"Priest\" e maghi di entrambi i tipi diventeranno \"Mage\". Gli arceri diventeranno \"Ranger\" e i balestrieri \"Sniper\". I guerrieri che sono diventati \"Page\", \"Spearmen\", o \"Fighter\" diventeranno rispettivamente \"White Knight\", \"Dragon knight\", o \"Crusader\". Infine i pirati che erano \"Brawler\" diventeranno \"Marauder\" e i \"Gunslinger\" saranno \"Outlaw\".\nA livello 120, il personaggio pu\u00f2 ancora cambiare classe e diventare ancora pi\u00f9 potente, anche se non \u00e8 ancora disponibile nella versione Europea. Anche in questo avanzamento non si potr\u00e0 scegliere il proprio job successivo e, perci\u00f2, ad esempio, gli Hermit diventeranno Night Lords, i Chief Bandits degli Shadowers, i Mages (Fire/Poison)/(Ice /Lightning) diverranno Arch Mages (Fire/Poison)/(Ice /Lightning), i Priests saranno Bishops, i Crusaders diventeranno Heroes, gli White Knights diventeranno Paladins, i Dragon Kinghts diventeranno Dark Knights, mentre gli Outlaws saranno Corsairs e infine i Marawders saranno Buccaneers.\nMostri.\nI mostri presenti su Maple Island sono perfetti per i novizi, proprio come quelli di Victoria, Ossyria e Ludus Lake sono per giocatori di livelli superiori.\nUccidendo mostri si acquista esperienza, si trovano oggetti (lasciati cadere dai mostri appunto), minerali (\"ore\", utili per creare oggetti), equipaggiamento, oggetti utili (pozioni, \"throwing-stars\", ecc.) e durante certi periodi, anche dei \"set-up\" (per lo pi\u00f9 delle decorazioni). Il valore degli oggetti tende a crescere con il livello dei mostri sebbene anche mostri di livello inferiore a volte lasciano cadere oggetti di alto valore.\nAlcuni mostri sono pi\u00f9 vulnerabili a certi attacchi elementali. Per esempio i Fire Boar soffrono attacchi elementali di ghiaccio, i mostri non-morti come zombie e zombie lupins saranno sensibili agli attacchi sacri dei cleric, gli Yeti delle lande ghiacciate di El Nath soffriranno gli attacchi fire dei maghi Fire/Poison e cos\u00ec via...\nMini-giochi.\nCi sono 2 mini-giochi e tutt'e due possono essere giocati dai personaggi di MapleStory. Questi si chiamano Omok, Match Cards.\nOmok \u00e8 il remake di un gioco giapponese molto simile a tic-tac-toe eccetto che la tavola \u00e8 pi\u00f9 larga e bisogna mettere 5 simboli in fila invece che 3.Di conseguenza, ci sono molte pi\u00f9 strategie. Il gioco segue comunque le regole normali, che chiede di mettere 5 pietre in fila.\nGioco molto simile a Memoria. Un match \u00e8 disputato in versione 3 \u00d7 4, 4 \u00d7 5, e 5 \u00d7 6. un lato delle carte contiene figure di mostri di \"MapleStory\"."}
{"id": "243862", "revid": "1522738", "url": "https://it.wikipedia.org/wiki?curid=243862", "title": "Brahmaputra", "text": "Il Brahmaputra (\u0f61\u0f62\u0f0b\u0f40\u0fb3\u0f74\u0f44\u0f0b\u0f42\u0f59\u0f44\u0f0b\u0f54\u0f7c\u0f0b in , \u5e03\u62c9\u9a6c\u666e\u7279\u62c9\u6cb3 in , \u092c\u094d\u0930\u0939\u094d\u092e\u092a\u0941\u0924\u094d\u0930 \u0928\u0926\u0940 in , \u09ac\u09cd\u09b0\u09b9\u09cd\u09ae\u09aa\u09c1\u09a4\u09cd\u09b0 \u09a8\u09a6 in ) \u00e8 un fiume asiatico che nasce nel Tibet sud-occidentale, dove prende il nome Yarlung Tsangpo, e scorre verso est, lungo il versante settentrionale dell'Himalaya, in territorio cinese. Dopo avere aggirato la catena himalayana, piega bruscamente a sud, e con il nome di Brahmaputra attraversa gli stati indiani dell'Arunachal Pradesh e dell'Assam, entrando poi nel Bangladesh, dove confluisce nel Gange in corrispondenza del delta di questo per sfociare nel golfo del Bengala.\nGeneralit\u00e0.\n\u00c8 lungo 2.900\u00a0km, ha una profondit\u00e0 media di 38 metri e massima di 120, si dirama spesso in un intreccio di bracci soggetti a fenomeni di avulsione ed \u00e8 uno dei pochi fiumi al mondo in cui si verifica la cosiddetta marea fluviale. Il suo bacino idrografico copre una superficie di 670.000\u00a0km\u00b2.\nHa un regime idrico caratterizzato da portata sempre elevatissime: le minime non scendono mai sotto i 5.000\u00a0m\u00b3/s, ma le massime possono raggiungere anche i 168.500\u00a0m\u00b3/s, si tratta di portate massime che trovano paragone solo nel Rio delle Amazzoni ed in pochissimi altri fiumi del pianeta. Durante l'estate, quando lo scioglimento dei ghiacciai coincide con l'arrivo del monsone, il fiume \u00e8 soggetto a catastrofiche esondazioni, che insieme a quelle del Gange allagano intere regioni e sommergono buona parte del Bangladesh, causando ingenti perdite di vite umane e gravissimi danni alle abitazioni e all'agricoltura.\n\u00c8 navigabile per buona parte del suo corso, ma nell'ultima parte del tratto tibetano \u00e8 caratterizzato da un corso assai impetuoso, con rapide e cascate (una, alta circa 35 metri, \u00e8 stata scoperta dopo il 2000 nel corso di un'esplorazione britannica). A causa delle gole inaccessibili che attraversa in questa zona disabitata, per lungo tempo non si seppe che il Brahmaputra e lo Yarlung fossero lo stesso fiume. La continuit\u00e0 tra i due corsi \u00e8 stata scoperta da un'esplorazione compiuta tra il 1884 ed il 1886.\nCorso.\nIn Tibet.\nNasce da vari ghiacciai dei monti Kubigangri e Ganglunggangri, la sorgente principale \u00e8 il ghiacciaio \"Gyima Yangzoin\" nella contea di Zhongba (prefettura di Shigatse), in prossimit\u00e0 del confine nepalese, nel Tibet sud-occidentale.\nNel suo corso tibetano il fiume prende il nome Yarlung Tsangpo (Wylie: yar kLungs gTsang po), o semplicemente Yarlung o anche Tsangpo (Tsang \u00e8 la regione tibetana ad ovest di Lhasa dove scorre nel suo primo tratto). Attraversa per circa 1.700\u00a0km l'omonima valle dello Yarlung, situata a nord della cresta principale dell'Himalaya, scorrendo verso est, ad un'altitudine media di 4.000 metri, partendo da 4.500 metri fino a raggiungere i 3.000 metri nel Tibet del sud-est..\nIn seguito aggira la catena himalayana ruotando intorno al monte Namcha Barwa e piega il corso verso sud-ovest formando la tortuosa ed inaccessibile gola dello Yarlung Tsangpo, da alcuni ritenuto il pi\u00f9 profondo canyon del mondo.\nLa valle dello Yarlung gode di un clima pi\u00f9 temperato delle altre zone del Tibet ed \u00e8 stata il luogo di origine della trib\u00f9 che unific\u00f2 l'intero altopiano nel VII secolo, fondando l'omonima \"dinastia Yarlung\" che resse l'impero tibetano fino alla sua frantumazione nel IX secolo. La valle viene quindi definita come una delle culle della civilt\u00e0 tibetana.\nTuttora il bacino dello Yarlung ospita la maggior parte della popolazione del Tibet, e comprende anche le citt\u00e0 di Lhasa, che giace sull'affluente Kyi Chu, e Shigatse, affacciata sul fiume. Per le sue caratteristiche lo Yarlung attrae escursionisti in kayak, mentre il gran canyon e le gole collegate sono punti di richiamo per esploratori e scalatori.\nIn India.\nIl fiume entra poi attraverso una serie di gole impervie e di suggestive cascate nello Stato indiano dell'Arunachal Pradesh, prendendo il nome Siang, che compie una rapida discesa a valle dove cambia ancora il nome e diventa Dihang. Scorre per altri 35 chilometri prima di ricevere le acque del Dibang e del Lohit, poi continua il suo corso con il nome Brahmaputra.\nDopo essere entrato nell'Assam il fiume si allarga, arrivando in alcuni punti ad un'ampiezza di 10 chilometri, e si divide in due rami che si riuniscono dopo 100 chilometri, formando l'isola di Majuli, la pi\u00f9 grande isola fluviale in India. Per un lungo tratto lungo il lato sud si erge l'altopiano di Shillong; subito dopo Guwahati il fiume si restringe e in uno dei punti pi\u00f9 stretti (circa un chilometro di larghezza) \u00e8 stato costruito il primo ponte ferroviario-stradale nel 1962. Prima di entrare in Bangladesh riceve da nord il fiume Manas, il cui grande bacino idrografico convoglia le acque del Bhutan orientale, e di alcuni lembi del sud del Tibet.\nLa pianura alluvionale che il Brahmaputra forma nell'Assam ha una superficie di 56.700\u00a0km\u00b2 e si estende anche negli stati confinanti; \u00e8 un'ecoregione particolarmente fertile e comprende una vasta foresta di piante semi-sempreverdi popolata da rare specie animali, tra cui la tigre del Bengala ed il leopardo nebuloso.\nIn Bangladesh.\nDopo essere entrato nel Bangladesh ed aver ricevuto le acque del Tista, proveniente dalle alte montagne del Sikkim, il fiume si divide in due rami, quello occidentale, che \u00e8 il pi\u00f9 ampio e prende il nome di Jamuna, affluisce nel ramo principale del Gange, il Padma, mentre quello orientale, chiamato basso Brahmaputra, affluisce nel Meghna, che si congiunge con il Padma nel distretto di Chandpur e sfocia, con il nome Meghna, nell'Oceano Indiano in corrispondenza del golfo del Bengala.\nInsieme ad altri rami del Gange il Brahmaputra forma il delta del Gange, che copre un'area di 59.570\u00a0km\u00b2 ed \u00e8 uno dei delta pi\u00f9 grandi del mondo.\nLa prima diga.\nIl 13 ottobre 2015 \u00e8 entrata in fase operativa nel Tibet sud-orientale la nuova diga idroelettrica di Zangmu, la cui realizzazione ha dato luogo a proteste del governo indiano e di quello del Bangladesh, che malgrado le rassicurazioni fornite dal governo cinese, temono possa avere pericolose conseguenze per le popolazioni che vivono a valle del fiume. \u00c8 la prima grande diga costruita sul Brahmaputra e il governo cinese ha approvato la costruzione in Tibet di altre tre dighe sul fiume."}
{"id": "243870", "revid": "247222", "url": "https://it.wikipedia.org/wiki?curid=243870", "title": "Graffiti", "text": ""}
{"id": "243875", "revid": "834", "url": "https://it.wikipedia.org/wiki?curid=243875", "title": "Presepio", "text": ""}
{"id": "243884", "revid": "287204", "url": "https://it.wikipedia.org/wiki?curid=243884", "title": "George Kelly", "text": "Kelly elabor\u00f2 una tecnica, la \"griglia di repertorio\u201d, basata sul principio che \u00e8 possibile individuare delle relazioni matematiche tra i costrutti di una persona.\nLavor\u00f2 negli Stati Uniti d'America soprattutto nell'area della psicologia clinica, elaborando la sua teoria dei costrutti personali, centrata sul cambiamento delle persone attraverso la psicoterapia, sebbene ritenesse il termine \"psicoterapia\" inadeguato per descrivere l'avventura dell'uomo nelle sue transizioni e trasformazioni.\nBiografia.\nGeorge A. Kelly nacque il 28 aprile 1905 a Perth, una piccola cittadina del Kansas. Figlio unico del pastore presbiteriano Theodore Vincent Kelly e di Elfleda Merriam Kelly, visse i primi anni della vita in povert\u00e0. Nel 1909 il padre decise di cercar fortuna e trasfer\u00ec la famiglia nel Colorado, ma le condizioni di estrema povert\u00e0 e profondo disagio lo indussero a porre fine a quest'avventura e a ritornare nel Kansas; era il 1913.\nA causa di questo peregrinare, l'educazione del giovane Kelly fu impartita direttamente dai genitori; solo a tredici anni (1918) inizi\u00f2 a frequentare regolarmente un istituto scolastico frequentato prevalentemente da quaccheri nella citt\u00e0 di Wichita.\nSempre a Wichita, a soli 16 anni si iscrisse alla \"Friend's University Academy\" nella quale, nel 1926, consegu\u00ec il diploma di laurea in matematica e fisica. Abbandonata l'idea di diventare ingegnere, Kelly segu\u00ec un \"master\" in sociologia dell'educazione all'Universit\u00e0 del Kansas.\nNel 1927 si trasfer\u00ec in Iowa, ove insegn\u00f2 psicologia e tecniche teatrali allo \"Sheldon Junior College\". Vinse una borsa di studio e trascorse un anno di studio a Edimburgo, in Scozia, dove consegu\u00ec un \"bachelor\" in pedagogia. Nel 1931 ritorn\u00f2 in patria, e ottenne un dottorato di ricerca in psicologia, con una tesi sui disturbi del linguaggio e della lettura. Il 1931 fu un anno epocale per Kelly in quanto, oltre che al dottorato, riusc\u00ec anche a sposarsi con Gladys Thompson. Sempre nello stesso anno incominci\u00f2 a lavorare al \"Fort Hays Kansas State College\".\n\u00c8 di questo periodo quella che divenne in seguito nota come \"Clinica viaggiante\", che offriva i suoi servizi di psicoterapia ad adulti e bambini nelle aree rurali del Kansas, ed era composta esclusivamente da lui e da quattro suoi studenti. Fu in questo contesto che concep\u00ec ed inizi\u00f2 ad applicare la Psicologia dei costrutti personali, o \"Personal Construct Psychology\" (PCP), e la tecnica della Griglia di Repertorio (Repertory Grid, o Repgrid), che lo resero celebre.\nDurante la Seconda guerra mondiale svolse il servizio militare come psicologo dell'aeronautica, come selezionatore degli aviatori. Al termine della guerra trascorse un anno presso l'Universit\u00e0 del Maryland. Nel 1945 fu nominato direttore del servizio di psicologia clinica dell'Universit\u00e0 statale dell'Ohio, dove rimase per vent'anni.\nIn quel periodo, oltre che all'insegnamento, Kelly realizz\u00f2 anche il suo lavoro pi\u00f9 noto, \"The Psychology of Personal Constructs\", un'opera di 1200 pagine, pubblicata in due volumi presso l'editore Norton di New York; era il 1955. Nel 1963, presso lo stesso editore, venne data alle stampe \"A Theory of Personality\", la versione tascabile del testo precedente (di cui riportava i primi 3 capitoli).\nNel 1965, su invito di Abraham Maslow, Kelly si trasfer\u00ec alla \"Brandeis University\" di Boston. La morte lo colse prematuramente il 6 marzo 1967, mentre lavorava ad un'edizione critica di alcuni suoi saggi. Questi ultimi lavori vennero pubblicati postumi da Maher (1969).\nLa psicologia dei costrutti personali.\nLa posizione filosofica alla base della PCP \u00e8 detta da Kelly \"alternativismo costruttivo\".\nKelly suppone che l'universo sia veramente esistente e che l'uomo riuscir\u00e0 a comprenderlo gradatamente nell'evoluzione del tempo.\nSupponiamo che tutte le nostre attuali interpretazioni sull'universo siano soggette a revisione o alla sostituzione. Dovremmo sopportare che ci sono sempre alcune costruzioni alternative disponibili per scegliere l'interpretazione del mondo.\nNessuno ha bisogno di relegarsi in un angolo; nessuno deve essere circondato completamente da circostanze e nessuno ha bisogno di essere la vittima della sua biografia.\nChiamiamo questa posizione filosofica \"l'alternativismo costruttivo\".\nPrendendo questa posizione tentiamo di chiarire dall'inizio che intendiamo parlare di un mondo reale, e non un mondo composto esclusivamente di ombre transitorie nei pensieri della gente.\nCon questo vorrei chiarire la nostra opinione, che include l'esistenza di realt\u00e0 in quei pensieri, ma va anche precisato che la corrispondenza tra quello che la gente realmente pensa e di quello che realmente esiste sottost\u00e0 ad un continuo cambiamento.\nL'universo che supponiamo esista, ha un'altra caratteristica importante: \u00e8 integrale. Con questo vogliamo dire che esso funziona come una singola unit\u00e0 in cui sono composti in modo integrale tutte le sue parti immaginabili, esse stanno in rapporto d'interazione l'uno con l'altro. Questo assunto potrebbe sembrare dapprima poco plausibile, poich\u00e9 potrebbe apparire comunemente che c'\u00e8 un rapporto pi\u00f9 stretto tra il movimento delle mie dita e l'azione dei tasti della macchina per scrivere e diciamo, tra loro e il prezzo del latte dello Yak tibetano nel lontano Tibet. Ma noi crediamo che, a lungo andare, tutti questi eventi siano concatenati, sia il movimento delle mie dita, sia l'azione dei tasti della macchina da scrivere nonch\u00e9 il prezzo del latte dello Yak tibetano. \u00c8 solo all'interno di una sezione limitata dell'universo, specialmente in quella parte che chiamiamo terra e durante quell'estensione di tempo che riconosciamo come la nostra eternit\u00e0, due di questi sembrano necessariamente pi\u00f9 strettamente relativi l'uno all'altro, ma sia uno che l'altro di loro si differenzia al terzo che \u00e8 la nostra eternit\u00e0. Un modo semplice per affermare questo \u00e8 dichiarare che il tempo fornisce il vincolo ultimo in tutti i rapporti.\nCome le altre teorie, la psicologia dei costrutti personali \u00e8 la derivazione di un assunto filosofico. In questo caso l'assunto \u00e8 che di qualsiasi natura possa essere, o in qualsiasi modo risulti alla fine la ricerca della verit\u00e0, gli eventi che oggi affrontiamo sono soggetti a tante costruzioni numerose quanto le nostre facolt\u00e0 ci permettono di concepire. Ci\u00f2 non vuol dire che una costruzione sia buona come qualsiasi altra, n\u00e9 equivale a negare che in qualche punto infinito del corso del tempo la visione dell'uomo possa scorgere la realt\u00e0 fino alle estreme possibilit\u00e0 dell'esistenza. Ma ci fa ricordare che tutte le nostre percezioni attuali sono aperte alla discussione e alla riconsiderazione, e suggerisce ampiamente che persino gli accadimenti pi\u00f9 ovvi della vita quotidiana potrebbero rivelarsi totalmente trasformati se fossimo sufficientemente inventivi da costruirli in maniera diversa.\u201d.\nGli operatori dell'azione sociale spesso provengono da formazioni completamente differenti, da premesse culturali e professionali diverse e pertanto spesso hanno una visione della realt\u00e0 molto personale. Questo fa s\u00ec che le proposte d'intervento sullo stesso cliente molte volte risultino completamente discordanti, considerata anche l'immaterialit\u00e0 e la non misurabilit\u00e0 dell'oggetto dell'intervento educativo. La discordanza potrebbe nascere dal fatto che ogni operatore sociale agisce in modo unico e personale in base alla sua \u201cvisione del mondo\u201d. L'operatore riceve dall'utente risposte al suo intervento (sia verbali che non verbali) e cerca di leggere la sua realt\u00e0 per comprenderne meglio il funzionamento mentale, cercando di capire parole ed azioni. A questo punto si potrebbe affermare che ad ogni operatore tocca una parte di verit\u00e0. Gli operatori potrebbero essere gli agenti che danno la possibilit\u00e0 al cliente di ripensarsi in altro modo.\nChe cos'\u00e8 un costrutto?\n\u201cUn costrutto, come la stessa radice semantica lascia intuire, \u00e8 l'unit\u00e0 elementare di discriminazione attraverso la quale si attua il processo di costruzione. \u00c8 una dimensione di senso, \"un asse di riferimento, un criterio fondamentale di valutazione\" che pu\u00f2 essere \"esplicitamente formulato o implicitamente agito, verbalmente espresso o totalmente inarticolato, intellettivamente ragionato o vegetativamente sentito ma che, in ogni caso, permette di riconoscere due cose come simili e, allo stesso tempo, differenti da una terza. I costrutti sono le chiavi di lettura che rendono il mondo intelligibile: se non disponessimo di tali criteri di discriminazione, il fluire degli eventi ci apparirebbe indifferenziato e di conseguenza privo di significato\u201d.\nPer formare un costrutto sono necessari almeno tre elementi: due elementi devono essere percepiti come simili l'uno all'altro, il terzo come differente dagli altri due. I primi due formano quello che \u00e8 inteso come polo di somiglianza del costrutto. Il terzo rappresenta il polo di contrasto del costrutto ed \u00e8 dato dalla differenza nel confronto con agli altri due elementi.\nSi pu\u00f2 prendere un esempio dalla pratica professionale: il caso in cui un operatore vuole analizzare l'applicabilit\u00e0 di un progetto educativo che ha elaborato. L'analisi potrebbe definire tra molti altri costrutti possibili, il seguente costrutto: gli elementi coerenza e razionalit\u00e0 come polo di somiglianza. Si potrebbe tradurre nel costrutto polo emergente efficace in contrapposizione a irreale o in sostituzione di irreale a improponibile o altri termini, come polo di contrasto. In base a tutto questo l'operatore giudicher\u00e0 tutti i progetti educativi in generale.\nLa denominazione degli elementi semantici o termini, che ogni essere umano, usa nel suo cervello per costruire i suoi costrutti, \u00e8 prevalentemente psicologica e non necessariamente logica o dettata dal vocabolario o da procedure tecniche. Il contrasto tra i termini non \u00e8 necessariamente legata al vocabolario dei sinonimi o contrari ma deriva dall'esclusivo arbitrio della persona. Kelly afferma che non si pu\u00f2 comprendere un costrutto se si ha un solo polo di somiglianza a disposizione.\nIn un costrutto, i poli emergenti e i poli di contrasto possono essere collegati da molti punti intersecantisi con altri costrutti che definiscono la qualit\u00e0, la quantit\u00e0 o altri contenuti e sfumature diverse. Per esempio, il costrutto cielo sereno in contrapposizione a cielo coperto, in combinazione con un costrutto qualitativo, conduce ad una denominazione delle forme delle nuvole del tipo: \"cumulus nembus, altocumulus castellanus\" o cirro \"stratus\", ecc. Sul \"cumulus nembus\" si pu\u00f2 in seguito avere il costrutto molto attivo o poco attivo meteorologicamente in contrapposizione a non attivo. Queste denominazioni saranno usate da persone che hanno dimestichezza con i fenomeni meteorologici. La maggior parte delle persone che non conoscono le denominazioni ufficiali delle nuvole, useranno dei nominativi personali e di conseguenza daranno libero sfogo alla loro fantasia. Altri useranno dei costrutti esplicativi sulle forme delle nuvole. Un esempio potrebbe essere il seguente trafiletto: \u201c \u2026e per finire, le nuvole sono per noi anche un simbolo della caducit\u00e0, per lo pi\u00f9 sereno, liberatorio, salutare. Quando le vediamo viaggiare, lottare, riposare e esultare, le interpretiamo con aria sognante, vedendo in esse lottare, esultare, viaggiare e il giocare degli esseri umani\u2026\u201d.\nL'organizzazione formale della teoria.\nDal punto di vista formale, la Psicologia dei Costrutti Personali si articola in un postulato fondamentale ed undici corollari.\nPostulato fondamentale.\n\"I processi della persona sono psicologicamente canalizzati dal modo in cui essa anticipa gli eventi\". Kelly afferma che l'attenzione \u00e8 focalizzata sulla persona, intesa nel suo insieme come sistema complesso, nonch\u00e9 sulla natura processuale della sua vita psicologica. Attraverso il linguaggio viene evocato il senso di un continuo movimento, di un muoversi verso, guidato e intenzionato dal modo in cui il soggetto anticipa, attraverso il suo sistema di costrutti, gli eventi del mondo. La persona, cos\u00ec concepita, \u00e8 una forma in continuo movimento. Ci\u00f2 che fa s\u00ec che tale movimento non sia caotico e casuale \u00e8 il concetto di anticipazione predittiva e del controllo delle ipotesi come spinta al cambiamento del sistema di costruzione personale.\nPer l'operatore sociale \u00e8 importante capire quanto il processo di anticipazione della realt\u00e0 non funzioni pi\u00f9 e si protragga in un continuo impatto invalidante con la realt\u00e0 sino ad arrivare, in casi estremi, all'annientamento di s\u00e9 stessi.\n\u201cIn vista di una comprensione psicologica, ci\u00f2 comporta la necessit\u00e0 di considerare il comportamento di una persona non come reazione, esito o come conseguenza di fatti stimolo ma come ci\u00f2 che realizza ed esprime un'intenzione, una proposizione, un progetto. Comporta, da uomini scienziati quali siamo, di interrogarci e di costruire ipotesi sul senso che quel comportamento acquista alla luce di ci\u00f2 che anticipa e non di ci\u00f2 che l'ha determinato\u201d.\nCorollario della costruzione.\n\u201cUna persona anticipa gli eventi costruendone le repliche\u201d. Armezzani, Grimaldi e Pezzullo, interpretano che il concetto di replica \u00e8 il riconoscimento di una somiglianza di significati all'interno delle nostre esperienze passate. La replica emerge, quindi, a partire dall'interpretazione psicologica di eventi e dall'intravedere il senso che lega gli eventi tra loro. Riconosciamo il disagio cui andiamo incontro in alcune situazioni, anche se sono diverse tra loro. L'anticipazione, ovvero ci\u00f2 che riteniamo possibile che possa accaderci, si fonda sul riconoscimento di un motivo comune, pur all'interno della variabilit\u00e0 dei contesti.\nUn esempio potrebbe essere una forma di corteggiamento sperimentato con successo dalla persona. In alcuni approcci condotti nello stesso modo, in situazioni differenti, la persona di cui si suppone ha avuto altre risposte ed ha capito che non era lecito o non desiderato continuare nei suoi intenti. L'esperienza gli insegner\u00e0 attraverso la replica cosa \u00e8 possibile e cosa non \u00e8 possibile fare.\nCorollario dell'individualit\u00e0.\n\u201cLe persone differiscono l'una dall'altra nella loro costruzione degli eventi\u201d. \u201cNella prospettiva di Kelly, una persona \u00e8 diversa dall'altra non solo perch\u00e9 ha vissuto esperienze o ha affrontato eventi diversi, ma, soprattutto, perch\u00e9 attribuisce un diverso significato alle stesse esperienze e agli stessi eventi\u201d.\nAttraverso questo corollario possiamo intuire la difficolt\u00e0 del rapporto professionale tra operatori sociali, che cercano e non riescono a concordare sulle strategie d'intervento. L'interpretazione della propria esperienza come fatto di verit\u00e0 preclude l'apertura verso le proposte altrui. Lo stesso pu\u00f2 capitare tra operatore sociale e cliente. Comprendere i costrutti di un'altra persona e cosa includono le singole parole come significato sottostante d\u00e0 la possibilit\u00e0 di capirsi ed aiutarsi.\nCorollario dell'organizzazione.\n\"Un sistema implica un insieme di elementi nel quale le incompatibilit\u00e0 e le inconsistenze sono minimizzate\". Ogni persona sviluppa un sistema di costruzione caratteristico, di sua convenienza, per anticipare gli eventi, un sistema di interconnessioni che comprende relazioni ordinali fra costrutti.\nIpotizziamo una persona che ha nel costrutto come polo di contrasto la convinzione che l'automobile inquina e al polo di somiglianza che il treno e la bicicletta non inquinino. In questo caso esso potr\u00e0 includere un costrutto che minimizza l'incompatibilit\u00e0 includendo nella gerarchia che l'utilizzo puntuale della macchina risulti accettabile con un inquinamento ragionevole.\nCorollario della dicotomia.\n\u201cIl sistema di costrutti di una persona \u00e8 composto da un numero finito di costrutti dicotomici\u201d. In questo corollario viene esplicitato che \u00e8 pi\u00f9 utile considerare i costrutti come bipolari e dicotomici, in modo che comprendano due poli opposti che si richiamano in una reciproca dotazione di senso.\n\"La scelta da parte di una persona di un aspetto determina sia ci\u00f2 che deve essere considerato simile sia ci\u00f2 che deve essere considerato in contrasto. La stessa caratteristica, o la stessa astrazione, determina entrambi. Se abbiamo scelto un aspetto per il quale A e B sono simili, ma in contrasto con C, \u00e8 lo stesso aspetto per tutti e tre, A, B e C, che forma la base del costrutto\".\nIl \"continuum\" semantico creato segue un principio di contrasto di tipo psicologico e non logico. Il senso che viene dato alle parole che si contrastano si costruisce sulle esperienze e sui significati attribuiti ad esse. Le opposizioni di cui ci serviamo per discriminare gli eventi e le situazioni, infatti, non sono soltanto quelle comuni e condivise, del tipo \"quadrato o rotondo\", \"pari o dispari\", \"ruvido o liscio\", ma si articolano in polarit\u00e0 personali ed esclusive, come \"pentimento\" contrapposto a \"insofferenza\" o \"concretezza\" contrapposto a \"spregiudicatezza\", che possono essere comprese solo in riferimento al modo unico di elaborare le esperienze di quella persona specifica. Il \"continuum\" creato, inoltre, fa s\u00ec che i costrutti possano essere utilizzati con modalit\u00e0 scalare pur continuando a essere bipolari.\nCorollario della scelta.\n\u201cuna persona sceglie per s\u00e9 quell'alternativa in un costrutto dicotomizzato per mezzo della quale anticipa la maggiore possibilit\u00e0 di elaborazione del suo sistema. Secondo tale corollario, la persona sceglie per s\u00e9 quell'alternativa che \u00e8 pi\u00f9 significativa e coerente con il proprio sistema di costrutti e che conserva il maggior potere predittivo. In altre parole, per mantenere il proprio mondo prevedibile, una persona struttura la propria identit\u00e0 come una rete di costrutti nucleari, investiti di significati personali, che la proteggono da possibili invalidazioni e sceglie di muoversi nella direzione che sembra condurre verso una maggiore elaborazione del proprio sistema\u201d.\nUna persona potrebbe avere un costrutto che ha come polo somigliante il seguente \"continuum\" semantico: pacifico/mansueto e per il polo di contrasto aggressivo. La persona potr\u00e0 focalizzarsi per tutta la vita su questo costrutto nucleare che connota l'aggressivit\u00e0 come negativa e distruttiva della sua integrit\u00e0 psicofisica. La mansuetudine e il suo essere pacifico invece saranno la forma positiva della sua esistenza ed il costrutto applicabile alla maggior parte delle situazioni che affronter\u00e0.\nCorollario del campo.\n\u201cUn costrutto \u00e8 idoneo per l'anticipazione solo di un numero finito di eventi\u201d.\n\u201cIl corollario del campo deriva direttamente dall'affermazione che i costrutti sono bipolari e di numero finito. Il termine \"campo di pertinenza\", perci\u00f2, si riferisce all'insieme di eventi a cui un costrutto o un sistema di costrutti pu\u00f2 riferirsi: indica quell'area d'esperienza e di significati rispetto alla quale l'uso di quel costrutto \u00e8 pertinente e significativo. Il costrutto verit\u00e0/falsit\u00e0, per esempio, ha un campo di pertinenza molto ampio, poich\u00e9 pu\u00f2 riferirsi all'ambito giuridico, morale e scientifico. Vere o false possono essere le affermazioni, le credenze, le teorie, ma anche le persone. Il costrutto buio/luminoso, invece, ha un campo di pertinenza pi\u00f9 ristretto, seppure non si riferisca unicamente alle tinte che pu\u00f2 assumere il cielo, ma anche all'espressione di un viso o al tono dell'umore. Il costrutto gasolio/benzina, invece, ha un campo di pertinenza limitatissimo, che assume al suo interno solo le tipologie di automobili\".\nCorollario dell'esperienza.\n\u201cIl corollario dell'esperienza si centra sul confronto dei costrutti della persona con le validazioni e le invalidazioni sottoposti alla verifica della vita\u201d.\nArmezzani, Grimaldi e Pezzullo (2003) affermano che nel caso in cui intervenga, nella successione degli eventi, qualcosa di inaspettato che invalidi le ipotesi del soggetto su cosa sarebbe accaduto egli viene a trovarsi nella condizione di non possedere pi\u00f9 le coordinate per anticipare gli eventi ed attribuire a essi un significato. Le sue costruzioni vengono invalidate poich\u00e9 non utili ai fini dell'interpretazione della realt\u00e0. A fronte di tale esperienza di \"fallimento\", la possibilit\u00e0 per la persona \u00e8 quella di rivedere il proprio sistema di costruzione e di \"ricostruirlo\".\nAllo stesso tempo, esiste anche la possibilit\u00e0 che le ipotesi del soggetto, circa il succedersi degli eventi, vengano confermate dall'esperienza, che tutto accada e venga interpretato come previsto sulla base del proprio sistema di costruzione. Le proprie anticipazioni, in questo caso, vengono validate, ne viene cio\u00e8 confermata la capacit\u00e0 di attribuire un senso agli eventi che li rende prevedibili e quindi controllabili. Entrambe le vie, quella della validazione e quella dell'invalidazione, fanno s\u00ec che il sistema di costrutti evolva progressivamente verso la maggiore predittivit\u00e0 possibile.\nCorollario della modulazione.\n\u201cSecondo tale corollario \u00e8 la permeabilit\u00e0 dei costrutti a favorire il cambiamento e, al tempo stesso, a contribuire alla stabilit\u00e0. Il costrutto permeabile-impermeabile si riferisce al grado in cui un costrutto pu\u00f2 assimilare nuovi elementi all'interno del suo campo di pertinenza e generare nuove implicazioni\u201d.\n\u201cBuono contrapposto a cattivo, \u00e8 un costrutto permeabile perch\u00e9 ammette al proprio interno sempre nuovi elementi; pi\u00f9 difficile, invece, che si riesca a estendere il campo di pertinenza del costrutto sorridente/sgarbato. La permeabilit\u00e0 dei costrutti \u00e8 una risorsa importante soprattutto a fronte di situazioni nuove: se disponiamo di costrutti permeabili, possiamo usarli per attribuire un senso a esperienze che ci appaiono non familiari e per questo, a volte, difficilmente comprensibili; se, invece, ci muoviamo sugli assi di costrutti impermeabili, la scelta potrebbe essere quella di evitare situazioni nuove o di doverle costringere entro il nostro rigido sistema di riferimento\u201d.\nLa formazione continua (qualunque essa sia) \u00e8 tra altre risorse fornitrice di nuovi costrutti. Essa pu\u00f2 indurre l'uomo a sostituire costrutti parzialmente funzionanti con costrutti che funzionano in modo migliore. La formazione pu\u00f2 anche modificare dei costrutti meno permeabili in costrutti permeabili perch\u00e9 \u00e8 in grado di fornire maggiori informazioni su un evento e di allargare la visione della realt\u00e0.\nCorollario della frammentazione.\n\u201cUna persona pu\u00f2 impiegare di volta in volta una variet\u00e0 di sottosistemi di costruzione che sono deduttivamente incompatibili gli uni con gli altri\u201d.\n\u201cIl corollario ribadisce che l'evoluzione del sistema di costrutti \u00e8 di tipo psicologico e non logico e \"il fatto che costruzioni differenti non sembrino coerenti le une con le altre, e non si possa inferirle direttamente l'una dall'altra, non significa che nella persona implicata o in qualche altro osservatore della scena non esista alcuna coerenza\".\n\u201cL'incompatibilit\u00e0 fra sottosistemi di costruzione si riferisce alla possibilit\u00e0 che, nonostante la struttura dei costrutti sia dicotomica, le dimensioni di significato impiegate da una persona ammettano, nel loro complesso, la contraddizione: un insegnante pu\u00f2 essere estremamente severo un giorno, a fronte dell'irrequietezza o dell'impreparazione dei propri alunni, ed essere paziente e comprensivo il giorno dopo, di fronte alla difficolt\u00e0 incontrata dagli stessi alunni nel capire l'argomento che sta spiegando. Ci\u00f2 non significa che il suo comportamento \u00e8 incoerente; entrambe le modalit\u00e0 di relazionarsi ai propri studenti, infatti, fanno parte di una costruzione di S\u00e9 sovraordinata come buon insegnante, che prevede la possibilit\u00e0 di essere severo in alcune situazioni e paziente in altre.\u201d.\nCorollario della comunanza.\n\u201cNella misura in cui una persona impiega una costruzione dell'esperienza simile a quella impiegata da un'altra, i suoi processi sono psicologicamente simili a quelli dell'altra persona\u201d.\nPersone simili non solo devono formulare le stesse previsioni, ma elaborarle nello stesso modo. Per esempio, due persone che siano entrambe operatori sociali, che abbiano frequentato le stesse scuole da ragazzi fino all'et\u00e0 adulta ed abbiano qualche hobby in comune, potrebbero non avere nulla in comune per quanto che riguarda il modo di interpretare la realt\u00e0. Il primo convinto che le regole siano molto importanti nella vita e nell'istituzione. Il secondo invece convinto che le regole costituiscano solo dei vincoli autoritari. Il secondo non si \u00e8 mai mosso da casa, ma dice di essere indipendente e di non aver paura di nulla. Il primo fatica ovunque, dipende da molti e ha sempre paura di sbagliare. Simile alla seconda persona, un'altra operatrice, figlia di emigranti, intraprendente, che ha girato il mondo, ritiene che le regole non siano importanti nella vita e nell'istituzione.\nCorollario della socialit\u00e0.\n\u201cNella misura in cui una persona costruisce i processi di costruzione di un'altra, pu\u00f2 giocare un ruolo in un processo sociale che coinvolge un'altra persona\u201d.\n\u00c8 il corollario, che sta al centro della teoria, sostiene che l'interazione tra due persone \u00e8 possibile se vi \u00e8 una comprensione reciproca. \u201cAfferma che, se due persone sono completamente diverse non significa che non possano comprendere il modo in cui ciascuna costruisce gli eventi. Perch\u00e9 si possa entrare in relazione con un'altra persona non \u00e8 strettamente necessario che questa sia simile a noi. Occorre invece, assumere il suo punto di vista, \"mettersi nei suoi panni\", seppur molto diversi dai nostri, guardare il mondo attraverso i suoi \"occhiali\u201d.\nQuesto vuol anche dire assumere una relazione di ruolo. Ci\u00f2 che ci si aspetta da uno operatore \u00e8 la capacit\u00e0 di comprendere i problemi e le difficolt\u00e0 di persone in situazioni di grave disagio e cogliere come interpretino la realt\u00e0. Prima di attuare un intervento educativo (es: il colloquio) bisogna sapere cosa proporre e questo \u00e8 possibile solo capendo come \u201cl'altro\u201d costruisce la sua realt\u00e0. Diversamente le nostre proposte potrebbero risultare incomprensibili.\nI costrutti clinici.\nI costrutti professionali.\nKelly ha ideato dei costrutti professionali denominati anche costrutti diagnostici generali. Essi si differenziano da quelli \"personali\", in un rapporto di sovraordinazione: essi li sussumono, interpretandoli. Sono dei meta - costrutti intesi a comprendere i costrutti altrui. Alcuni esempi possono essere la \"permeabilit\u00e0\" o \"impermeabilit\u00e0\" dei costrutti; la loro \"lassit\u00e0\" o \"strettezza\"; la costruzione di una \"terza via\" ortogonale.\nClassificazione in base alla natura del controllo sugli elementi.\n\u201cCostrutto prelativo: un costrutto che considera di sua esclusiva appartenenza gli elementi del suo dominio e chiamato relativo. Si tratta di una costruzione di null'altro che: se questa \u00e8 una palla, non \u00e8 nient'altro che una palla\u201d.\nIl controllo esercitato da un costrutto prelativo esclude in quel momento un'alternativa, considerando solo la dimensione rilevante di questo costrutto. Esempio: consideriamo se una persona ha un atteggiamento amichevole ed escludiamo la ricerca dei suoi pregi e dei suoi difetti.\n\u201cCostrutto costellatorio: \u00e8 un costrutto che stabilisce l'appartenenza dei suoi elementi ad altri domini. Si tratta di un pensiero stereotipato e tipologico\u201d.\nPer un operatore sociale Giuseppe \u00e8 un etilista. Questo pu\u00f2 significare in modo stereotipato che si tratta di una persona bisognosa d'aiuto, che ha un comportamento autolesionista e ha notevoli resistenze nel parlare dei suoi problemi.\n\u201cCostrutto proposizionale: \u00e8 un costrutto che non veicola alcuna implicazione riguardo all'appartenenza dei suoi elementi ad altri domini. \u00c8 un costrutto proposizionale\u201d.\nPer un operatore dell'azione sociale Giuseppe, l'etilista, pu\u00f2 essere identificato con una serie di comportamenti tipici dell'etilista, ma pu\u00f2 essere anche una persona amabile, colta, volonterosa.\nClassificazione in base al campo di pertinenza dei costrutti.\n\u201cCostrutto comprensivo: \u00e8 un costrutto che sussume un'ampia variet\u00e0 di eventi\u201d.\nIl costrutto onesto/disonesto \u00e8 investito da una valenza del tutto personale che va ad influenzare in modo significativo tutta una serie di giudizi sulle persone. Pu\u00f2 essere utilizzato in modo molto generalizzato.\n\u201cCostrutto incidentale: \u00e8 un costrutto che sussume una stretta variet\u00e0 di eventi\u201d.\nIn questo caso il costrutto onesto/disonesto ha una valenza pi\u00f9 stretta. Sar\u00e0 meno usato in certe situazioni e di pi\u00f9 in altre. Per un operatore dell'azione sociale, per esempio, questo costrutto sar\u00e0 usato nella vita personale e poco nel suo lavoro con persone che hanno gravi problemi comportamentali poich\u00e9 assumerebbe valenze moralistiche e di pregiudizio.\n\u201cCostrutto superordinato: \u00e8 un costrutto che ne comprende un altro come uno degli elementi del suo contesto\u201d.\nUna persona nel costrutto amore-fedelt\u00e0 pu\u00f2 avere come componente inscindibile il costrutto tradimento/separazione.\n\u201cCostrutto subordinato: \u00e8 un costrutto che \u00e8 compreso come elemento nel contesto di un altro\u201d.\nPer un etilista il costrutto alcolizzato o non alcolizzato potrebbe al polo non alcolizzato avere un costrutto subordinato del tipo: bere controllato o non bere nei giorni lavorativi.\nCostrutto regnante: \u00e8 un costrutto sovraordinato che assegna ognuno dei suoi elementi a una categoria sulla base del criterio \"tutto o niente\", come nella logica classica\".\nUna persona con un costrutto regnante che abbia come contenuto \u201cla solidariet\u00e0\u201d non ha esitazione ad aiutare chi sia in difficolt\u00e0 e non dannegger\u00e0 intenzionalmente. Sono costrutti regolatori della persona che rendono la vita \u201cscorrevole\u201d senza dover ogni volta riflettere su ci\u00f2 che si presenta.\n\u201cCostrutto nucleare: \u00e8 un costrutto che governa i processi di mantenimento di una persona cio\u00e8, quelli per mezzo dei quali la persona mantiene la sua identit\u00e0 ed esistenza\u201d\nI costrutti nucleari sono quelli che rendono stabile il senso di s\u00e9, l'identit\u00e0. Si riferiscono agli aspetti fondamentali della persona. Sono stabili e non possono essere messi in discussione da ogni evento. Sono resistenti al cambiamento e si modificano molto lentamente, in modo graduale nel tempo. Questi costrutti si percepiscono nel comportamento che una persona ha verso un'altra persona (e stabiliscono una relazione di ruolo). Non possono essere spiegati poich\u00e9 si formano in et\u00e0 precoce.\n\u201cCostrutto periferico: \u00e8 un costrutto che pu\u00f2 essere cambiato senza una seria modificazione della struttura nucleare\u201d.\nPer esempio: una persona pu\u00f2 cambiare i costrutti che riguardano il valore che d\u00e0 al proprio lavoro, senza per questo modificare l'idea del lavoro in generale. In questo senso si tratta di un costrutto nucleare che attribuisce senso e stabilit\u00e0 alla sua individualit\u00e0 ed alla sua esistenza.\n\u201cIl livello di consapevolezza cognitiva: varia da alto a basso. Un costrutto di alto livello \u00e8 un costrutto che \u00e8 prontamente espresso in simboli socialmente accessibili, che rientra bene nel campo di pertinenza della costruzione maggiore del cliente, e che non \u00e8 sospeso dai suoi costrutti subordinati\u201d.\nIl concetto di livello \u00e8 molto importante nella comprensione psicologica dei costrutti personali. Il livello di consapevolezza indica che gli stessi principi sono i governanti dell'intero sistema. Il problema da affrontare sono gli infiniti livelli in cui i principi si collocano nella struttura intera.\nClassificazione in base al processo di costruzione.\n\u201cCostrutto stretto: \u00e8 un costrutto che conduce a previsioni invariabili\u201d.\nUn costrutto stretto significa esattamente il \"continuum\" semantico espresso, \u00e8 il bianco o il nero, il vero o il falso nell'espressione psicologica della persona.\n\u201cCostrutto lasso: \u00e8 un costrutto che conduce a previsioni variabili\u201d.\n\u00c8 l'espressione libera da vincoli in cui i costrutti possono essere espressi attraverso la fantasia (e connotarsi nella realt\u00e0 percepita in modo pi\u00f9 libero).\n\u201cDilatazione: si verifica quando una persona amplia il suo campo percettivo allo scopo di riorganizzarlo a un livello pi\u00f9 comprensivo\u201d.\nIl processo attraverso il quale la persona allarga il suo campo di visione valutando informazioni provenienti da diversi campi. Ci si distanzia per avere un'ampia visione delle cose e per poterle connotare alla propria visione della realt\u00e0.\n\u201cCostrizione: si verifica quando una persona restringe il suo campo percettivo allo scopo di minimizzare le incompatibilit\u00e0 degli eventi\u201d. \nLa persona si concentra su pochi elementi quando viene investita da un numero eccessivo di informazioni. Questa selezione \u00e8 utile per evitare confusione e stress.\n\u201cSospensione: un elemento sospeso \u00e8 un elemento che viene omesso dal contesto di un costrutto come risultato di una revisione del sistema di costrutti di un cliente\u201d.\nLa persona sospende del materiale incompatibile col sistema dei costrutti personali. L'elemento \u00e8 ancora presente ad un basso livello di consapevolezza e pu\u00f2 essere riaccettato con una nuova costruzione o revisione di un costrutto superordinato che pu\u00f2 tollerarlo. Il materiale sospeso pu\u00f2 essere sia negativo che positivo.\nPer esempio: un tradimento pu\u00f2 essere rimosso dalla persona che lo ha subito ma pu\u00f2 riemergere se il costrutto superordinato del perdono viene modificato includendo cos\u00ec questo elemento.\n\u201cSommersione: Il polo sommerso di un costrutto \u00e8 quel polo che \u00e8 meno disponibile per l'applicazione agli eventi\u201d.\n\u201cLa sommersione si riferisce a qualcosa di pi\u00f9 di una comprensione implicita del polo assente di una dimensione. Il polo sommerso di un costrutto risiede ad un basso livello di consapevolezza a causa del tipo di implicazione coinvolte nella costruzione. Cos\u00ec, la visione depressa di una persona pu\u00f2 rappresentare il polo emergente di un costrutto, mentre la rabbia o addirittura una profonda collera per la sua situazione pu\u00f2 rappresentare il polo opposto e sommersa della costruzione. La rabbia come polo di questa dimensione, \u00e8 sommersa perch\u00e9 le sue implicazioni, come la completa distruzione dell'ambiente che lo circonda, richiedono un comportamento inaccettabile per la persona\u201d.\nCostrutto preverbale: \u201cUn costrutto preverbale \u00e8 un costrutto che continua ad essere usato anche se non ha una parola simbolo conforme. Pu\u00f2 essere stato inventato o meno prima che il cliente avesse la padronanza del simbolismo linguistico\u201d.\nLa persona ha costruito dei comportamenti fondamentali nella sua evoluzione ancora prima della comparsa del linguaggio (e quindi della capacit\u00e0 di simbolizzare). Questi sono costrutti che influenzano il comportamento e si manifestano come automatismi assolutamente incontrollabili dalla volont\u00e0.\nLe transizioni.\nLe transizioni consentono di riconsiderare e riformulare la comprensione del sistema di costruzione di una persona in termini unitari e transitivi, riconoscendo alcune strutture tipiche e alcune possibilit\u00e0 di relazioni tra esse. Le transizioni individuate nella psicologia dei costrutti personali sono: l'ansia, l'ostilit\u00e0, la colpa, la minaccia, la paura, l'aggressivit\u00e0, l'amore, i cicli dell'esperienza, l'impulsivit\u00e0 e la creativit\u00e0.\nIl concetto di transizione \u00e8 un tentativo di risolvere la storica antinomia tra cognizione ed emozione. Le transizioni sono aspetti dei sistemi di costrutti che ne descrivono lo stato di cambiamento.\n\u201cUn costrutto non \u00e8 n\u00e9 un \u201cpensiero\u201d n\u00e9 una \u201csensazione\u201d: \u00e8 un atto di conoscenza. Si tratta della discriminazione che pu\u00f2 essere operata sulla base di un pensiero razionale, \u00e8 parte del modo in cui ci poniamo davanti al mondo come persone complete\".\nAnsia.\n\u201cAnsia: \u00e8 la consapevolezza che gli eventi che ci troviamo di fronte giacciono per lo pi\u00f9 al di fuori del campo di pertinenza del nostro sistema di costrutti\u201d.\nSecondo Armezzani, Grimaldi e Pezzullo diventiamo ansiosi quando molte delle esperienze sfuggono alla nostra capacit\u00e0 di costruzione e molte delle loro implicazioni rimangono a noi oscure, imprevedibili, incontrollabili. L'ansia nasce dalla consapevolezza di non disporre degli assi di riferimento su cui collocare gli eventi. Ansiosa, nel senso di Kelly, pu\u00f2 divenire una persona che, vissuta per trent'anni in un paese di provincia, si trasferisce a New York per lavoro e qui si trova a non possedere i codici, non solo linguistici, per decifrare il comportamento altrui.\nSe prima aveva discriminato le persone lungo le dimensioni della cordialit\u00e0/indifferenza e dell'umanit\u00e0/individualismo, sicura che il primo polo corrispondesse a quanto desiderato per s\u00e9 e il secondo costituisse il \"polo negativo\", a New York diviene incapace di attribuire significato alle proprie esperienze di relazione. La cordialit\u00e0 contrapposta all'indifferenza e l'umanit\u00e0 contrapposta all'individualismo non sono pi\u00f9 polarit\u00e0 adatte a rendere la realt\u00e0 intelligibile, a meno di non considerare tutti indifferenti e individualisti e chiudersi quindi in una solitudine coatta, fonte di sofferenza. Le dimensioni di senso adottate non si rivelano pi\u00f9 capaci di significare l'esperienza vissuta, che rimane cos\u00ec in larga parte sconosciuta e sfugge a ogni previsione e controllo.\nOstilit\u00e0.\n\u201cOstilit\u00e0: \u00e8 lo sforzo continuo di estorcere prove validazionali a favore di un tipo di previsione sociale di cui \u00e8 gi\u00e0 stato riconosciuto il fallimento\u201d. \nSecondo Armezzani, Grimaldi e Pezzullo diventiamo ostili quando vogliamo preservare intatto il nostro sistema di costrutti poich\u00e9 non abbiamo modi alternativi di costruire l'esperienza. L'ostilit\u00e0, cos\u00ec intesa, \u00e8 una forma di autopreservazione: \u00e8 necessit\u00e0 di mantenere a tutti i costi la validit\u00e0 delle nostre costruzioni nucleari, anche a fronte di ripetute invalidazioni.\nNe siamo quasi obbligati, non possiamo fare altrimenti, ci ostiniamo, perch\u00e9 queste costruzioni sono l'unica via di cui disponiamo per dare senso agli eventi che ci circondano. Se l'abbandonassimo, se permettessimo anche solo al dubbio di insinuarsi, ci troveremmo di fronte al caos, all'incertezza, all'incapacit\u00e0 di prevedere le costruzioni degli altri. Cerchiamo di conseguenza continue conferme alle nostre aspettative, costringendo gli altri nel ruolo che gli abbiamo assegnato.\nLe persone che attraversano una transizione di ostilit\u00e0 sono sempre in contrasto con tutti. Cos\u00ec, si pu\u00f2 pensare di essere profondamente nel giusto e tentare di adattare le situazioni e le persone ai nostri rigidi assi di riferimento, semplificando dove necessario, ignorando l'evidenza contraria, squadrando il mondo dal nostro unico punto di vista. Smettiamo di essere ostili solo quando elaboriamo punti di vista molteplici e alternativi.\nColpa.\n\u201cColpa: \u00e8 la consapevolezza della rimozione del S\u00e9 dalla struttura nucleare del ruolo\u201d.\nIl termine \"struttura nucleare\" si riferisce a quel sistema di costrutti che riguarda specificamente il S\u00e9. Attraverso i costrutti nucleari valutiamo aspetti cruciali del nostro modo di essere, ci\u00f2 che riteniamo di vitale importanza e che meglio ci caratterizza. La colpa rispecchia la dissonanza profonda tra la nostra immagine privata e l'immagine riflessa nel nostro agire, pensare, vivere. Tale transizione non \u00e8 da intendersi in senso moralistico, lo stesso comportamento che ci fa sentire in colpa pu\u00f2 essere socialmente e culturalmente accettato e condiviso e noi stessi potremmo comprenderlo se messo in atto da altri. La colpa \u00e8 l'esperienza, destabilizzante, di aver perso conoscenza di s\u00e9, di non comprendere e prevedere la nostra stessa modalit\u00e0 di elaborare gli eventi e di interagire con essi.\nUn atto violento, agito da una persona mite, pu\u00f2 causare una sofferenza per il mancato rispetto di un principio di fondamentale importanza unito alla consapevolezza di non essere perfettamente padrone del proprio agire.\nMinaccia.\n\u201cMinaccia: \u00e8 la consapevolezza di un imminente e ampio cambiamento nelle strutture nucleari\u201d.\nLa minaccia \u00e8 la percezione di un cambiamento profondo e pervasivo. La dimissione, per un cliente con una lunga permanenza, dall'istituzione pu\u00f2 rappresentare un evento drammatico. Questo utente pu\u00f2 aver sempre pensato all'istituzione come ad una grande famiglia su cui poter contare e la paura della solitudine, la perdita di buona parte degli affetti, la necessit\u00e0 di \u201cdoversela cavare da solo\u201d, possono divenire una minaccia destabilizzante per i suoi costrutti nucleari. Anche la malattia grave rappresenta per tutti una minaccia: esprime tutta la portata di un cambiamento di fronte al quale ci sentiamo impotenti.\nPaura.\n\"Paura\": \u00e8 la consapevolezza di un imminente e circoscritto cambiamento nelle strutture nucleari\".\nSecondo Armezzani, Grimaldi e Pezzullo, proviamo paura quando il cambiamento non riguarda le nostre convinzioni superordinate, centrali e profonde, ma quando riguardano un aspetto periferico del nostro mondo che diventa per noi incomprensibile e incontrollabile. A differenza della minaccia non ci sentiamo sopraffatti (quasi inghiottiti dal caos che sopraggiunge nella nostra vita), sperimentiamo solo la tensione di un cambiamento imminente e quindi di qualcosa di sconosciuto che si affaccia al nostro orizzonte.\nAggressivit\u00e0.\n\u201cAggressivit\u00e0: \u00e8 l'elaborazione attiva del campo percettivo\u201d.\nSecondo Armezzani, Grimaldi e Pezzullo le persone sono aggressive quando cercano di verificare attivamente la validit\u00e0 delle loro convinzioni, attraverso un processo di estensione e di elaborazione del campo di esperienza. L'aggressivit\u00e0 \u00e8 un modo di prendere gli eventi \"di petto\", di passare al vaglio le esperienze, pronti se necessario a modificare le proprie costruzioni. In questo senso, \u00e8 il contrario dell'ostilit\u00e0. \u00c8 una continua sperimentazione che pu\u00f2 suscitare difesa e irrigidimento da parte degli altri (perch\u00e9, a volte, si traduce in irruenza, arroganza, sicurezza eccessiva), ma \u00e8 anche sinonimo di flessibilit\u00e0, di apertura, di disposizione ad accogliere le costruzioni degli altri e a mettere in discussione le proprie.\nCicli dell'azione.\n\u201cCiclo C-P-C: Il ciclo C-P-C \u00e8 una sequenza di costruzione che comprende in successione la circospezione, la prelazione e il controllo, e che conduce ad una scelta che fa precipitare la persona dentro una situazione particolare\u201d.\nSecondo Epting la vita si presenta come una scelta tra i poli di un costrutto. In questo modo la persona, operando delle scelte e mettendole in atto, esercita il controllo personale del suo sistema. La scelta \u00e8 finalizzata alla migliore elaborazione del sistema di costrutti personali. Questo ciclo permette di analizzare l'azione umana prestando attenzione all'importanza assunte dalle diverse fasi.\nImpulsivit\u00e0.\n\u201cImpulsivit\u00e0: la caratteristica tipica dell'impulsivit\u00e0 \u00e8 che il periodo di circospezione che normalmente precede le decisioni viene indebitamente abbreviato\u201d.\nIn questo caso la persona tenta all'improvviso di trovare una soluzione ad un problema. La probabilit\u00e0 che ci\u00f2 avvenga presuppone che la persona sia ansiosa, provi colpa oppure si senta minacciata. La comprensione di questo ciclo fornisce forse una direzione ed una efficace soluzione al problema dell'impulsivit\u00e0.\nPer esempio: il bere compulsivo di un etilista quando si trova in una situazione che percepisce come insopportabile e per la quale i suoi costrutti non sanno dare una soluzione.\nCreativit\u00e0.\n\u201cCreativit\u00e0: Il ciclo della creativit\u00e0 \u00e8 un ciclo che parte da una costruzione allentata e termina con una costruzione ristretta e validata\u201d.\nIl processo della creativit\u00e0 consiste in un allentamento ed in un restringimento che fa emergere nuovi significati. Il ciclo della creativit\u00e0 realizza nuove dimensioni di significato che permettono al sistema di elaborare nuovo materiale.\n\u201cLe approssimazioni delle nuove concezioni vengono quindi progressivamente inserite in una struttura stretta, che permetter\u00e0 la formulazione di ipotesi verificabili, rendendo cos\u00ec possibile l'eventuale validazione\u201d.\nLa gestione delle ricadute da sostanze \u00e8 molto importante. Una persona completamente demoralizzata pu\u00f2 essere aiutata con tecniche specifiche che l'aiutino ad affrontare i problemi della vita quotidiana. I suggerimenti, le possibili soluzioni che gli operatori propongono devono essere sempre compatibili con le risorse che la persona possiede in quel momento che provengono da una attenta valutazione della realt\u00e0 che il cliente percepisce e costruisce. In questo modo il cliente ha la possibilit\u00e0 di arrivare a nuovi costrutti."}
{"id": "243888", "revid": "30610", "url": "https://it.wikipedia.org/wiki?curid=243888", "title": "AIAP", "text": ""}
{"id": "243889", "revid": "2225", "url": "https://it.wikipedia.org/wiki?curid=243889", "title": "Agedo", "text": ""}
{"id": "243894", "revid": "104265", "url": "https://it.wikipedia.org/wiki?curid=243894", "title": "Appartenenza", "text": "In matematica, in particolare in teoria degli insiemi, l'appartenenza (simbolo formula_1) di un elemento formula_2 ad un insieme formula_3 \u00e8 la relazione (binaria) che stabilisce se formula_4 \u00e8 compreso, in senso intuitivo, tra gli elementi di formula_3. Se l'elemento formula_2 appartiene all'insieme formula_3 si scrive formula_8, in caso contrario formula_9.\nIl simbolo di appartenenza venne introdotto dal matematico Giuseppe Peano nel 1889, durante i suoi studi sull'assiomatizzazione della matematica.\nIn teoria degli insiemi la definizione appena fornita viene considerata \"na\u00eff\", banale."}
{"id": "243895", "revid": "400694", "url": "https://it.wikipedia.org/wiki?curid=243895", "title": "Accademia della Flotta Stellare", "text": "LAccademia della Flotta Stellare (\"Starfleet Academy\" nell'originale) \u00e8 un'accademia immaginaria dell'universo fantascientifico di \"Star Trek\". \u00c8 il luogo in cui i futuri membri della flotta apprendono le abilit\u00e0 richieste per le loro mansioni. L'accademia \u00e8 stata fondata nell'anno 2161, insieme alla Federazione dei Pianeti Uniti. Il motto dell'accademia \u00e8 \"ex astris, scientia\" - \"dalle stelle, conoscenza\". \u00c8 una parafrasi del motto \"ex luna, scientia\" dell'Apollo 13 - \"dalla luna, conoscenza\". A sua volta, il motto dell'Apollo 13 era ispirato al motto dell'accademia navale degli Stati Uniti, \"ex scientia tridens\", \"dalla conoscenza, il potere sul mare\". \nDescrizione.\nIl campus principale dell'accademia \u00e8 situato vicino alle sedi della Flotta Stellare sul pianeta Terra, a San Francisco, in California, ma ne esistono altri in altre localit\u00e0: il tenente Tom Paris (che ricopre il ruolo di timoniere della nave stellare Voyager, nella serie tv omonima) ha studiato in una sede a Marsiglia, in Francia.\nL'episodio di \"Star Trek - The Next Generation\" \"L'et\u00e0 della ragione\" (\"Coming of Age\" nell'originale) ruota attorno al primo tentativo di Wesley Crusher di entrare nell'accademia della flotta stellare ed include molti particolari circa le modalit\u00e0 di ammissione alla stessa. Gli studenti ammessi frequentano un programma di quattro anni composto di studi accademici e allenamento fisico. Dopo i quattro vengono tipicati nominati guardiamarina (\"ensign\" nell'originale).\nUno dei custodi del parco \u00e8 Boothby, interpretato da Ray Walston, apparso per la prima volta nell'episodio di \"\" \"Il primo dovere\". Boothby ha assistito molti allievi e si \u00e8 interessato alle loro successive carriere; tra questi Jean-Luc Picard e Kathryn Janeway, entrambi divenuti capitani.\nAgli abitanti esterni alla Federazione, prima di poter sostenere l'esame di ammissione all'accademia, \u00e8 richiesta una lettera di presentazione di un ufficiale in comando della Flotta Stellare. Il comandante Benjamin Sisko ne ha scritto una per il ferengi Nog quando quest'ultimo ha presentato domanda di ammissione all'accademia nell'episodio \"Cuore di pietra\" di \"Star Trek - Deep Space Nine\".\nNella serie-prequel \", l'accademia ancora non esiste; gli ufficiali della flotta di quel periodo vengono addestrati in varie accademie sparse sulla Terra. \nNel 1995 \u00e8 stato distribuito da Interplay un videogioco la cui storia ruota intorno all'accademia della flotta stellare, il cui titolo \u00e8 \"."}
{"id": "243899", "revid": "1305772", "url": "https://it.wikipedia.org/wiki?curid=243899", "title": "Universalis Foederatio Praesepistica", "text": "La Universalis Foederatio Praesepistica, nota anche con l'acronimo UN.FOE.PRAE., \u00e8 una federazione internazionale cattolica delle associazioni presepistiche, fondata nel 1952 a Barcellona dalle associazioni nazionali di Austria, Germania e Spagna e dalla costituenda associazione italiana, fondata l'anno successivo con il nome di Associazione italiana amici del presepio.\nL'associazione ha sede a Roma, in via Tor de' Conti n. 31/A, presso l'Associazione Italiana Amici del Presepio.\nScopi dell'associazione sono quello di mantenere viva la tradizione del presepe nella sua diversit\u00e0 culturale e secondo l'ispirazione cristiana, promuovendone la pratica, e quello di far conoscere attraverso il presepe la figura di Ges\u00f9.\nL'organizzazione di attivit\u00e0 quali corsi di costruzione di presepi, mostre, mercatini, concorsi, raccolte documentali, \u00e8 lasciata in piena autonomia alle singole associazioni nazionali, regionali e locali.\nSono membri dell'UN.FOE.PRAE le seguenti associazioni:"}
{"id": "243900", "revid": "834", "url": "https://it.wikipedia.org/wiki?curid=243900", "title": "UN.FOE.PRAE.", "text": ""}
{"id": "243902", "revid": "11959", "url": "https://it.wikipedia.org/wiki?curid=243902", "title": "Lotario IV di Francia", "text": ""}
{"id": "243907", "revid": "119738191", "url": "https://it.wikipedia.org/wiki?curid=243907", "title": "Stenoscopia", "text": "La stenoscopia \u00e8 un procedimento fotografico che sfrutta il principio della camera oscura per la riproduzione di immagini. La fotocamera utilizza un \"foro stenopeico\" (dal greco \"stenos opaios\", \"stretto foro\"), ovvero un piccolo foro capace di proiettare la luce, come un obiettivo, creando un'immagine.\nDescrizione.\nLa fotocamera con foro stenopeico si basa sul principio della luce, la quale viaggia in linea retta e forma dei piccoli punti su materiale fotosensibile, come un rullino o la carta fotografica. L'immagine che si salva risulta invertita e la nitidezza di essa \u00e8 proporzionale alla dimensione del foro. Questa, infatti, determina molti fattori, tra cui la profondit\u00e0 di campo e l'esposizione; come nelle macchine fotografiche digitali, un foro pi\u00f9 piccolo aumenta la profondit\u00e0 di campo e di conseguenza, rende l'immagine pi\u00f9 nitida. Anche il tempo di esposizione aumenta, diminuendo la dimensione del foro. Questo \u00e8 dovuto al fatto che un foro pi\u00f9 piccolo lascia passare meno luce e quindi, bisogna aumentare il tempo di esposizione per far passare abbastanza luce.\nStoria.\nIl concetto di fotografia stenopeica deriva dalla camera oscura, una stanza completamente buia con un piccolo foro su un lato e un pittore all'interno, il quale traccia e copia l'immagine proiettata. La camera oscura era pi\u00f9 una scoperta che un'invenzione. Le prime idee risalgono al V e IV secolo a.C., quando sia i cinesi sia Aristotele cominciavano a parlare di immagini invertite, dovute alla luce passante attraverso un foro. La prima camera oscura nacque nel IX secolo d.C., quando lo scienziato persiano Ibn al-Haytham pubblic\u00f2 il libro \"Deli Aspecti\", scrivendo di questa nuova invenzione. Lui, infatti, aveva pensato di creare un foro che portasse in una stanza buia e di piazzare delle candele al di fuori della stanza per creare un'immagine. Quest'invenzione divenne un ottimo strumento per esperimenti scientifici di altri scienziati nei secoli a seguire. Per esempio, Isaac Newton utilizz\u00f2 la tecnica della camera oscura per l'esperimento della scomposizione dei colori della luce solare con il prisma e lo scienziato olandese Gemma Frisius us\u00f2 la camera oscura per osservare le eclissi solari.\nIl concetto fu poi ripreso da Leonardo da Vinci, il quale nei suoi scritti specificava la necessit\u00e0 di sigillare la stanza per evitare l'entrata di luce non voluta e il fatto che la camera oscura e l'occhio avessero molte somiglianze, in termini di funzionamento. Il concetto fu ulteriormente spiegato da altri scienziati nei secoli a seguire, come Giovanni Battista della Porta nel suo libro \"Magia Naturalis\" nel 1558.\nLe prime fotografie vere e proprie, catturate con la camera oscura risalgono agli inizi del XIX secolo, quando il francese Joseph Nic\u00e9phore Ni\u00e9pce utilizz\u00f2 del materiale fotosensibile per la prima volta per catturare la luce e creare un'immagine. Tuttavia, la foto non era visibile perch\u00e9 doveva essere sviluppata, una tecnica che fu inventata nel 1839 da un astronomo. Infatti, il primo a creare la prima foto vera e propria fu lo scienziato Sir David Brewster, il quale diede il nome alla fotografia stenopeica nel suo libro, pubblicato nel 1850. Le sue fotografie sono esposte in alcuni musei di Londra.\nMentre nel XX e XXI secolo, ci fu l'avvento della fotografia digitale, il concetto della fotografia stenopeica fu di grande aiuto nel sviluppare oggetti di tecnologia avanzata da parte delle grandi industrie come la NASA, dove le lenti non erano necessarie.\nCostruire la fotocamera.\nUna macchina con foro stenopeico pu\u00f2 essere creata manualmente da qualsiasi fotografo. La pi\u00f9 semplice consiste in una scatola buia e resistente alla luce, con un foro piccolo su un lato e del materiale fotosensibile sul lato opposto. L'otturatore pu\u00f2 essere creato con una linguetta di cartone nero, la quale copre il foro e viene rimossa quando si vuole fotografare qualcosa.\nIl foro, invece, pu\u00f2 essere creato con un foglio di alluminio, preso da una lattina, squadrato, con lato 2 o 3\u00a0cm. Il foro si ottiene forando il foglio con la punta di un ago. Particolare attenzione va prestata alla forma del foro; infatti, esso deve essere il pi\u00f9 possibile rotondo e non deve avere imperfezioni. Il lato interno della lamina va poi dipinto di nero.\nLa distanza tra il foro e la pellicola, ovvero la lunghezza focale, pu\u00f2 essere resa variabile facendo scorrere le pareti della scatola. Spostando la pellicola vicino al foro aumenter\u00e0 l'angolo di campo e la luminosit\u00e0, allontanando la pellicola si dovr\u00e0 incrementare l'esposizione e l'angolo di campo sar\u00e0 pi\u00f9 stretto.\nUn metodo per calcolare la dimensione ottimale del foro, ipotizzato per la prima volta da Joseph Petzval e migliorato da Lord Rayleigh, si basa sulla formula seguente:\nformula_1\ndove formula_2 \u00e8 il diametro, formula_3 \u00e8 la lunghezza focale (la distanza tra il foro e la pellicola) e formula_4 \u00e8 la lunghezza d'onda media della luce.\nLa luce visibile \u00e8 una porzione dello spettro elettromagnetico compresa approssimativamente tra i 400 e i 700 nanometri (nm) (nell'aria). Mediamente \u00e8 pari a 550\u00a0nm e corrispondente al colore giallo-verde. Per una fotocamera 35\u00a0mm la dimensione migliore \u00e8 compresa tra 0,2\u00a0mm e 0,3\u00a0mm.\nCalcolare l'esposizione.\nIl tempo di esposizione dipende dalla sensibilit\u00e0 del supporto fotografico utilizzato e dal rapporto di diaframma. Quest'ultimo viene calcolato dividendo la lunghezza focale per il diametro del foro. Per esempio, avendo un diametro di 0.5\u00a0mm e una lunghezza focale di 50\u00a0mm, il rapporto di diaframma corrisponde a f/100.\nCon 100-ISO di sensibilit\u00e0 e f/100 di rapporto di diaframma, e supponendo di trovarci in pieno sole, il tempo di esposizione sar\u00e0 di circa 1/4 di secondo. Se viene utilizzata della pellicola fotografica, \u00e8 importante anche calcolare il difetto di reciprocit\u00e0 specifico.\nUtilizzi.\nLa stenoscopia \u00e8 stata utilizzata nel disegno e come macchina fotografica \"popolare\". Abbandonata a causa della pessima luminosit\u00e0 e nitidezza, \u00e8 stata nuovamente adottata, grazie alla profondit\u00e0 di campo illimitata, da fotografi alla ricerca di nuovi \"punti di vista\" e come strumento artistico, a causa del risultato spesso imprevedibile dello scatto.\nIl progetto della NASA, New Worlds Imager, ha proposto l'utilizzo di una \"fotocamera\" a foro stenopeico con diametro di 10\u00a0m e della lunghezza focale di 200.000\u00a0km per fotografare pianeti della dimensione della Terra in altri sistemi solari."}
{"id": "243908", "revid": "20638", "url": "https://it.wikipedia.org/wiki?curid=243908", "title": "Foro stenopeico", "text": ""}
{"id": "243911", "revid": "6923", "url": "https://it.wikipedia.org/wiki?curid=243911", "title": "Reazione aldolica", "text": "La reazione aldolica \u00e8 una reazione in cui due molecole di un'aldeide o di un chetone, che abbiano almeno un atomo di idrogeno in posizione \u03b1 al gruppo carbonilico (C=O), si combinano tra loro formando una \u03b2-idrossialdeide o un \u03b2-idrossichetone. Inoltre, il prodotto formatosi, comunemente chiamato aldolo, essendo molto instabile, pu\u00f2 disidratare, ossia perdere una molecola di acqua e convertirsi nel corrispondente composto insaturo coniugato, ossia in un'aldeide \u03b1-\u03b2 insatura o in un chetone \u03b1-\u03b2 insaturo.\n\u00c8 possibile anche condurre una \"condensazione aldolica incrociata\" tra due aldeidi o chetoni diversi, a patto che uno di essi non abbia atomi di idrogeno in posizione \u03b1.\nScoperta.\nLa reazione fu scoperta in modo indipendente dal chimico russo Alexander Borodin nel 1869 e dal chimico francese Charles-Adolphe Wurtz nel 1872.\nLa reazione combina due composti carbonilici (l'esperimento originale di Borodin utilizzava aldeidi) per formare un composto \u03b2-idrossicarbonilico. Questi prodotti sono noto come aldoli, contrazione di aldeide+alcool, e si trovano anche in importanti molecole sia naturali che sintetiche.\nCatalisi.\nLa reazione richiede la presenza di un catalizzatore basico o acido.\nIn condizioni di catalisi basica, la reazione avviene per via dell'acidit\u00e0 degli atomi di idrogeno in posizione \u03b1 rispetto al doppio legame carbonio-ossigeno: tali atomi di idrogeno vengono rimossi dalle basi con relativa facilit\u00e0 perch\u00e9 l'anione che si forma \u00e8 stabilizzato per risonanza.\nL'anione quindi si somma al doppio legame C=O formando uno ione alcolato che sottraendo uno ione H+ all'acqua si converte nel prodotto finale e ripristina il catalizzatore basico.\nI catalizzatori acidi, invece, agiscono protonando il carbonile di una delle due molecole coinvolte e quindi favorendo l'attacco nucleofilo da parte dell'altra.\nVantaggi e svantaggi.\nA causa della presenza del motivo aldolico in molte molecole naturali o dotate di attivit\u00e0 biologica, questa addizione \u00e8 una delle reazioni pi\u00f9 utilizzate nella costruzione di prodotti stereochimicamente complessi: la formazione del nuovo legame carbonio\u2013carbonio, infatti, pu\u00f2 generare fino a due stereocentri adiacenti.\nLa condensazione aldolica, per\u00f2, presenta anche alcuni svantaggi: reversibilit\u00e0, formazione di sottoprodotti generati dalla disidratazione degli aldoli, e assenza di chemoselettivit\u00e0, regioselettivit\u00e0 e stereoselettivit\u00e0 nelle versioni pi\u00f9 semplici della reazione. Per risolvere tali problemi sono state elaborate nuove versioni della reazione basate sugli enol equivalenti, cio\u00e8 su composti preformati equivalenti agli intermedi solitamente generati dall'intervento dei catalizzatori acidi o basici: una di queste \u00e8 la reazione aldolica di Mukaiyama, che coinvolge trimetilsilil enol eteri o trimetilsilil acetali di cheteni.\nStereoselettivit\u00e0.\nUtilizzando reagenti specifici \u00e8 possibile ottenere un alto controllo della stereoselettivit\u00e0. La reazione aldolica viene infatti utilizzata in molte sintesi chimiche in quanto \u00e8 in grado di introdurre nuovi centri chirali. In alcune modificazioni \u00e8 addirittura possibile creare un solo enantiomero da un composto inizialmente non chirale utilizzando un ausiliario.\nModello di Zimmerman-Traxler.\nUno dei metodi pi\u00f9 importanti per predire la stereoselettivit\u00e0 di una reazione aldolica \u00e8 utilizzare il modello di Zimmerman-Traxler. Questo modello fu proposto nel 1957 da due chimici statunitensi. Lo stato di transizione della reazione ha la forma di un cicloesano con conformazione a sedia. Il doppio legame dell'enolato del chetone pu\u00f2 avere geometria \"cis\" o \"trans\" rispetto all'atomo di ossigeno del carbonile. L'enolato \"trans\" former\u00e0 il prodotto con relazione \"anti\" fra la catena del chetone e il gruppo ossidrile risultante dall'attacco dell'aldeide. L'enolato \"cis\" former\u00e0 invece il prodotto con relazione \"sin\".\nReazioni analoghe.\nSono note numerose reazioni analoghe alla condensazione aldolica, tutte basate sull'addizione di un nucleofilo al doppio legame C=O; ci\u00f2 che cambia \u00e8 la natura della specie nucleofila e del composto carbonilico; esempi sono la reazione di Perkin e la condensazione di Knoevenagel. La condensazione aldolica \u00e8 una reazione comunemente riscontrata in biochimica, ad esempio rappresenta una delle tappe della glicolisi, precisamente la tappa reversibile della sintesi di-idrossiacetonfosfato e 3-fosfogliceraldeide (o gliceraldeide-3-fosfato) a partire dal fruttosio 1,6-bisfosfato.\nLe aldeidi che non posseggono \u03b1-idrogeni acidi danno invece origine, in presenza di una base forte, ad una reazione di dismutazione nota come reazione di Cannizzaro."}
{"id": "243912", "revid": "1564499", "url": "https://it.wikipedia.org/wiki?curid=243912", "title": "Miliario aureo", "text": "Il Miliario aureo (\"Miliarium aureum\" o \"pietra miliare aurea\") era una colonna marmorea rivestita di bronzo dorato innalzato presso il tempio di Saturno, all'estremit\u00e0 del Foro Romano. Venne eretta da Augusto nel 20 a.C., quando divenne \"curator viarum\" Era collocato simmetricamente all'\"Umbilicus urbis\" rispetto all'arco dei \"Rostra\".\nAl monumento sono stati attribuiti un rocchio di fusto di colonna in marmo del diametro di 1,15 m che recava incassi interpretati come le tracce dell'apposizione di un rivestimento metallico e un basamento in muratura, situato all'estremit\u00e0 dei \"Rostra\" verso il tempio di Saturno, identificato all'inizio dell'Ottocento. Al rivestimento di questo basamento, sopra il quale sarebbe sorta la colonna, furono attribuiti alcuni frammenti marmorei (un fregio con anthemion e uno zoccolo), visibili nella fotografia a fianco.\nLa ricostruzione pi\u00f9 diffusa, secondo la quale vi sarebbero state incise a lettere dorate le distanze tra Roma e le principali citt\u00e0 dell'impero \u00e8 priva di riscontri nelle fonti e neppure il monumento costituiva il punto di partenza delle distanze delle vie: si trattava piuttosto di un monumento celebrativo del rivestimento della carica di \"curator viarum\" da parte di Augusto."}
{"id": "243914", "revid": "47767", "url": "https://it.wikipedia.org/wiki?curid=243914", "title": "Lotario IV", "text": "Biografia.\nIl giovane re.\nLotario nacque a Laon verso la fine del 941 da Luigi IV d'Oltremare e Gerberga di Sassonia ed era ancora adolescente quando nel 954 mor\u00ec suo padre Luigi (soprannominato \"d'Oltremare\" perch\u00e9 costretto a rifugiarsi in Inghilterra all'epoca in cui Gilberto - o Giselberto - di Lorena, Raul di Borgogna e Roberto I di Francia erano riusciti a detronizzare suo padre Carlo III il Semplice) e all'et\u00e0 di tredici anni venne incoronato presso l'Abbazia di Saint-Remi da Artald di Reims (morto 1\u00ba ottobre 961) Arcivescovo di Reims. Gerberga, sua madre, fece un accordo con Ugo il Grande, Conte di Parigi e Duca dei Franchi che di suo padre era stato l'avversario che in cambio del proprio aiuto volle gli fossero ceduti i ducati d'Aquitania (954) e di Borgogna (956) facendone di fatto un Vicer\u00e9. Lotario aveva ereditato un regno dove i grandi magnati si prendevano terre, diritti ed incarichi spesso senza nessun riguardo per l'autorit\u00e0 del sovrano e uomini come Ugo o Erberto II di Vermandois costituivano sempre una velata minaccia. Nel 955 Lotario ed Ugo presero per assedio la citt\u00e0 di Poitiers e con la morte di Ugo avvenuta l'anno seguente Lotario, allora quindicenne, fin\u00ec sotto la tutela dello zio Bruno I di Colonia. Sotto i consigli dello zio il giovane re medi\u00f2 con i figli di Ugo, Ugo Capeto ed Enrico I di Borgogna dando Parigi al primo e, nel 960, il Ducato di Borgogna all'altro. Lotario regn\u00f2 complessivamente per 32 anni, suo figlio Luigi V di Francia venne incoronato nel 978, ma non regn\u00f2 mai effettivamente fino alla morte del padre.\nLe guerre.\nNel 962 Baldovino III di Fiandra, figlio, erede e co-governante di Arnolfo I di Fiandra mor\u00ec ed Arnulfo lasci\u00f2 le Fiandre a Lotario, quando anche Arnolfo mor\u00ec nel 965 Lotario entr\u00f2 nella regione e prese parecchie citt\u00e0 anche se venne scacciato da Arnolfo II di Fiandra, figlio di Baldovino. A Lotario rimase il temporaneo controllo di Arras e Douai. Egli tent\u00f2 di accrescere la propria influenza in Lorena, azione che non piacque affatto a Ottone II di Sassonia e quando Lotario ed Ugo Capeto attraversarono la Mosa le forze di Ottone fuggirono. Quindi Lotario saccheggi\u00f2 il Palazzo di Aquisgrana volgendo il viso dell'aquila in bronzo verso est e non verso ovest. Ottone si prese la rivincita in quell'autunno invadendo la Francia. Egli penetr\u00f2 fino a Parigi fermandosi a Reims e all'abbazia di San Medard a Soissons per pregare. Dopo tre giorni di guerriglia le forze ottoniane vennero respinte da Capeto e la sua retroguardia fu sconfitta da Lotario mentre passavano l'Aisne Quando Ottone mor\u00ec il 7 dicembre 983 Enrico II di Baviera ne rap\u00ec il figlio di tre anni Ottone III di Sassonia nella speranza di potersi proclamare egli stesso re. L'arcivescovo di Reims Adalbero (morto 989) preg\u00f2 Lotario di prendere in mano la situazione, ma ogni piano fall\u00ec quando l'imperatrice vedova Teofano del Sacro Romano Impero e Villigiso di Magonza riuscirono a liberare Ottone e riprendere il controllo della Germania. Nel 985 il Califfo di Cordova Almanzor saccheggi\u00f2 Barcellona, ma Lotario era malato e non pot\u00e9 offrire aiuto a Borrell II di Barcellona se non ricevere i suoi inviati a Verdun. Questo contribu\u00ec a dare il colpo definitivo alla spaccatura fra Marca di Spagna e Francia durante il regno dei suoi successori, a questo punto, per altro, pare che il potere di Lotario fosse inferiore a quello detenuto da Ugo Capeto. In una lettera Gerbert di Aurillac scrisse ad Adalbero che Lotario era re solo di nome mentre Ugo, anche se non aveva il nome lo era negli atti. Non molto tempo dopo Adalbero inizi\u00f2 ad appoggiare apertamente politiche a favore di Ottone III e a spingere perch\u00e9 Ugo Capeto entrasse in relazione con lui. Nel febbraio 986 Lotario chiam\u00f2 Adalbero a Compi\u00e8gne con un falso pretesto e lo accus\u00f2 di tradimento, tuttavia l'avvicinarsi delle forze di Capeto disperse l'assemblea prima che si potesse emettere verdetto.\nMorte.\nLotario mor\u00ec il 2 marzo 986 a Compi\u00e8gne. \u00c8 sepolto nell'Abbazia di Saint-Remi a Reims, presso cui fu arcivescovo il figlio illegittimo Arnolfo.\nMatrimonio e figli.\nLotario si spos\u00f2 con Emma d'Italia, figlia di Lotario II d'Italia ed Adelaide di Borgogna (che in seconde nozze spos\u00f2 Ottone I divenendo madre di Ottone II) ed insieme ebbero:\nEbbe anche due figli illegittimi:"}
{"id": "243917", "revid": "287204", "url": "https://it.wikipedia.org/wiki?curid=243917", "title": "Campionato rumeno di calcio", "text": "Il campionato rumeno di calcio ha come massima divisione la Liga I.\nStoria.\nFino al 2006 il massimo campionato era chiamato Divizia A ed era composto da 16 squadre, delle quali le ultime tre venivano retrocesse in Divizia B, composta da 3 gironi da 16 squadre. La Divizia C era invece formata da 9 gironi di 14 squadre. La stagione 2005-06 ha rappresentato una fase di transizione per la nuova struttura delle tre massime divisioni del calcio rumeno: \"Liga I\": 18 squadre (4 retrocesse), \"Liga II\": 2 gironi da 18 squadre (2 promosse - 3 retrocesse per girone), \"Liga III\": 6 gironi da 18 squadre (promosse le 6 vincitrici dei gironi, da 2 a 3 retrocessioni per girone), \"Liga IV\": 42 gironi.\nIl campionato \u00e8 poi evoluto nella forma attuale dal 2016:\nLe squadre pi\u00f9 titolate della Liga I sono la Steaua Bucarest e la Dinamo Bucarest. La Steaua \u00e8 stato tra l'altro il primo club dell'Europa orientale ad aver vinto la Coppa dei Campioni, nel 1985-1986. Le prime due classificate partecipano alla Champions League: la vincitrice del campionato accede direttamente alla fase a gironi mentre la seconda parte dai play-off.\nPer quanto riguarda l'Europa League, si qualificano per i preliminari la terza e la quarta classificata, pi\u00f9 la vincitrice della coppa nazionale."}
{"id": "243920", "revid": "1161730", "url": "https://it.wikipedia.org/wiki?curid=243920", "title": "Revisionismo del marxismo", "text": "Per revisionismo del marxismo si intende il processo storico e l'atteggiamento teorico di revisione dei fondamenti concettuali dell'ideologia marxista. Il rappresentante pi\u00f9 autorevole fu il tedesco Eduard Bernstein (1850-1932), che, procedendo dalla constatazione che le previsioni marxiane riguardo all'inasprimento della lotta di classe e alla proletarizzazione dei ceti medi non si erano realizzate, neg\u00f2 l'imminenza di un processo rivoluzionario.\nStoria.\nSorse verso la fine del XIX secolo, traendo origine dal fatto che la realt\u00e0 dell'economia capitalistica non sembrava corrispondere alle previsioni del marxismo. Infatti, dopo la grande depressione degli ultimi decenni dell'800, era iniziato un nuovo periodo di espansione e di prosperit\u00e0 che riabilitava la forma del \"libero commercio\" ed alimentava nuova fede nel capitalismo.\nQuesto sviluppo parve smentire le previsioni catastrofiche del marxismo mentre, per altro, al crescente processo di concentrazione delle imprese nelle forme di \"trusts\" e cartelli, non sembrava corrispondere un inasprimento della lotta di classe, bens\u00ec una maggiore cautela del proletariato nell'avanzare le proprie rivendicazioni.\nI revisionisti, di cui il pi\u00f9 autorevole rappresentante fu il socialdemocratico tedesco Eduard Bernstein (1850-1932), ne trassero la conseguenza che, non essendosi verificati nello sviluppo capitalistico il peggioramento ed il crollo teorizzati dal marxismo, i metodi rivoluzionari erano da considerarsi superati ed andavano sostituiti da lente e successive riforme sociali.\nNe segu\u00ec un fondamentale dibattito (Bernstein-Debatte) all'interno della socialdemocrazia tedesca e nei principali movimenti socialisti europei; una netta condanna fu espressa da Karl Kautsky e Rosa Luxemburg, ma forme di revisionismo furono tuttavia presenti nelle correnti vive del socialismo europeo, in parte nell'esperienza dei sindacalisti rivoluzionari (revisionismo di sinistra), ed in larghissima maggioranza nelle scelte in senso riformistico che accompagnarono lo sviluppo dei partiti socialisti europei, provocandone il graduale allontanamento dall'ideologia marxista (revisionismo di destra) e la costruzione di un percorso politico, all'interno del quale la prassi politica avrebbe dovuto fondarsi su una tattica di alleanze con la borghesia democratico-progressista, attraverso pratiche di carattere riformista.\nIn Italia.\nIn Italia, le tendenze revisionistiche presero l'avvio nella seconda met\u00e0 degli anni novanta, da pensatori non marxisti come Achille Loria, Francesco Saverio Merlino e Benedetto Croce. Antonio Labriola vi si oppose.\nA partire dal 1904 circa, un'ala del revisionismo segu\u00ec una diversa tendenza. Questo \"revisionismo di sinistra\" fu diffuso dai fautori di una revisione del testo marxista in senso rivoluzionario e consono alle teorie del sindacalismo rivoluzionario. Questo revisionismo ebbe il suo teorico in Georges Sorel ed i suoi motivi furono ripresi in Italia da Arturo Labriola e Enrico Leone.\nIl revisionismo ebbe pure approdi teorici riformisti con l'edonismo economico di Giovanni Montemartini o esiti singolari con il \"marxismo senza valore\" di Antonio Graziadei.\nSul revisionismo soreliano si inser\u00ec Benito Mussolini - nel periodo che va dalla sua fuga in Svizzera per evitare la leva, alla sua espulsione dal Partito Socialista Italiano fino alla costituzione dei Fasci italiani di combattimento nel 1919. Mussolini, durante la sua militanza socialista, assunse fin da principio posizioni critiche al revisionismo bernsteiniano, attaccandole violentemente sulle pagine del suo giornale \"Lotta di Classe\", seppur rivendicando una certa autonomia nei confronti dell'ortodossia di Marx ed Engels. Inizialmente introdotto al marxismo dalla Balabanoff, Mussolini - scoprendo poco dopo Nietzsche, durante il suo soggiorno in Svizzera fra il 1903 e il 1904 - tent\u00f2 una prima sintesi dei due sistemi, considerando il marxismo \"del sistema degli epigoni di Marx\" \"soffocato\" e \"svirilizzato\". Nel 1911, alla conferenza socialista di Cesena intitolata \"Ci\u00f2 che v'ha di vivo e di morto nel Marxismo\", Mussolini riassunse la sua posizione d'allora sul pensiero del filosofo di Treviri in tre punti essenziali: dottrina del determinismo economico, lotta di classe e teoria della catastrofe, traendo quindi come conseguenza l'impossibilit\u00e0 di un riformismo efficiente.\nTuttavia, gi\u00e0 nel 1912 da \"Lotta di Classe\" Mussolini apre anche alle tesi revisioniste di Antonio Labriola e Benedetto Croce e influenzato sempre pi\u00f9 da Sorel, Pareto e da Mazzini, gi\u00e0 a partire dal 1910, ma soprattutto dopo la guerra italo-turca, Mussolini innest\u00f2 nel suo pensiero socialista istanze nazionaliste ed elitiste (oltre che l'adesione all'interventismo) tali che la variante che ne risult\u00f2 era inaccettabile ai suoi compagni, conducendolo all'espulsione dal PSI nel 1914 e alla perdita della direzione del quotidiano \"Avanti!\". In seguito all'uscita dal PSI e allo scoppio della Grande Guerra, Mussolini defin\u00ec il proprio pensiero politico di quel periodo \"Sindacalismo Nazionale\", ed esso rappresenta l'ultima forma del suo revisionismo marxista di stampo antimaterialista e nazionalista. Essa assumer\u00e0 negli anni successivi forme del tutto antitetiche nel confronto - e scontro - politico con il marxismo pi\u00f9 o meno ortodosso, fino ad un distacco pressoch\u00e9 totale.\nSu questo punto si inserisce la controversa tesi di Augusto del Noce, secondo cui tra fascismo e marxismo vi sarebbe una sostanziale continuit\u00e0, essendo il primo una forma revisionista del secondo.\nL'antirevisionismo.\nIn seguito alla trasformazione marxista-leninista dei movimenti comunisti, \"revisionismo\" \u00e8 diventata anche l'accusa che i partiti comunisti, che fino a tutti gli anni settanta del 1900 si ispiravano alle direttive di Mosca, rivolgevano non solo alla socialdemocrazia europea, ma anche a tutti quei partiti comunisti che non riconoscevano il primato e le direttive del PCUS.\nFino a tutti gli anni settanta-ottanta, la polemica contro le correnti revisioniste fu un motivo che riaffiorava regolarmente all'interno dei partiti comunisti.\nAccuse di revisionismo furono, ad esempio, portate dai sostenitori della politica stalinista al maresciallo Tito per la sua \"re-interpretazione\" del comunismo nel suo paese (l'allora Jugoslavia) e, poi, a Nikita Khru\u0161\u010d\u0451v per la negazione della coesistenza pacifica.\nIl governo della Repubblica Popolare Cinese, nel 1976, con la scomparsa del leader Mao Tse-tung, indic\u00f2 come \"revisionisti\" i partiti comunisti italiano e sovietico, respingendo i rispettivi telegrammi di cordoglio."}
{"id": "243921", "revid": "287204", "url": "https://it.wikipedia.org/wiki?curid=243921", "title": "Flora italiana", "text": "La flora Italiana \u00e8 molto varia da luogo a luogo data la grande estensione latitudinale del paese e data la presenza di svariati climi diversi. Principalmente vengono designate tre regioni floristiche diverse, appartenenti alle tre regioni biogeografiche presenti (alpina, continentale e mediterranea).\nCaratteri comuni della flora italiana.\nLa flora italiana appartiene, dal punto di vista climatico, alla flora dei climi temperati, a eccezione, ovviamente, delle aree montane pi\u00f9 elevate. La penisola e le isole sono dominate dalle caratteristiche del clima mediterraneo, temperato caldo con estati asciutte e inverni piovosi. Invece nel nord, oltre a temperature pi\u00f9 basse soprattutto d'inverno, si ha una distribuzione pi\u00f9 uniforme delle piogge anche nel periodo estivo.\nDal punto di vista geografico, le specie presenti in Italia appartengono alla flora europea o a quella mediterranea. Si possono distinguere in alcuni casi specie occidentali (p.es. il carpino bianco, limitato all'Europa occidentale) e specie orientali (p.es. il carpino orientale, proprio dell'Europa orientale).\nL'ultima era glaciale, la Glaciazione W\u00fcrm, \u00e8 finita solo 12000 anni fa ed \u00e8 possibile ancora oggi riconoscere la sua influenza sulla vegetazione, in particolare per mezzo dei relitti glaciali. Un esempio celebre \u00e8 la betulla dell'Etna, sospinta in Sicilia in tempi in cui il clima era decisamente pi\u00f9 freddo.\nL'azione dell'uomo sulla flora italiana \u00e8 stata importante sin da epoca romana e ha prodotto la distruzione di gran parte dei boschi di pianura e di collina, l'estinzione o la rarefazione di molte specie, la trasformazione dei boschi sottoposti a taglio, l'espansione dei pascoli, l'introduzione di specie esotiche che si sono poi naturalizzate (p.es. il fico d'India, oggi cos\u00ec comune nelle zone pi\u00f9 calde del Mezzogiorno).\nZone floristiche.\nLe diversit\u00e0 di clima esistenti tra l'Italia continentale e l'Italia peninsulare d\u00e0 origine a una differente vegetazione nell'una e nell'altra zona. Grande importanza assume anche l'altitudine sul livello del mare.\nGli studiosi parlano di zone fitoclimatiche, che, per l'Italia, sono principalmente il \"Lauretum\", il \"Castanetum\", il \"Fagetum\", il \"Picetum\" e l\"Alpinetum\". Rimandiamo alla voce apposita per approfondimenti.\nIn modo pi\u00f9 semplificato, possiamo riconoscere tre tipi fondamentali di foresta o boscaglia:\nPer ogni categoria, esistono forme di passaggio (p.es. boschi misti di sempreverdi e latifoglie).\nEsistono inoltre associazioni vegetali prive o povere di alberi: praterie, pascoli, deserti. In montagna, a mano a mano che si sale, il bosco lascia posto ai pascoli montani, sparsi di arbusti vari (p.es. pini mughi, rododendri, ginepri) e costellati di piccoli fiori variopinti. Pi\u00f9 in alto, si arriva alle praterie d'altitudine e persino a situazioni paragonabili al deserto perch\u00e9 prive o quasi prive di vegetazione (le rocce, i ghiacciai). Un'altra situazione che pu\u00f2 essere paragonata al deserto dal punto di vista della vegetazione si trova, all'estremo opposto, lungo le coste (spiagge, scogli).\nRicordiamo che ogni categoria si pu\u00f2 suddividere ulteriormente in molte forme specifiche, influenzate dai dettagli del clima (per esempio, pi\u00f9 o meno umido a parit\u00e0 di temperatura), dalle caratteristiche del suolo, da fattori storici ecc. A titolo di esempio, una pecceta (foresta con prevalenza di abeti rossi) \u00e8 molto diversa da una pineta a pino nero, pur essendo entrambe dominate da conifere sempreverdi.\nInfluenza dell'uomo.\nNelle zone maggiormente abitate, l'uomo ha trasformato completamente o quasi il paesaggio naturale vegetale. Ci\u00f2 naturalmente allo scopo di estendere coltivazioni arboree ed agricole e trarre dalla terra la maggior quantit\u00e0 possibile di prodotti necessari per il proprio sostentamento, per l'allevamento degli animali domestici o per le applicazioni di carattere industriale, come nel caso delle piante che danno fibre tessili (canapa, lino) e delle barbabietole da zucchero.\n\u00c8 soprattutto nella pianura e nei dolci declivi delle colline che l'uomo ha fissato le proprie dimore; ed \u00e8 qui che ormai ben poco resta della naturale vegetazione. Orti e giardini presso le case, campi estesi intorno ai villaggi per la coltivazione dei cereali, della patata, di altri prodotti, frutteti, vigneti, oliveti hanno ormai quasi sostituito la vegetazione naturale."}
{"id": "243923", "revid": "1934238", "url": "https://it.wikipedia.org/wiki?curid=243923", "title": "Pesci in Italia", "text": "I pesci in Italia sono diversificati in 621 specie, di cui 72 introdotte o migrate dall'oceano Atlantico e dal mar Rosso per via della tropicalizzazione del mar Mediterraneo. Di tutte le specie presenti circa un quinto vive in acque dolci e di queste 9 sono endemiche. \nIl mare.\nI mari italiani hanno una fauna ittica molto diversa fra loro, specialmente il popolamento del Mar Adriatico si differenzia sostanzialmente da quella degli altri mari italiani per la presenza di specie ad areale nordico assenti altrove (per esempio il merlano o la passera di mare) e per l'assenza di specie termofile come alcuni sparidi o labridi. I mari del Sud Italia sono invece assai ricchi di specie tropicali o subtropicali come Thalassoma pavo, Sparisoma cretense, Sphyraena viridensis e vari carangidi che si ritrovano anche nelle acque del nord Africa e che, complice il fenomeno della meridionalizzazione del Mediterraneo, si stanno diffondendo anche in acque pi\u00f9 settentrionali.\nLe popolazioni del Mar Mediterraneo (ha poco senso parlare di ittiofauna marina italiana dato che i nostri mari sono direttamente collegati al resto del Mediterraneo) sono caratterizzati dalla presenza di molte specie diverse ognuna delle quali rappresentata da uno scarso numero di individui (ha popolazioni pi\u00f9 simili a quelle di un mare tropicale che a quelle di un mare temperato freddo come il Nord Atlantico).\nL'industria peschereccia, dunque, non pu\u00f2 contare su grandi banchi paragonabili a quelli, per esempio, di aringhe o di merluzzi delle acque del Nord Europa.\nTropicalizzazione e meridionalizzazione del Mediterraneo.\nL'innalzamento globale della temperatura \u00e8 strettamente collegato alla presenza di specie di pesci considerate aliene nelle acque mediterranee. Dallo stretto di Gibilterra e, soprattutto, dal Mar Rosso (attraverso il canale di Suez) molte specie stanno formando popolazioni nelle acque mediterranee. Si tratta di specie perlopi\u00f9 tropicali, quali scorpenidi del genere \"Pterois\", olocentridi, siganidi ed altre specie appartenenti a generi o famiglie precedentemente mai segnalati per il Mare Nostrum. L'immigrazione di specie tipiche del Mar Rosso attraverso il canale di Suez \u00e8 detto migrazione lessepsiana. L'ingresso di specie tropicali nel mar Mediterraneo prende il nome di tropicalizzazione.\nLa meridionalizzazione \u00e8 un fenomeno simile, ma limitato a specie dei bacini meridionali del Mediterraneo che spostano o ampliano verso nord il loro areale, come \u00e8 successo alle specie \"Sphyraena viridensis\", \"Thalassoma pavo\", \"Sparisoma cretense\" e molte altre.\nLe acque dolci.\nL'ittiofauna d'acqua dolce italiana riveste un altissimo interesse ittiologico a causa dell'elevato numero di specie endemiche, dei complessi meccanismi di speciazione qui intervenuti e studiabili in vivo e, infine, per l'eccezionale interesse biogeografico che rivestono molte popolazioni.\nEssenzialmente, l'Italia pu\u00f2 essere suddivisa in due grandi province, ossia la provincia padana (corrispondente all'incirca alla Pianura Padana, ma estesa anche ai fiumi non tributari del Po come Adige, Brenta, Piave, Tagliamento) e la provincia tosco-laziale (corrispondente al medio ed alto versante tirrenico della Penisola, dal fiume Magra al fiume Volturno a sud).\nQueste due regioni ospitano specie e, soprattutto, endemismi totalmente diversi.\nGli endemismi.\nLa fauna ittica italiana comprende numerose specie endemiche quali:\nSono inoltre endemiche alcune specie di Ciprinidi tra cui meritano una segnalazione:\ned alcuni Salmonidi come:\nsenza dimenticare i gobidi:\nE i membri di altri gruppi come:\n\u00c8 inoltre ormai stata classificata come specie endemica italiana appartenente alla famiglia delle Esocidae\nL'alto livello di endemismo \u00e8 legato principalmente alle vicissitudini occorse all'epoca delle ultime glaciazioni quando l'Italia fu un'area di rifugio con caratteristiche climatiche relativamente pi\u00f9 miti rispetto all'Europa continentale, dalla quale si trov\u00f2 separata dalla'imponente calotta glaciale che allora copriva le Alpi.\nAnche la Penisola Iberica, i Balcani, il bacino del Danubio, aree con notevole presenza di endemismi, furono simili \"rifugi\" per l'ittiofauna all'epoca.\nLe introduzioni di specie aliene.\nDurante tutto il XX secolo sono state immesse nelle acque interne italiane numerosissime specie di pesci alloctoni provenienti da tutto il mondo (soprattutto da nord America ed Europa orientale) sia per scopi alimentari che (prevalentemente) per la pesca sportiva. Questa rivoluzione ha avuto risultati spesso disastrosi, infatti sono state immesse specie incompatibili con le popolazioni preesistenti causando estinzioni locali di specie rare ed una banalizzazione dei popolamenti fluviali e lacustri.\nEvidente a tutti \u00e8 la dannosit\u00e0 di alcune specie introdotte come il pesce gatto, il siluro, il persico sole, il carassio, l'aspio ed il lucioperca che in certe aree hanno praticamente sostituito le popolazioni preesistenti.\nUn fenomeno simile \u00e8 la transfaunazione ovvero l'introduzione di specie di un certo bacino idrografico in altri all'interno dello stesso paese dove prima era assente, un esempio \u00e8 l'introduzione della savetta o del triotto nelle acque centromeridionali o l'immissione della rovella in quelle del Po.\nDi seguito un elenco delle pi\u00f9 note specie introdotte prima del 2007 nelle acque dolci italiane che hanno formato popolazioni stabili:\nFamiglia Cyprinidae\nFamiglia Siluridae\nFamiglia Ictaluridae\nFamigliaSalmonidae\nFamiglia Poeciliidae\nFamiglia Percidae\nFamiglia Centrarchidae"}
{"id": "243925", "revid": "767487", "url": "https://it.wikipedia.org/wiki?curid=243925", "title": "Storia del Fisco", "text": "Il termine fisco (\"fiscus\" in latino, \"cesto\", \"cassa\") indicava originariamente la cassa ed il tesoro privato dell'imperatore romano, distinto dall'erario militare, dall'erario del popolo e del Senato (il solo tesoro pubblico durante la Repubblica) definiti complessivamente \"aerarium\" (da \"aes, aeris\", cio\u00e8 \"rame, bronzo, denaro, tesoro\").\nStoria.\nRoma antica.\nAugusto riorganizz\u00f2 l'amministrazione finanziaria dello Stato romano, costituendo il \"fiscus\" (ovvero la cassa delle entrate dell'imperatore), accanto al vecchio \"aerarium\", che rimase la cassa principale (ora affidata dal 23 a.C. a due pretori, non pi\u00f9 a due questori), anche se Augusto fu autorizzato ad attingere da esso le somme necessarie per tutte le funzioni amministrative e militari. L'imperatore, di fatto, poteva dirigere la politica economica di tutto l'impero ed assicurarsi che le risorse fossero equamente distribuite in modo che le popolazioni sottomesse potessero considerare il governo di Roma una benedizione non una condanna. Cre\u00f2 infine un \"aerarium militare\" per i compensi da dare ai veterani.\nIn seguito, impadronitisi gli imperatori anche dell'\"aerarium\", cess\u00f2 la separazione fra le due casse e le entrate che gi\u00e0 spettavano all'erario confluirono nel \"fiscus\", nel quale confluivano anche beni derivanti dalle confische e dalle sostanze dei cittadini che morivano senza lasciare eredi diretti.\nIl \"fiscus\", distinguendosi dal patrimonio privato imperiale, raccolse tutte le entrate che erano attribuite all'imperatore in virt\u00f9 dei suoi poteri sovrani e per l'adempimento dei fini pubblici. Era dotato anche di un corpo di funzionari, gli \"advocati fisci\" che ne difendevano le ragioni in giudizio, nel contenzioso che emergeva rispetto ai beni in esso inclusi.\nCon Settimio Severo, l'Italia venne equiparata dal punto di vista del fisco al resto dell'impero e il potere fu accentrato nelle mani dell'imperatore anche in campo giudiziario.\nRepubblica italiana.\nNel linguaggio comune, ai nostri tempi, affermatosi lo Stato come vera e propria personalit\u00e0 giuridica anche in materia patrimoniale, il concetto di fisco si confonde con quello di Stato.Pi\u00f9 propriamente esso indica lo Stato come soggetto dell'attivit\u00e0 finanziaria e pi\u00f9 particolarmente indica l'amministrazione tributaria nei rapporti con i contribuenti: il fisco non \u00e8, insomma, che il complesso dei rapporti patrimoniali di diritto pubblico dello Stato."}
{"id": "243926", "revid": "2194416", "url": "https://it.wikipedia.org/wiki?curid=243926", "title": "Ostruzionismo", "text": "Ostruzionismo indica il disegno dilatorio messo in atto dai gruppi di una minoranza per ritardare o impedire alcuni atti. Il concetto viene usato in vari ambiti e contesti\nOstruzionismo parlamentare.\nOstruzionismo tecnico.\nL'ostruzionismo \u00e8 detto tecnico quando le minoranze fanno ricorso alle norme regolamentari ed agli usi parlamentari:\nL'ostruzionismo tecnico viene spesso giustificato come metodo di difesa delle minoranze parlamentari.\nOstruzionismo violento.\nL'ostruzionismo \u00e8 detto violento quando si fa ricorso allo scontro fisico (scontri, colluttazioni, ...), o all'interruzione e alle intemperanze verbali con cui le opposizioni \"movimentano\" le sedute, forme di vera e propria violenza in cui si distinguono pi\u00f9 spesso i gruppi pi\u00f9 estremi avvilendo il parlamento.\nMetodi anti-ostruzionistici.\nEsistono comunque metodi che consentono di impedire l'ostruzionismo parlamentare, tra i quali il potere presidenziale di togliere la parola superato un limite di tempo fissato dai Regolamenti, la seduta fiume (che consiste nella prosecuzione ininterrotta della seduta parlamentare in corso), oppure le votazioni dette riassuntive o a scalare. Si tratta per\u00f2 di misure che restano tutte all'interno della vita parlamentare; la pi\u00f9 antica di esse \u00e8 la cosiddetta ghigliottina (\"cloture\" nei parlamenti anglosassoni), una mozione con cui la maggioranza porta al voto dell'Assemblea la richiesta di chiudere la discussione generale e procedere direttamente alla successiva fase procedurale (discussione degli articoli).\nIl primo livello delle iniziative antiostruzionistiche che, invece, coinvolgono anche i poteri del Governo \u00e8 quello che prevede l'emanazione di un decreto-legge appena la maggioranza - in una qualsiasi sede, anche la sola sede referente sui disegni di legge nella medesima materia - ha raggiunto un consenso al suo interno, votando un testo.\nSenza dubbio per\u00f2, lo strumento antiostruzionistico per eccellenza consiste nella presentazione, da parte del Governo, di un \"maxiemendamento\", cio\u00e8 un emendamento che ingloba tutti gli articoli della legge in esame, su quale viene posta la questione di fiducia, che essendo prioritaria rispetto a tutte le altre viene subito votata e pertanto tutti gli emendamenti presentati si considerano preclusi.\nL\"'opzione nucleare\", come \u00e8 stata a volte chiamata, \u00e8 invece quella di modificare gli stessi regolamenti parlamentari nella parte in cui consentono le tecniche ostruzionistiche: essa pu\u00f2 conseguirsi con la maggioranza necessaria per le modifiche regolamentari (che spesso \u00e8 pi\u00f9 bassa di quella per le modifiche costituzionali, o comunque meno gravosa), ma - stante la sua pesantissima ricaduta in termini di delegittimazione delle istituzioni - registra precedenti soprattutto nei momenti di crisi delle democrazie. In questo caso le misure anti-ostruzionistiche ritornano tutte nell'alveo endo-parlamentare, ma sotto forma di una modificazione delle regole imposta \"a gioco gi\u00e0 in corso\".\nUn'altra possibile conseguenza dell'\"opzione nucleare\" \u00e8 la sua utilizzazione da parte dello schieramento politico avverso a coloro che la utilizzarono per primi: \u00e8 quanto \u00e8 avvenuto nel 115\u00ba Congresso degli Stati Uniti d'America, quando la nuova maggioranza repubblicana al Senato ha esteso alle proposte presidenziali di nomine alla Corte suprema l'abbassamento della \"supermaggioranza\" gi\u00e0 statuito, nel 113\u00ba Congresso, per le proposte presidenziali di nomine alle Corti inferiori.\nOstruzionismo sindacale.\nNel diritto sindacale si intende con ostruzionismo sindacale il comportamento con il quale i lavoratori pongono in essere comportamenti che rallentano od ostacolano il processo produttivo al fine di attuare una lotta sindacale, pur rispettando la formale prestazione di lavoro e il regolamento aziendale.\nNella realt\u00e0 lavorativa spesso accade che ci siano molte regole informali che rendono il lavoro pi\u00f9 fluido e dinamico (ad esempio fare un'altra mansione se un collega all'improvviso sta male in attesa dell'arrivo di un addetto formalmente qualificato, oppure sorvegliare i colleghi per volont\u00e0 del datore di lavoro pur non essendo formalmente preposti e retribuiti, controllare i macchinari saltando le procedure cavillose al fine di velocizzare la produzione, ecc.).\nEsso pu\u00f2 essere promosso da un sindacato e seguito da una collettivit\u00e0 di lavoratori (durante gli sciopero del '68 in Italia \u00e8 stato molto utilizzato), oppure attuato da un singolo lavoratore senza iniziativa sindacale. Se proclamato da un sindacato, l'ostruzionismo \u00e8 considerato come un legittimo diritto di sciopero a tutela di un interesse collettivo (in tal caso prende il nome di sciopero pignolo). Tuttavia in qualit\u00e0 di sciopero non d\u00e0 luogo all'obbligo di retribuzione da parte del datore di lavoro.\nSe non \u00e8 proclamato da un sindacato, invece, l'ostruzionismo \u00e8 considerato un illecito civile. La ragione di ci\u00f2 \u00e8 che si tratta di un'esecuzione che non \u00e8 in buona fede e pertanto \u00e8 considerabile come inadempimento della prestazione per cause imputabili al lavoratore (nel diritto privato l'obbligazione contrattuale comprende le necessarie cure che, sebbene non previste espressamente dal contratto, rendono migliore l'esecuzione ove esse siano possibili, secondo la diligenza del buon padre di famiglia).\nLa maggior parte della dottrina \u00e8 concorde con l'affermare che lo sciopero pignolo pu\u00f2 arrecare danno al profitto (d'altronde lo sciopero mira proprio a quello), ma non deve arrecare danno alla capacit\u00e0 produttiva (in tal caso i lavoratori cadranno nell'inadempimento e saranno responsabili in solido del danno). La capacit\u00e0 produttiva \u00e8 intesa come capacit\u00e0 dell'azienda di riprendere la propria attivit\u00e0 una volta terminato lo sciopero pignolo (macchinari intatti, locali non danneggiati, ecc.). L'eventuale perdita di clienti o i peggiori rapporti con i fornitori in seguito allo sciopero pignolo non fanno parte del danno alla capacit\u00e0 produttiva, ma sono bens\u00ec delle facolt\u00e0 imputate all'attivit\u00e0 imprenditoriale del datore di lavoro.\nNel mondo.\nItalia.\nIl 4 febbraio 1899 il presidente del consiglio italiano Luigi Pelloux present\u00f2 alla Camera dei deputati un gruppo di decreti volti, tra l'altro, a punire lo sciopero ed a limitare i diritti di riunione e la libert\u00e0 di stampa. Il 4 marzo la Camera approv\u00f2 il passaggio alla seconda lettura del disegno di legge, ma fronteggi\u00f2 un durissimo ostruzionismo parlamentare contro il quale, il 4 maggio dello stesso anno, dopo un rimpasto di governo, Pelloux propose allora un nuovo regolamento parlamentare: esso - introducendo la \"ghigliottina\" per impedire alla discussione di prolungarsi con interventi di tutti i deputati dell'opposizione - tendeva a sormontare l'ostruzionismo con un cambio delle regole a gioco gi\u00e0 in corso.\nSubito dopo, il 23 giugno 1899, fu pubblicato un altro decreto, denominato significativamente \"il decretone\", che riuniva 10 articoli di Pelloux relative alla stampa e alla pubblica sicurezza che egli mandava alla Camera per l'approvazione. Il 30 giugno 1899 il deputato Camillo Prampolini fu protagonista a Montecitorio - con i colleghi deputati socialisti De Felice, Giuffrida, Morgari, Leonida Bissolati e Costa - del nuovo ostruzionismo che culmin\u00f2 nel rovesciamento delle urne, costituendosi alla giustizia penale il 18 settembre successivo.\nIl Governo confidava nel fatto che il provvedimento sarebbe entrato in vigore, anche senza la deliberazione di Montecitorio, per la sua natura di decreto-legge; ma la sentenza 20 gennaio 1900 della Cassazione di Roma, concludendo anche giuridicamente la vicenda, ritenne che il regio decreto 22 giugno 1899, n. 227, presentato dal governo Pelloux, fosse \u201cassimilabile ad un mero disegno di legge di iniziativa governativa\u201d; per questo, si concludeva, \"giusta le norme costituzionali, ed in base alla costante consuetudine, quel disegno di legge con la chiusura della sessione rest\u00f2 decaduto\". Anche per il prolungarsi dell'ostruzionismo fino alla chiusura della sessione, quindi, il tentativo autoritario non riusc\u00ec e, grazie all'opposizione nel Parlamento e nel Paese, il governo si dimise, dando luogo alla svolta libertaria del governo Zanardelli."}
{"id": "243927", "revid": "466539", "url": "https://it.wikipedia.org/wiki?curid=243927", "title": "Destalinizzazione", "text": "Il termine destalinizzazione indica un insieme di provvedimenti finalizzati al superamento degli effetti del culto della personalit\u00e0 di Stalin, attuati in Unione Sovietica all'indomani della morte di quest'ultimo (1953) e in particolare dopo le dure critiche alla sua politica formulate dal nuovo Primo segretario del Partito Comunista dell'URSS Nikita Chru\u0161\u010d\u00ebv in occasione del XX (1956) e del XXII Congresso del PCUS (1961).\nI primi provvedimenti.\nDopo la morte di Stalin, avvenuta il 5 marzo 1953, si apr\u00ec in Unione Sovietica un periodo di guida collettiva, incarnata in una prima fase da Chru\u0161\u010d\u0451v, dal Capo del Governo Georgij Malenkov e da Lavrentij Berija, che in qualit\u00e0 di Ministro degli Interni era al vertice della potente polizia politica.\nLa nuova dirigenza assunse da subito decisioni finalizzate ad alleggerire il sistema repressivo degli anni precedenti, e tra i primi provvedimenti, annunciati da Berija, vi furono un'amnistia per i reati punibili fino a cinque anni, riduzioni di pena per le condanne pi\u00f9 lunghe e la proclamazione dell'innocenza degli imputati del cosiddetto \"Complotto dei medici\". Fu poi lo stesso Berija a rimanere vittima della successiva serie di azioni intraprese in particolare su iniziativa di Malenkov e volte alla riduzione dell'autonomia e del potere della polizia politica.\nIl ministro venne arrestato e condannato a morte insieme ad alcuni dei suoi principali collaboratori, mentre vennero destituiti anche molti capi dei servizi di sicurezza a livello delle repubbliche federate o a livello regionale. Questo accese le speranze di coloro che si trovavano nei campi di lavoro, deportati o confinati: con lentezza e senza proclami ufficiali si mise in moto un processo di riabilitazione che port\u00f2 alla liberazione di numerosi prigionieri, avviando il periodo del disgelo.\nAllo stesso tempo furono intraprese profonde riforme delle politiche agricole, finalizzate ad allentare la pressione sulle campagne che aveva caratterizzato il periodo staliniano. Anche nell'ambito della vita interna al partito furono modificate le abitudini consolidatesi nel periodo precedente, con il ritorno alla frequente convocazione del Comitato Centrale e la ribadita imprescindibilit\u00e0 della natura collegiale della leadership. Un altro ambito in cui fu tentata un'inversione di tendenza fu la politica estera, dove venne avviata una politica di distensione con lo scopo di smorzare le tensioni connesse alla guerra fredda e venne aperta la strada al riavvicinamento con la Jugoslavia dopo la grave crisi che aveva opposto Stalin a Tito.\nTra i processi riesaminati nel primo periodo post-staliniano vi fu l'Affare di Leningrado, che fu giudicato appositamente fabbricato da Berija e dai suoi collaboratori; in questa fase emersero anche responsabilit\u00e0 di Malenkov, che fu in breve costretto a rassegnare le dimissioni dal ruolo di Presidente del Consiglio dei ministri, nel quale gli subentr\u00f2 Bulganin. Ci\u00f2 modific\u00f2 gli equilibri a favore di Chru\u0161\u010d\u0451v e ribad\u00ec la posizione prioritaria del Partito rispetto agli altri organismi statali. Il potere del Primo segretario era comunque limitato dal Presidium, dove venivano assunte le decisioni pi\u00f9 importanti e dove sedevano diversi avversari di Chru\u0161\u010d\u0451v, tra cui Molotov, Kaganovi\u010d e Voro\u0161ilov.\nIl rapporto segreto.\nIl XX Congresso del PCUS, che si tenne al Cremlino dal 14 al 25 febbraio 1956, segn\u00f2 una tappa decisiva nella storia dell'URSS e del movimento comunista. Elemento cruciale fu il cosiddetto \"rapporto segreto\", dal titolo \"Sul culto della personalit\u00e0 e le sue conseguenze\", letto da Chru\u0161\u010d\u0451v nel corso dell'ultima giornata di lavori, in una seduta riservata. Il documento condannava drasticamente l'operato di Stalin dal 1934 in poi, forniva dettagli sulle repressioni degli anni trenta e quaranta, criticava la direzione della prima fase della Grande guerra patriottica, analizzava i metodi con cui l'ex leader aveva concentrato il potere nelle proprie mani. Si trattava di una requisitoria durissima che lasci\u00f2 ammutoliti i delegati; a seguire il Congresso vot\u00f2 una breve risoluzione incaricando il Comitato centrale di adottare le misure necessarie a superare il culto della personalit\u00e0 e liquidarne le conseguenze in tutti i settori.\nIl rapporto, per quanto segreto, venne inviato a tutte le cellule del partito, e dopo le prime settimane ne fu estesa la lettura anche ad assemblee pubbliche, mentre la pubblicazione non fu permessa fino al 1989. Al contrario, all'estero il testo di Chru\u0161\u010d\u0451v venne dato alle stampe fin da subito per il tramite dei servizi di spionaggio statunitensi. In URSS venne invece pubblicata a fine giugno una delibera del Comitato centrale che spiegava che i gravi errori di Stalin non avevano alterato il carattere socialista della societ\u00e0 sovietica n\u00e9 ridotto il valore positivo dell'opera storica del partito.\nConseguenza immediata del \"rapporto segreto\" fu lo sblocco delle procedure di revisione dei processi, che port\u00f2 allo smantellamento dell'intero sistema penale politico dell'epoca staliniana, al ritorno nei luoghi di origine della maggior parte delle popolazioni deportate, al ripristino dei diritti civili, con la riammissione nel partito di molti espulsi o numerose riabilitazioni postume; ci\u00f2 non riguard\u00f2 tuttavia i principali oppositori politici protagonisti dei processi degli anni trenta.\nUn altro risultato del XX Congresso fu che l'opinione pubblica sovietica perse la propria monoliticit\u00e0 politica e si divise tra stalinisti e antistalinisti, il che apr\u00ec la strada allo sviluppo di un \u00abpluralismo semilegale\u00bb nella societ\u00e0 e nel partito. Al mutamento di clima politico corrispose una maggiore circolazione di opere letterarie, aument\u00f2 il quantitativo di riviste storiche ed economiche, si accrebbe il numero di visitatori stranieri, gli organi istituzionali ripresero a riunirsi regolarmente e spesso i loro lavori erano accessibili, cos\u00ec come statistiche e altri dati sulla vita della societ\u00e0. Venne inoltre aumentato il potere decisionale in ambito amministrativo, economico, giuridico, scientifico da parte degli organi territoriali, dai quali era pretesa collegialit\u00e0 nella direzione. Chru\u0161\u010d\u0451v avvi\u00f2 successivamente numerose importanti riforme, tra cui quella del sistema giudiziario, allo scopo di concretizzare la promessa di una maggiore legalit\u00e0 avanzata al Congresso.\nNel frattempo, con la distruzione del mito di Stalin si era per\u00f2 spezzato il tradizionale legame di fiducia tra il Paese e il suo vertice, mentre grosse tensioni si erano venute a creare anche in campo internazionale: esse avevano avuto il loro culmine nelle sommosse operaie in Polonia e nella Rivoluzione ungherese. Chru\u0161\u010d\u0451v era divenuto oggetto di forti critiche e un tentativo di rimuoverlo dal vertice era stato organizzato nel 1957 da quello che sarebbe stato poi definito il \"gruppo antipartito\", formato da numerosi membri del Presidium. Il fallimento dell'operazione aveva portato alla conclusione della fase della direzione collegiale, cosicch\u00e9 Chru\u0161\u010d\u0451v aveva acquisito una posizione di netta preminenza, consolidata dall'ingresso nel Presidium, in qualit\u00e0 di membri effettivi o candidati, di diversi suoi sostenitori. Nonostante ci\u00f2, il suo potere non si sarebbe mai avvicinato a quello che era stato di Stalin, anche per la barriera psicologica che si era creata contro l'eccessivo prevalere di un solo individuo.\nRilancio della destalinizzazione.\nNell'ottobre del 1961, al XXII Congresso del PCUS, Chru\u0161\u010d\u0451v diede nuovo vigore alle sue critiche al passato staliniano. Affront\u00f2 l'argomento sia nella sua relazione introduttiva, insieme a un rinnovato attacco al \"gruppo antipartito\", sia nel discorso conclusivo. La nuova denuncia dei crimini di Stalin fu in questa occasione svolta pubblicamente e fu quindi diffusa ufficialmente dalla stampa; incontr\u00f2 una societ\u00e0 pi\u00f9 preparata ad accoglierla rispetto al 1956 e apr\u00ec un periodo pi\u00f9 fertile anche nell'ambito della ricerca storica. Si tradusse anche in gesti di particolare valore simbolico, come la rimozione della salma di Stalin dal mausoleo di Lenin e la ridenominazione della citt\u00e0 di Stalingrado in Volgograd.\nNel periodo successivo vennero introdotti limiti di mandato nei ruoli dirigenziali nel partito e venne attenuata la censura. Tuttavia l'opposizione dei difensori dell'ortodossia ideologica fu solida e costrinse Chru\u0161\u010d\u0451v a battere in ritirata su pi\u00f9 fronti: per esempio il Primo segretario non riusc\u00ec nel nuovo tentativo di ottenere la revisione dei processi del 1936-1938 e la riabilitazione di Bucharin e degli altri condannati, a cui si sarebbe giunti solo nel periodo della Perestrojka.\nIntanto si ebbe la definitiva rottura con il Partito Comunista Cinese, i contrasti con il quale, iniziati ormai da qualche anno, si palesarono al XXII Congresso. Alla critica di Chru\u0161\u010d\u0451v al Partito del Lavoro d'Albania, filostalinista, Zhou Enlai replic\u00f2 parlando di un comportamento sovietico non serio e non marxista-leninista, e tra il 1962 e il 1963 il movimento comunista internazionale si spacc\u00f2 definitivamente.\nEpilogo.\nI problemi internazionali, dalla crisi con la Cina a quella dei missili di Cuba, i risultati negativi delle riforme in campo agricolo, la controffensiva in atto sul piano ideologico ampliarono il fronte degli avversari di Chru\u0161\u010d\u0451v, che venne rimosso nell'ottobre 1964 al termine di un'operazione gestita dal Presidente del Presidium del Soviet Supremo Leonid Bre\u017enev e dai capi del Comitato per il controllo partitico-statale Aleksandr \u0160elepin e del KGB Vladimir Semi\u010dastnyj.\nCon la nuova dirigenza collettiva, incentrata sulle figure di Kosygin, Suslov e Bre\u017enev, si interruppe il periodo marcatamente antistalinista al vertice del partito e del Paese, ma non vennero accolte le proposte di chi puntava alla liquidazione di tutti gli effetti del disgelo e alla riabilitazione di Stalin. A sostegno della posizione dei cosiddetti neostalinisti vi era l'obiettivo di ripristinare l'unit\u00e0 tanto nella societ\u00e0 sovietica, quanto nel movimento comunista internazionale, in particolare con un miglioramento dei rapporti con la Cina e con l'Albania. I vertici del PCUS e dell'URSS scelsero invece di non acuire lo scontro intorno alla figura di Stalin, cosicch\u00e9 sia il nome del leader georgiano che quello di Chru\u0161\u010d\u00ebv cominciarono a comparire il meno possibile nelle pubblicazioni ufficiali."}
{"id": "243928", "revid": "8897", "url": "https://it.wikipedia.org/wiki?curid=243928", "title": "Malattie veneree", "text": ""}
{"id": "243929", "revid": "767487", "url": "https://it.wikipedia.org/wiki?curid=243929", "title": "Campionato russo di calcio", "text": "Il campionato russo di calcio (\u0424\u0443\u0442\u0431\u043e\u043b \u0432 \u0420\u043e\u0441\u0441\u0438\u0438) \u00e8 nato nel 1992 in seguito allo smembramento dell'Unione Sovietica in 15 repubbliche indipendenti, fra cui appunto la Russia, ed \u00e8 posto sotto l'egida della Federazione calcistica della Russia.\nStruttura.\nIl campionato russo si articola nelle seguenti divisioni, ciascuna organizzata da una propria lega:\nIl quarto livello \u00e8 non professionistico e pu\u00f2 essere a sua volta diviso in sotto categorie; il numero di squadre a questo livello cambia di anno in anno\nStoria.\nIl campionato russo nasce nel 1992, anno in cui la massima serie fu disputata con una formula anomala: le 20 squadre divise in due gironi, si affrontava in partite di sola andata, le 4 migliori di ciascun raggruppamento davano poi vita alla lega finale per il titolo, mentre le altre 12 ai play-off per la permanenza in massima serie. Si tratt\u00f2 di una fase di transizione con le squadre russe che provenivano dal vecchio campionato sovietico.\nI nomi dei livelli erano ancora quelli sovietici: avevamo \"Vys\u0161aja Liga\", \"Pervaja liga\" e \"Vtoraja Liga\" come in epoca sovietica.\nNel 1994 fu introdotto un quarto livello di campionato nazionale: la \"Tret'ja Liga\", cio\u00e8 \"Terza Lega\"; tale campionato ha vissuto solo per quattro stagioni chiudendo i battenti alla fine del 1997.\nIl 1998 \u00e8 stato anche l'anno in cui si abbandonarono i vecchi nomi sovietici: la Vys\u0161aja Liga divenne \"Vys\u0161aja Divizion\", la Pervaja liga si chiam\u00f2 \"Pervyj divizion\" e la Vtoraja Liga \"Vtoroj divizion\" (in pratica si pass\u00f2 da \"lega\" a \"divisione\").\nAltri cambi di denominazione avvennero nel 2002 (da Vys\u0161aja Divizion a Prem'er-Liga) e nel 2011 (da Pervyj divizion a Pervenstvo Futbol'noj Nacional'noj Ligi). Ma il vero cambiamento riguard\u00f2 il cambiamento temporale dei campionati: esso, infatti, si svolgeva interamente nell'anno solare, iniziando a marzo e terminando a novembre, come succede di solito nei paesi pi\u00f9 freddi. Dal 2011 i vari livelli si sono adeguati ai ritmi dei maggiori campionati europei, suddividendo la stagione tra l'anno 2011 e il 2012."}
{"id": "243930", "revid": "1226", "url": "https://it.wikipedia.org/wiki?curid=243930", "title": "Accademia della flotta stellare", "text": ""}
{"id": "243932", "revid": "1226", "url": "https://it.wikipedia.org/wiki?curid=243932", "title": "Accademia della Flotta stellare", "text": ""}
{"id": "243934", "revid": "125998585", "url": "https://it.wikipedia.org/wiki?curid=243934", "title": "Anticomunismo", "text": "Anticomunismo indica l'eterogeneo insieme di movimenti politici, religiosi e civili che avversano o rifiutano il comunismo. Il termine \u00e8 talvolta considerato troppo generico perch\u00e8 esistono diversi tipi di comunismo. In genere per anticomunismo s'intende l'opposizione alla teoria marxista e/o l'opposizione alle sue concretizzazioni nel socialismo reale in quelli che furono l'Unione Sovietica e gli Stati comunisti come la Cina, la quale per\u00f2 dal 1993, pur mantenendo un regime totalitario, si \u00e8 aperta a un'economia quasi di libero mercato, definita economia socialista di mercato.\nAnticomunismo liberale e democristiano.\nI liberali democratici e cristiani democratici o centristi giudicano negativamente il comunismo poich\u00e9 ritengono la propriet\u00e0 privata e la libert\u00e0 di mercato due questioni essenziali e necessarie tra le libert\u00e0 e diritti fondamentali per lo sviluppo della civilt\u00e0 e democrazia. I conservatori sostengono che il comunismo sia sovversivo dei valori principali della natura dell'essere umano. Gli attivisti dei partiti liberali e democristiani o centristi hanno istituito organizzazioni, che sostengono e aiutano tutti coloro che condividono gli stessi ideali politici nel mondo; tali organizzazioni sono: Internazionale Liberale e Internazionale Democratica Centrista.\nGuerra contro l'Armata Rossa.\nA seguito dell'uscita della Russia dalla prima guerra mondiale (marzo 1918), gli Stati dell'Intesa (Regno Unito, Francia, Italia) e loro alleati s'impegnarono nella guerra civile russa inviando soldati in soccorso dell'Armata Bianca contro l'Armata Rossa. Gli scopi dell'intervento erano sia instaurare un regime che proseguisse la guerra al loro fianco, sia eliminare l'esempio della Rivoluzione russa, che poteva spingere le masse proletarie nei loro Paesi alla rivolta. Furono inviati in Russia 44\u00a0000 militari britannici, 13\u00a0000 francesi, 3\u00a0000 italiani, 13\u00a0000 statunitensi, 50\u00a0000 cecoslovacchi, 70\u00a0000 giapponesi, 24\u00a0000 greci, 12\u00a0000 polacchi, 4\u00a0000 canadesi, 4\u00a0000 serbi, 4\u00a0000 romeni, 11\u00a0300 estoni, 4\u00a0192 canadesi, 150 australiani.\nIl Corpo di spedizione italiano in Estremo Oriente era costituito da truppe di Alpini, sostenute da 2\u00a0500 ex prigionieri di guerra austro-ungarici ma di etnia italiana, che avevano combattuto nell'esercito austro-ungarico quindi poi arruolati nella Legione Redenta di Siberia. Gli italiani giocarono un ruolo piccolo ma importante durante l'intervento, combattendo insieme alla Legione Cecoslovacca e altre forze alleate usando treni corazzati e armi pesanti per controllare ampie sezioni della ferrovia siberiana. Le principali aree d'intervento furono le regioni di Irkutsk, Harbin e Vladivostok.\nAmerica.\nStati Uniti.\nIl Partito Comunista degli Stati Uniti d'America sin dall'inizio fu proibito dalle autorit\u00e0 e le sue riunioni si svolsero in clandestinit\u00e0 dal 1919 al 1923, ma nel 1924 fu riconosciuto legale e present\u00f2 propri candidati per la Presidenza in U.S.A. Durante la seconda guerra mondiale, il partito segu\u00ec la linea stalinista e fu vietato nel 1954 con il Communist Control Act per essere riammesso nel 1968 quindi ricandid\u00f2 propri membri per la Presidenza in U.S.A.\nLa cosiddetta \"Paura rossa\" (\"Red Scare\") \u00e8 stato un fenomeno socio-politico durante due distinti periodi d'intenso anticomunismo nella storia degli Stati Uniti: dal 1917 al 1920 e durante i primi anni cinquanta. Ambedue i periodi furono caratterizzati da una diffusa paura dell'influenza dei comunisti sulla societ\u00e0 statunitense e dell'infiltrazione comunista nel governo USA: si ebbe la tendenza a vedere il comunismo come un blocco compatto senza distinzioni che voleva imporre il totalitarismo. Vennero bollati come comunisti anche personaggi, movimenti o regimi di altre nazioni che non lo erano ma che venivano visti come una possibile minaccia per gli USA.\nQueste paure spronarono investigazioni aggressive, imprigionamenti e condanne a morte di persone che si riteneva fossero motivate dall'ideologia comunista o associate a movimenti politici comunisti o socialisti. Per l\u2019opinione pubblica internazionale uno dei casi pi\u00f9 clamorosi \u00e8 la vicenda di Sacco e Vanzetti: due anarchici italiani emigrati negli Stati Uniti che si dichiararono tali quindi anarchici e mai si definirono \u2018comunisti\u2019 davanti alle autorit\u00e0 giudiziarie. Furono condannati a morte con le false accuse di omicidio e rapina a mano armata, nonostante la totale carenza di prove; la successiva riabilitazione fu riconosciuta nel 1977 da parte della burocrazia statunitense. Essi vennero giustiziati il 23 agosto del 1927 nel Massachusetts malgrado le imponenti manifestazioni di cittadini statunitensi di tutte le etnie in favore dei due italoamericani: le proteste continuarono pure dopo l\u2019esecuzione presso le ambasciate U.S.A. in molte citt\u00e0 di America, Europa e Africa dove gi\u00e0 numerose vivevano comunit\u00e0 italiane, sostenute da militanti fascisti ufficiosamente, ma il Governo italiano fascista di allora non protest\u00f2 ufficialmente per tutelare il rapporto diplomatico con la potente nazione americana dalla quale giungevano le rimesse finanziarie degli emigrati, che costituivano un sostegno a tutta l\u2019economia italiana.\nUn altro caso degno di nota \u00e8 quello dei cittadini statunitensi Ethel e Julius Rosenberg, coppia di coniugi condannati a morte, accusati di spionaggio a favore dell'URSS e giustiziati il 19 giugno 1953. Con l'apertura degli archivi sovietici si scopr\u00ec che solo il marito, Julius, era colpevole e che quindi le accuse e la condanna per Ethel Rosenberg fu ingiusta.\nGli U.S.A., essendo una superpotenza o iperpotenza militare e politica, sono gli storici promotori e maggiori finanziatori della N.A.T.O., che sin dalla sua formazione, coi suoi alleati asiatici, ha il compito di rispondere a qualsiasi attacco militare di Stati che perseguono scopi minacciosi per Stati retti da democrazie liberali: prima una seria minaccia era l'Unione Sovietica e successivamente molta diffidenza s'\u00e8 avuta contro la Cina comunista, soprattutto dopo l'eccidio in piazza Tienanmen nel 1989. Dopo la seconda guerra mondiale, durante la quale statunitensi e sovietici furono alleati per difendere i propri territori nazionali dagli attacchi di nazioni nemiche, la politica estera statunitense fu impostata sull'anticomunismo in tutto il mondo: infatti le armate U.S.A. combatterono, con differenti impegni di uomini e mezzi, contro i comunisti greci, cinesi, coreani, vietnamiti nonch\u00e9 contro i comunisti cubani e cileni: i cubani volevano installare missili sovietici da puntare contro citt\u00e0 statunitensi quindi era programmato un intervento militare su Cuba per debellare tale minaccia, ma non fu pi\u00f9 necessario perch\u00e9 nell'ottobre 1962 i sovietici ordinarono il ritiro delle navi che trasportavano i missili, compresi quelli a testata nucleare.\nIl presidente Ronald Reagan defin\u00ec Impero del male quello che chiamavano Impero sovietico. Il presidente Donald Trump nel 2017 istitu\u00ec \"Il giorno per le vittime del comunismo\" al fine di commemorare e onorare tutte le persone trucidate nonch\u00e9 solidarizzare con quanti ancora soffrono sotto le dittature marxiste: tale data \u00e8 il 7 novembre, giorno in cui, nel 1917, i bolscevichi diedero il via alla rivoluzione russa.\nAltri paesi americani.\nI servizi segreti statunitensi, la CIA e l'amministrazione della presidenza di Richard Nixon diedero il via all'operazione Condor, che ebbe luogo negli anni settanta del secolo scorso, in alcuni stati del Sud America, volta a tutelare l\"establishment\" in quegli stati dove l'influenza socialista e comunista era ritenuta troppo potente, nonch\u00e9 a reprimere le varie opposizioni ai governi partecipi dell'iniziativa. Nel 1993 sono stati desecretati documenti sulla connivenza di Richard Nixon, presidente degli Stati Uniti, e Henry Kissinger, segretario di Stato degli Stati Uniti d'America, con Augusto Pinochet. Le procedure per mettere in atto questi piani furono di volta in volta diverse, tutte per\u00f2 ebbero in comune il ricorso sistematico alla tortura e all'omicidio degli oppositori politici. Spesso ambasciatori, politici o dissidenti rifugiati all'estero furono assassinati anche oltre i confini dell'America Latina. Alcune fra gli stati coinvolti furono Cile, Argentina, Bolivia, Brasile, Per\u00f9, Paraguay e Uruguay.\nEuropa.\nUnione Europea.\nMolti europarlamentari degli Stati ex-sovietici hanno proposto la messa al bando del simbolo della falce e martello in tutti i paesi dell'Unione europea. I Comitati per le libert\u00e0 indicono ogni anno Memento Gulag, una giornata di studi internazionali sulla repressione e sui crimini dei regimi comunisti, in particolare del totalitarismo sovietico. La giornata di studi si tiene sempre nella stessa data, scelta per il suo valore simbolico: il 7 novembre, data d'inizio della Rivoluzione d'Ottobre secondo il calendario gregoriano.\nIl 25 gennaio 2006, a Strasburgo, il Consiglio d'Europa, con 99 s\u00ec e 42 no ha approvato, al termine di un acceso dibattito, una risoluzione intitolata Sulla necessit\u00e0 di una condanna internazionale dei crimini dei regimi del totalitarismo comunista. Nella risoluzione si sostiene che l'opinione pubblica \u00e8 molto poco a conoscenza di tali crimini e che sinora, al contrario di quanto \u00e8 avvenuto per i crimini del nazismo, nessun tribunale internazionale ha condannato i crimini commessi nei regimi comunisti. La risoluzione chiede ai partiti comunisti che siano dati netti segnali di condanna verso l'esperienza del \"socialismo reale\". La risoluzione \u00e8 stata interpretata da alcuni esponenti comunisti come una strumentalizzazione della storia contemporanea per screditare le posizioni dei partiti comunisti europei.\nNel 2008 il Parlamento europeo istitu\u00ec la Giornata Europea di Commemorazione delle vittime di tutti i regimi totalitari e autoritari per rendere onore alla memoria delle vittime di tutte le dittature comuniste, fasciste, naziste: tale giornata si commemora ogni 23 agosto poich\u00e9 in data 23 agosto 1939 fu stipulato il patto Molotov-Ribbentrop tra sovietici e nazisti capeggiati da Stalin e Hitler, che anticip\u00f2 la seconda guerra mondiale.\nIl 19 settembre 2019 la Risoluzione sull'importanza della memoria europea per il futuro dell'Europa chiede a tutti gli Stati membri dell'Unione europea di celebrare la memoria di coloro che si opposero a ogni tipo di totalitarismo comunista, fascista, nazista. In tale risoluzione, tra le affermazioni principali, si sancisce:\nIl Parlamento europeo ha ripetutamente condannato la dittatura comunista cinese deliberando risoluzioni riguardo ai laogai nel 2006 e 2019.\nItalia.\nNei decenni a cavallo tra '800 e '900 il pi\u00f9 importante politico liberale fu Giovanni Giolitti, che nel 1911 in un celebre discorso tenuto nella Camera dei deputati disse \"Marx \u00e8 stato mandato in soffitta\" per esprimere un concetto di superamento storico delle tesi e teorie sostenute dal comunista tedesco quindi stigmatizzando la condotta anacronistica dei marxisti italiani.\nAlcuni storici accusano Giolitti di aver consapevolmente favorito lo squadrismo dopo il biennio rosso in Italia allo scopo d\u2019indebolire il Partito Socialista per poi riprendere in mano la situazione dell'ordine pubblico e risospingere nuovamente i fascisti ai margini del quadro politico.\nAltri storici documentano come Giolitti e il ministero dell'interno emanarono in quei mesi varie circolari e direttive, nelle quali si raccomandava ai prefetti di mantenere l'ordine pubblico; tali direttive del Governo centrale risultarono per\u00f2 inefficaci e furono ignorate dagli organi periferici dello Stato avendo trovato i fascisti estese complicit\u00e0 e connivenze con le strutture di base della polizia, magistratura, esercito.\nAltri, ancora, hanno osservato come le complicit\u00e0 fra lo squadrismo e l'esercito non fossero limitate alla base di quest'ultimo, ma coinvolgessero anche gli alti comandi; di fatto Giolitti fin\u00ec per favorire il fascismo perch\u00e9 lo statista piemontese decise di formare, per le successive elezioni politiche italiane del 1921, liste di Blocchi Nazionali comprendenti pure fascisti.\nGiolitti dunque tenne nei confronti del movimento fascista un atteggiamento permissivo per poterlo sfruttare contro i socialisti, ritenendo di esaurirne il potere a causa della perdita del finanziamento di coloro che paventavano una rivoluzione bolscevica, una volta resi innocui i loro avversari.\nI democristiani, durante l'occupazione militare statunitense e poco dopo, governando insieme a comunisti, socialisti e repubblicani non ebbero una linea politica anticomunista, ma dopo la politica ostile contro gli Stati democratici occidentali, perseguita da Stalin che finanziava pure i comunisti italiani, la Democrazia Cristiana cambi\u00f2 i suoi alleati di governo a partire dal Governo De Gasperi IV nel maggio 1947: tali alleati furono Partito Liberale Italiano, Partito Repubblicano Italiano e Partito Socialista Democratico Italiano. In vista delle elezioni del 1948, il ministro democristiano dell'Interno Mario Scelba prepar\u00f2 lo Stato al possibile scoppio di una guerra civile tra comunisti e anticomunisti, rafforzando la polizia quindi espellendo da essa elementi considerati di dubbia fedelt\u00e0 conseguenti ad arruolamenti provvisori, avvenuti sul finire della guerra, della polizia partigiana di osservanza comunista e sostituendoli con uomini di fiducia, la cui risolutezza e spicciativit\u00e0 provoc\u00f2 tumulti in piazza e in parlamento.\nDopo la seconda guerra mondiale alcune organizzazioni di anticomunisti liberali e cattolici democristiani avevano conservato un arsenale per opporsi all\u2019eventuale attacco dell\u2019apparato paramilitare del PCI. Difatti del governo di Alcide De Gasperi dal 1\u00ba gennaio 1947 al 30 aprile 1948 in diversi conventi furono recuperati 974\u00a0200 chili di esplosivi, 30\u00a0896 bombe a mano, 11\u00a0473 bombe da mortaio, 11\u00a0270 fucili, 5\u00a0944 pistole, 1\u00a0876 mitra, 189 cannoni o mortai.\nNel 1945 Guglielmo Giannini, fondatore e dirigente del Fronte dell'Uomo Qualunque, defin\u00ec Palmiro Togliatti \"uno stro..., verme, farabutto e falsario\".\nIl 14 luglio 1948 a Roma, l'attivista dell'uomo qualunque Antonio Pallante spar\u00f2 al segretario del PCI Palmiro Togliatti il quale, dopo un intervento chirurgico, sopravvisse, ma se il capo politico comunista fosse deceduto, si rischiava uno scontro armato contro numerosi militanti comunisti pronti a combattere.\nLa fitta corrispondenza dell'ambasciatrice Claire Boothe Luce, desecretata nel 2005 dagli Archivi nazionali di Washington, \"svela i retroscena del conflitto occulto. \u00c8 uno squarcio inedito su un'epoca in cui l'Italia costituiva la frontiera pi\u00f9 importante dopo la Germania tra i due blocchi\".\nI servizi segreti italiani sostenuti dalla Central Intelligence Agency organizzarono il piano Demagnetize, attivo anche in Francia con denominazione Cloven, nonch\u00e9 Organizzazione Gladio. Altra organizzazione anticomunista, ma eversiva, fu quella nota come P2 che aveva per programma il piano di rinascita democratica.\nL'imprenditore brianzolo Silvio Berlusconi decise di fondare il partito politico Forza Italia per contrastare i comunisti e post-comunisti, alleati nel centro-sinistra con ex-democristiani e socialisti, nelle elezioni politiche italiane del 1994 nonch\u00e9 fu il principale artefice della coalizione di centro-destra, che tra i suoi valori fondanti aveva e ha tuttora un deciso anticomunismo militante: Berlusconi infatti, dopo aver letto vari libri, considera il comunismo come l'ideologia pi\u00f9 criminale della storia umana. La vittoria elettorale di Berlusconi e suoi alleati nel 1994 diede inizio alla Seconda Repubblica (Italia).\nMatteo Salvini, il capo politico del partito Lega-Lega per Salvini Premier, durante un'intervista televisiva, dichiar\u00f2 che comunismo e fascismo sono ideologie del passato ormai morte. Inoltre Salvini ritiene che chi espone bandiere con falce e martello risulta penoso come chi espone la svastica.\nLuigi Di Maio, il capo politico del Movimento 5 Stelle alleato della Lega nel primo Governo Conte, dichiar\u00f2 che, pur essendo comunismo e fascismo ideologie superate, alcune idee di Giorgio Almirante e Enrico Berlinguer restano anc\u00f2ra valide..\nGiorgia Meloni, dirigente del partito conservatore-liberale Fratelli d'Italia che deriva parzialmente da Alleanza Nazionale, MSI e neofascismo, ha pi\u00f9 volte espresso la sua grande avversione contro l'ideologia comunista e suoi seguaci come Marco Rizzo.\nIl parlamento della Repubblica Italiana, con la legge n. 61 del 15 aprile 2005, ha dichiarato il 9 novembre Giorno della libert\u00e0, facendo ricorrenza annuale del 9 novembre 1989 quando incominci\u00f2 l'abbattimento del muro di Berlino, denominato ufficialmente \"Antifaschistischer Schutzwall\" ossia \"barriera di protezione antifascista\".\nNel 2008 il deputato Luca Volont\u00e8 CCD-CDU ha presentato una proposta di legge contro la propaganda di violenza ispirata al totalitarismo comunista. Nel 2015 in una riunione dell'amministrazione di Milano, il consigliere comunale Massimiliano Bastoni propose di vietare l'organizzazione di tutti i partiti comunisti. Nel 2017 l'amministrazione comunale di Soragna impose il divieto ai simboli comunisti.\nAltri paesi europei.\nIn Germania Ovest fu messo al bando il KPD Partito Comunista di Germania dal 1956 al 1969.Dopo la caduta della cortina di ferro e ottenuta l'indipendenza nel 1991, in Lituania venne bandito il Partito Comunista dell'Unione Sovietica. In Ungheria dal 2003 e in Polonia dal 2009 sono al bando tutti i simboli comunisti poich\u00e9 ritenuti istigatori di violenza. In Francia il capo di Governo \u00c9douard Daladier pose fuori legge il Partito Comunista Francese dopo la conclusione del Patto Molotov-Ribbentrop del 23 agosto 1939 che sanciva l'alleanza tra Stalin e Hitler, i quali davano inizio alla seconda guerra mondiale ordinando l'invasione della Polonia nel settembre seguente. Il Partito Comunista di Grecia, che scaten\u00f2 la guerra civile greca, fu proibito, salvo rari e brevi periodi, dal 1936 al 1974.\nIl Partito Comunista Finlandese fu sciolto nel 1923 dopo la guerra civile finlandese e nuovamente nel 1930 ma, dopo la guerra di continuazione, i comunisti marxisti svolsero un ruolo predominante nella Lega Democratica Popolare Finlandese, che venne fondata nel 1944 come \"organizzazione contenitore\" dell'estrema sinistra politica. In Svizzera il partito comunista \u00e8 stato dichiarato fuorilegge dal 1940 al 2007. Sono state fatte, inoltre, proposte per rendere i partiti comunisti fuorilegge in Moldavia. In Russia i partiti comunisti furono banditi ma poi riammessi in differenti periodi storici.\nIn molti paesi europei ex appartenenti al blocco sovietico (di cui 9 sono attualmente membri dell'Unione Europea) \u00e8 stata vietata per legge costituzionale, l\u2019organizzazione di partiti comunisti con introduzione pure del reato di apologia del comunismo:\nIl reato di apologia del comunismo e dei suoi simboli \u00e8 previsto nei seguenti Stati:\nAsia.\nSingapore: il \"People's Action Party\" ossia partito d'Azione Popolare, formazione politica di centro-destra, quando \u00e8 arrivato al governo nazionale ha approvato una legge che mette al bando tutti i simboli del comunismo.\nCambogia: dopo i massacri perpetrati dai Khmer Rossi, \u00e8 stata istituita la \"giornata di commemorazione per crimini del comunismo\", l'ex campo di sterminio comunista S21 \u00e8 diventato un museo sulle atrocit\u00e0 commesse dai comunisti e il parlamento ha approvato la messa al bando dei simboli comunisti. Pol Pot, il capo dei militanti e soldati comunisti nonch\u00e9 dittatore, fu condannato dalla corte internazionale di giustizia per crimini contro l'umanit\u00e0 insieme ad altri gerarchi comunisti.\nDibattito politico e storico.\nNel 2005, a seguito della proposta avanzata dalla Germania di rendere reato l'esposizione della svastica su tutto il territorio dell'Unione europea, alcuni europarlamentari dei Paesi dell'ex blocco sovietico, entrati a far parte dell'Unione nel 2004, chiesero la messa al bando anche della falce e martello nel territorio dell'Unione europea per rispetto delle vittime del totalitarismo sovietico. La richiesta venne sostenuta e Stati come l'Ungheria, la Lituania, la Lettonia, la Polonia e la Moldavia assunsero provvedimenti legislativi per vietarne l'uso pubblico all'interno del territorio nazionale. La proposta incontr\u00f2 invece resistenza nei paesi dell'Europa occidentale, dove il simbolo di falce e martello rappresenta rilevanti formazioni politiche attive e una tradizione (socialista, trotzkista, eurocomunista) che non ha avuto responsabilit\u00e0 storiche nelle politiche repressive attuate dal totalitarismo sovietico o da altre dittature d'ispirazione marxista-leninista. In buona sostanza la questione coinvolge quasi tutte le nazioni in Europa, che sono state devastate dai totalitarismi e dalla seconda guerra mondiale: quindi sole eccezioni sono Svizzera e Svezia. Il problema maggiore di esperti costituzionalisti e legislatori parlamentari \u00e8 quello di non intaccare la libert\u00e0 di espressione e opinione ossia libert\u00e0 di manifestazione del pensiero altrimenti di fatto comunisti marxisti e fascisti potrebbero subire processi per un reato di opinione, che non \u00e8 contemplato in nessuna legge degli Stati democratici con pluripartitismo, ma \u00e8 solo una definizione giuridica di tale reato. Alternativa democratica e pluralista, alla imposizione dei vari divieti, \u00e8 la legislazione vigente in U.S.A. dove esistono un Partito Comunista degli Stati Uniti d'America marxista e un Partito Nazista Americano ai quali \u00e8 consentito usare pure i simboli dei totalitarismi, ma spesso a tali partiti \u00e8 vietato fare manifestazioni in pubblico onde evitare tafferugli tra estremisti di tutte le risme.\nAnticomunismo socialista.\nI socialisti anticomunisti sono definiti anche riformisti, riformatori, democratici o libertari; in Italia, dopo la pratica politica del frontismo, certi socialisti furono definiti socialisti autonomisti.\nIdeologi socialisti anticomunisti hanno scritto molti testi di denuncia riguardo alla repressione negli stati a socialismo reale e numerosi socialisti democratici son stati perseguitati quando non uccisi nei regimi degli stati marxisti, difatti i socialisti riformisti furono definiti dagli stalinisti con il termine \"socialfascisti\".\nAnticomunismo anarchico.\nFilosofi, ideologi e attivisti anarchici, essendo il socialismo reale contro i loro principi di libert\u00e0, sono contrari al concetto definito \"fase di transizione\", che secondo i marxisti prevede il sorgere di uno Stato politico che imponga la dittatura del proletariato. Alcuni teorici anarchici quali Michail Bakunin, Errico Malatesta, Camillo Berneri, Emma Goldman sono noti per i loro testi contrapposti ad argomentazioni strettamente marxiste. Max Stirner, considerato il primo e pi\u00f9 importante teorizzatore dell'individualismo anarchico, sebbene egli stesso mai si defin\u00ec anarchico bens\u00ec egoista cosciente, teorizz\u00f2 la distruzione della societ\u00e0, che dovrebbe essere sostituita da un'unione di unici soggetti egoisti, spogliati dalla sottomissione a tutti i fantasmi presenti nella societ\u00e0: tra questi la religione, il nazionalismo, il comunismo, il liberalismo, l'umanesimo e lo statalismo.\nLe milizie e armate anarchiche combatterono contro i marxisti soprattutto durante la guerra civile russa capeggiate da Nestor Ivanovi\u010d Machno e la guerra civile spagnola nelle giornate di maggio quando furono trucidati pure Camillo Berneri e Francesco Barbieri; in Russia le armate anarchiche furono le Guardie Nere prima, e la Machnov\u0161\u010dina o \"armata nera\" dopo e in Spagna con gli anarchici combatterono pure miliziani appartenenti a un partito marxista chiamato POUM.\nAnticomunismo fascista e nazista.\nIl fascismo a differenza delle altre forme di anticomunismo non contesta il comunismo come ideologia rivoluzionaria del sistema vigente, ma lo contesta sulla base di un'analisi economica deleteria nei risultati pratici, sociali e appunto economici di tutta la nazione. I fascisti hanno perseguitato i comunisti poich\u00e9 la teoria economica e sociale fascista \u00e8 inconciliabile con quella comunista; inoltre lo stato fascista in quanto totalitario ammette solo il sistema fascista ed esclude un possibile ricambio al potere mediante elezioni e partiti. I nazisti nella prassi politica furono anticomunisti tanto quanto i fascisti.\nItalia, Germania, Spagna.\nConseguenza dell'anticomunismo fascista in Italia fu, oltre all'uccisione di centinaia dei militanti della sinistra nel periodo dello squadrismo e della Repubblica Sociale Italiana, la condanna a morte e al confino per migliaia di comunisti, compresi diversi dirigenti del Partito Comunista Italiano, durante la guerra civile in Italia (1943-1945) e l'anticomunismo nazista in Germania analogamente caus\u00f2 la detenzione politica e l'uccisione di tanti comunisti tedeschi.\nNel 1936 fu istituito il patto anticomintern, un patto tra nazioni fasciste con lo scopo di combattere il comunismo a livello internazionale, che ebbe il suo primo risultato militare nella guerra civile spagnola, che vide il \"fronte fascista e nazista\" vincitore su quello \"comunista e sovietico\". Tuttavia Benito Mussolini fu il primo capo di Governo a riconoscere ufficialmente lo stato sovietico nonch\u00e9 sovietici e nazisti trovarono un accordo nel 1939 col trattato di non aggressione chiamato Patto Molotov-Ribbentrop: quindi URSS e Germania nazista si spartivano la Polonia e altri paesi dell'Europa orientale; proprio con l'invasione della Polonia da parte dei nazisti segu\u00ecti dai sovietici pochi giorni dopo ebbe inizio la seconda guerra mondiale.\nGuerra contro l'Unione Sovietica.\nNella seconda guerra mondiale la decisione di attaccare l'Unione Sovietica con l'operazione Barbarossa fu presa personalmente da Adolf Hitler, che trascin\u00f2 in tale attacco gli altri stati europei alleati con regimi autoritari fascisti pi\u00f9 la Finlandia, che aveva una democrazia pluripartitica ma reagiva all'invasione sub\u00ecta dall'armata rossa e ader\u00ec dopo al patto anticomintern. A questa guerra anticomunista contro l'armata rossa parteciparono eserciti provenienti da Germania, Italia con ARMIR, Ungheria, Romania, Slovacchia e Finlandia ai quali si aggiunsero poi altri reparti ossia:\nI giapponesi, che furono promotori del patto anticomintern, non s'impegnarono con uomini e mezzi contro i sovietici perch\u00e9 dovevano combattere contro la furiosa e devastante reazione statunitense all'attacco di Pearl Harbor.\nNeofascismo.\nIl ritorno della democrazia, in Italia e resto del continente europeo, ha trovato nel neofascismo un movimento profondamente anticomunista. Secondo lo storico Renzo De Felice, durante la guerra fredda i partiti neofascisti assorbirono e presero il posto del fascismo, favoriti in ci\u00f2 dalla strategia geo-politica dell'Alleanza Atlantica, che in tali formazioni vedeva un argine efficace all'espansione comunista. Come gi\u00e0 avvenuto con il fascismo, pure il neofascismo ebbe un primo sviluppo culturale in Italia per poi espandersi nel resto del mondo: il Movimento Sociale Italiano (MSI), partito sorto con l'intento di rinnovare l'eredit\u00e0 del fascismo nell'Italia repubblicana, che si afferm\u00f2 come la principale organizzazione partitica dell'estrema destra nella Prima Repubblica. Il partito dichiar\u00f2 di non avere intenzione di riportare in vita il vecchio regime, sintetizzando il suo atteggiamento nei confronti del fascismo con la formula \"Non rinnegare, non restaurare\" coniata dal segretario Augusto De Marsanich. Il partito MSI diede il sostegno esterno, senza entrare nella compagine ministeriale, a un governo democristiano presieduto da Fernando Tambroni nel 1960 e nel 1994 entr\u00f2 nel primo governo di Silvio Berlusconi facendo la storia del centro-destra in Italia: nel 1995 i militanti del MSI si divisero fondando altri partiti nella svolta di Fiuggi guidata da Gianfranco Fini, che indirizz\u00f2 Alleanza Nazionale nel post-fascismo, poi confluito in Il Popolo della Libert\u00e0. Da considerare \u00e8 il gesto di pacificazione nazionale fatto da Giorgio Almirante, che partecip\u00f2 pubblicamente al funerale di Enrico Berlinguer nel 1984 dopo che il segretario del PCI aveva liberato i comunisti italiani dal dispotismo dei sovietici e aveva accettato l'alleanza militare NATO; i due dirigenti politici si erano gi\u00e0 incontrati segretamente come viene spiegato in un libro di Antonio Padellaro.\nAnticomunismo di matrice religiosa.\nSaldamente anticomuniste sono da sempre la Chiesa cattolica e altre confessioni religiose sulla base del pericolo rappresentato dalla filosofia materialistica del marxismo e dalla sua impostazione atea. Durante le persecuzioni contro i cristiani perpetrate dai comunisti sovietici, Pio XI nell'enciclica \"Divini Redemptoris\" del 1937 defin\u00ec il comunismo come un \"flagello satanico\" che \"mira a capovolgere l'ordinamento sociale e a scalzare gli stessi fondamenti della civilt\u00e0 cristiana\" facendo precipitare le nazioni in una barbarie \"peggiore di quella in cui ancora giaceva la maggior parte del mondo all'apparire del Redentore\". La Chiesa Cattolica, supportata dal movimento del cristianesimo liberale, promulg\u00f2 ufficialmente la scomunica ai comunisti contro i credenti che aderiscono ai movimenti di matrice marxista e che professano apertamente le idee comuniste. Tale \"scomunica\" \u00e8 il nome con cui \u00e8 conosciuto a livello popolare un decreto della Congregazione del Sant'Uffizio pubblicato il 1\u00ba luglio 1949: approvato da Papa Pio XII, il decreto dichiarava illecita, a detta della Congregazione, l'iscrizione al Partito Comunista Italiano, nonch\u00e9 ogni forma di appoggio a esso. La Congregazione dichiarava inoltre che quanti professavano la dottrina comunista erano da ritenere tutti apostati quindi incorrevano nella scomunica. Papa Giovanni Paolo II nel 2004 defin\u00ec il comunismo \"male necessario\" in un suo libro.\nEuropa.\nNumerosi sono i preti e suore trucidati sotto le dittature comuniste in Europa: tutti questi sono considerati martiri della Chiesa e molti sono diventati Santi o Beati. In Russia furono perseguitati e messi al bando i preti ortodossi: le chiese furono vandalizzate o distrutte dai bolscevichi durante la repressione della Chiesa ortodossa in Unione Sovietica; dal 1937 al 1941 vennero fucilati 110\u00a0700 membri del clero ortodosso, tra cui il locum tenens patriarcale Petr (Poljanskij), recluso da dodici anni in galera e nel 1939, sul territorio dell'Unione Sovietica, restavano aperte non pi\u00f9 di cento chiese parrocchiali, delle 55\u00a0000 funzionanti nel 1917, in cui celebravano circa 500 sacerdoti contro i 115\u00a0000 del 1917.\nLa persecuzione antireligiosa nella Romania comunista fu una repressione avviata dalla Repubblica Socialista di Romania che, ai sensi della dottrina dell'ateismo marxista-leninista, assunse una posizione ostile alla religione e aveva come scopo finale una societ\u00e0 atea, in cui la religione sarebbe stata riconosciuta come l'ideologia della borghesia. Si calcolano 400 sacerdoti greco-cattolici assassinati dal regime romeno comunista e oltre 2\u00a0000 chiese greco-cattoliche furono confiscate. Le persone arrestate dalle autorit\u00e0 comuniste romene, per opposizione al totalitarismo marxista, furono oltre 3\u00a0000\u00a0000 tra le quali 800\u00a0000 furono torturate e assassinate in 44 galere e 72 campi di lavoro forzato.\nIl presbitero polacco Jerzy Popie\u0142uszko fu assassinato nel 1984 per la sua opposizione alla dittatura comunista e la notizia del suo assassinio scaten\u00f2 un tumulto popolare: \u00e8 venerato come beato dalla Chiesa cattolica.\nIn Ungheria la figura iconica di resistenza al dispotismo comunista fu impersonata dal cardinale J\u00f3zsef Mindszenty, che fu arrestato due volte: nel 1919 e nel 1948 quando fu pure torturato. Nel 1956, durante la rivolta anticomunista sostenne i combattenti, che si opponevano all'armata rossa e, quando i sovietici imposero un loro governo fantoccio, si rifugi\u00f2 nell'ambasciata U.S.A. di Budapest, che poi lasci\u00f2 per essere ospitato in Vaticano nel 1971.\nItalia.\nDopo la fine della guerra negli anni quaranta del secolo scorso vi fu il massacro dei preti perpetrato da comunisti stalinisti: il sacerdote e storico imolese Mino Martelli calcol\u00f2 in 110 il numero complessivo di delitti. Il parroco Umberto Pessina venne ucciso nella sua parrocchia in San Martino di Correggio (Italia) nel 18 giugno 1946; il vescovo di Reggio Emilia Beniamino Socche scrisse nel suo diario:\nNel contesto storico dei massacri delle foibe furono trucidati cinquanta sacerdoti, tra questi Francesco Bonifacio fu sequestrato vicino a Villa Gardossi, in zona Buie d'Istria, da alcune \u201cguardie popolari\u201d comuniste che lo picchiarono, lapidarono e assassinarono con due coltellate; successivamente fu infoibato. Bonifacio fu beatificato dalla Chiesa cattolica il 4 ottobre 2008 a Trieste, in quanto ritenuto ucciso \"in odium fidei\".\nGrandi anticomunisti, negli anni cinquanta, furono i movimenti cattolici incentivati da Papa Pacelli, a capo dei quali vi furono Luigi Gedda e Riccardo Lombardi.\nIl rapporto tra religione e comunismo per\u00f2 non \u00e8 sempre stato conflittuale, considerando che sono esistite ed esistono ancora formazioni politiche che hanno coniugato la propria fede religiosa con i principi del marxismo in vari paesi del mondo. In Italia di rilievo \u00e8 stato il filone politico detto cattocomunista nato soprattutto con l'esperienza del Partito Cristiano Comunista, divenuto poi Partito della Sinistra Cristiana e confluito nel Partito Comunista Italiano nel 1945.\nCina.\nNotoriamente conflittuale \u00e8 il contrasto del Dalai Lama nei confronti del Partito Comunista Cinese, che perseguita i credenti del Buddhismo tibetano capeggiato da Tenzin Gyatso cos\u00ec come quelli del credo confessionale Falun Gong, reclusi nel campo di rieducazione attraverso il lavoro di Masanjia dove sono detenuti anche cristiani seguaci della Chiesa domestica. Nel periodo 1966-1976, durante la Grande rivoluzione culturale, milioni di persone furono deportate o subirono abusi perch\u00e9 percepite come un pericolo per il nuovo modello di societ\u00e0 comunista: in tale contesto le pratiche religiose furono vietate e i fedeli fronteggiarono la derisione, carcerazione e morte. Sotto la dittatura comunista \"xie jiao\" \u00e8 ogni movimento religioso indipendente considerato ostile al PCC o in crescita troppo rapida secondo i gerarchi del PCC: essere attivi in uno xie jiao \u00e8 un reato, punito dall\u2019art. 300 del codice penale cinese con una pena detentiva da tre a sette anni o pi\u00f9. In cima alla lista degli xie jiao ci sono il Falun Gong e la Chiesa di Dio Onnipotente, un nuovo movimento religioso cristiano cinese. Perseguitati in massa sono pure i credenti islamici, tra i quali gli Uiguri di etnia turcofona, che sono reclusi in campi di rieducazione dello Xinjiang.\nRivolte anticomuniste e antisovietiche.\nSecondo gli anticomunisti i regimi comunisti sono totalitari e non uguali ma molto simili tra loro: si sono organizzati diversamente nelle varie nazioni ma hanno caratteristiche comuni derivanti da quella stessa ideologia totalitaria che ha prodotto identiche conseguenze. Inoltre gli anticomunisti considerano ideologicamente definita la dittatura del proletariato, che nel marxismo indica il periodo della trasformazione rivoluzionaria susseguente alla conquista del potere da parte della classe operaia, caratterizzata dalla prospettiva dell'instaurazione di un sistema di produzione associata e collettiva per una societ\u00e0 senza classi a livello mondiale. Gli anticomunisti osservano che tale concezione, variamente ripresa e sviluppata dai teorici marxisti, ha avuto differenti applicazioni pratiche dopo il 1917 ovunque i comunisti hanno preso il potere dopo la guerra o rivoluzione dando luogo tuttavia allo stabilizzarsi in rigidi sistemi di governo e a degenerazioni autoritarie a scapito della proclamata transitoriet\u00e0. Tali sistemi repressivi di governo provocarono le rivolte anticomuniste che si verificarono in Europa centrale nel cosiddetto Impero sovietico, Albania e Cina. In ordine cronologico ricordiamo tali rivolte.\nRivolte anticomuniste e antisovietiche\nRivolte antisovietiche e anticomuniste\nLe rivolte antisovietiche e anticomuniste che si susseguirono in Russia poi in Unione Sovietica furono:\nIn onore alle vittime anticomuniste cadute in combattimento e trucidate nei gulag o prigioni, sono stati edificati monumenti e memoriali in tutti i paesi che si sono liberati dalla tirannia comunista marxista, compresa la Russia dove tali regimi ebbero inizio nonch\u00e9 in altri paesi democratici, non sottoposti a dittatura comunista, che vogliono perpetuare la memoria della Resistenza al totalitarismo comunista. Tra questi monumenti, vi sono: Pietra Soloveckij, Monumento alle vittime del Comunismo, Memoriale Gloria Victis, Memoriale delle vittime del Comunismo e della Resistenza, Museo dell'occupazione dell'Estonia (dedicato a tutte le vittime di comunismo e nazismo), Memoriale del Muro di Berlino, Memoriale di Berlino-Hohensch\u00f6nhausen, Museo del genocidio di Tuol Sleng, Choeung Ek Memorial, Museo memoriale dei martiri del Terrore rosso."}
{"id": "243937", "revid": "287204", "url": "https://it.wikipedia.org/wiki?curid=243937", "title": "Campionato slovacco di calcio", "text": "Il campionato slovacco di calcio ha come primo livello la Superliga.\nQuesta \u00e8 formata da un girone all'italiana di dodici squadre. Tutte le squadre si affrontano tre volte, per un totale di trentatr\u00e9 partite. Al termine del campionato l'ultima retrocede nella 1. Slovensk\u00e1 Futbalov\u00e1 Liga, il secondo livello nazionale. Questa, composta anch'essa da dodici, prevede oltre ad una promozione, due retrocessioni in 2. Slovensk\u00e1 Futbalov\u00e1 Liga, il terzo livello nazionale, che \u00e8 composto da due gironi di sedici squadre ciascuno.\nLa squadra pi\u00f9 titolata del massimo campionato \u00e8 lo Slovan Bratislava.\nLa vincitrice del girone della poule scudetto si qualifica per il secondo turno preliminare di Champions League, mentre la seconda e la terza Classeificata partecipano ai turni preliminari della UEFA Europa League. Alla medesima manifestazione partecipa anche la vincitrice della coppa nazionale."}
{"id": "243939", "revid": "1632387", "url": "https://it.wikipedia.org/wiki?curid=243939", "title": "Logica filosofica", "text": "Secondo Susan Haack \u00e8 possibile distinguere tra una \"logica filosofica\" e una \"filosofia della logica\". \nIn genere, con logica filosofica s'intende una certa tipologia di discorso filosofico vertente sull'esame della teoria logica (per es. porsi il problema veritativo nei calcoli logici significa porsi un problema di logica filosofica; ovvero considerare in modo filosofico le teorie logiche, il discorso compiuto dalla logica); invece, con filosofia della logica si indica una maniera, pure essa filosofica, non di considerare la logica, quanto piuttosto di condurre una filosofia della logica, ovvero un tirar fuori le problematiche filosofiche (le \"questioni\") che il \"fare logica\" comporta (per es. porsi la questione \"cosa significa (filosoficamente) 'verit\u00e0'?\" \u00e8 un tipo di indagine compiuta secondo l'ottica della filosofia della logica).\nIn realt\u00e0, l'autrice sostiene che mentre la \"logica filosofica\" non esiste (nel senso che non esiste una maniera filosofica di considerare la logica), la filosofia della logica si verifica sempre in quanto \"fare logica\" suscita sempre questioni (teoretiche) interessanti. Grosso modo, possiamo pure ritenere essere, e considerare, \"logica filosofica\" un (certo) tipo di discorso che prende in considerazione \"e\" le questioni filosofiche (direttamente) prodotte dalla logica \"e\" una maniera (filosofica) di considerare la logica, lasciando alla sensibilit\u00e0, e all'onest\u00e0 intellettuale, di ciascuno \"scegliere\" tra l'una e l'altra prospettiva.\nD'altra parte, infatti, si parla di \"logica\" \"filosofica\" tutte le volte che la si intende come distinta dalla, se non opposta alla, \"logica matematica\". La \"ratio\" della distinzione risiede nell'interesse, meno marcato nel primo caso e pi\u00f9 nel secondo, sullo statuto (logico) della strutturazione formale (quindi: simbolica; assiomatica; regole di formazione/derivazione; etc.).\nInfatti, con \"logica matematica\" s'intende, grosso modo, una logica che tematizza l'aspetto formale dei calcoli logici che rendono conto delle propriet\u00e0 dei numeri, mentre con \"logica filosofica\" si presta attenzione alle problematiche filosofiche che il procedere della logica matematica (anche: \"formale\") comporta (per es. qual \u00e8 lo statuto di verit\u00e0 delle proposizioni?; oppure: qual \u00e8 la natura del riferimento proposizione - realt\u00e0?; e cos\u00ec via)."}
{"id": "243941", "revid": "181699", "url": "https://it.wikipedia.org/wiki?curid=243941", "title": "Verbalizzazione", "text": "La Verbalizzazione \u00e8 l'atto del tradurre in forma scritta il contenuto di quanto viene espresso oralmente, redigendo un processo verbale.\nMetodi.\nVi sono sostanzialmente due modi per trascrivere un eloquio:"}
{"id": "243942", "revid": "287204", "url": "https://it.wikipedia.org/wiki?curid=243942", "title": "Vasco Nu\u00f1ez de Balboa", "text": ""}
{"id": "243946", "revid": "729019", "url": "https://it.wikipedia.org/wiki?curid=243946", "title": "Verruca", "text": "La verruca \u00e8 una formazione cutanea indotta dal virus del papilloma umano (altrimenti noto con l'acronimo anglofono HPV che sta per \"Human Papilloma Virus\") della famiglia Papillomaviridae. Si tratta di formazioni benigne costituite da un nucleo di tessuto interno alimentato da vasi sanguigni e rivestito da vari strati di tessuto epiteliale. Il virus penetra nell'epidermide e la infetta, determinandone un'eccessiva velocit\u00e0 di replicazione.\nSedi.\nIl contagio avviene per contatto superficiale (il virus quindi rimane confinato nella pelle e non \u00e8 presente nel sangue) solitamente in luoghi molto frequentati come docce, palestre e piscine, dove il clima caldo e umido favorisce la sopravvivenza del virus in forma attiva. Mancando queste condizioni ambientali il virus non sopravvive a lungo al di fuori degli strati cutanei.\nLa verruca pu\u00f2 svilupparsi in qualunque zona del corpo, ma spesso interessa solamente alcune aree specifiche (come ad esempio le mani, i piedi, i gomiti e le ginocchia) che, essendo soggette a frequente traumatismo meccanico e contatto con l'ambiente esterno, \u00e8 verosimile che presentino delle microlesioni in cui il virus pu\u00f2 annidarsi.\nClassificazione.\nL'aspetto della verruca varia a seconda della sede corporea colpita e del ceppo virale che l'ha provocata; distinguiamo perci\u00f2 verruche comuni (o volgari), plantari, piane, filiformi, ecc. Le verruche comuni hanno lo stesso colore della pelle. In genere si riconoscono dalla tipica superficie ruvida spesso crespata e di aspetto antiestetico.\nLe verruche plantari sono nere e compaiono solo sulla pianta del piede e normalmente interrompono il tracciato di linee e rilievi presenti sulla cute che costituiscono l'impronta del piede. Per questo motivo e per il fatto che possono presentare all'interno dei puntini scuri, non \u00e8 possibile confonderli con callosit\u00e0 plantari. Tali puntini non sono altro che microtomi formatisi a seguito dello stiramento delle papille. Le verruche di questo genere tendono a essere pi\u00f9 morbide, piatte, ricoperte da callosit\u00e0 e dolorose a causa della pressione esercitata durante la deambulazione.\nTerapia.\nIl fenomeno dell'HPV non \u00e8 mai stato soggetto di studi metodici approfonditi; per questa ragione fino a tempi recenti non era ancora conosciuta una terapia che ne garantisse totalmente la guarigione. Le pi\u00f9 autorevoli riviste mediche dichiarano che nessun trattamento ha una probabilit\u00e0 di successo superiore al 73%.\nI trattamenti attualmente utilizzati sono i seguenti:\nCredenze popolari.\n\u00c8 vero che le verruche si moltiplicano nelle zone limitrofe colpite (ma anche a distanza) per autoinoculazione, ma \u00e8 da considerarsi falsa la credenza popolare che per evitare che la verruca \"ricresca\" sia necessario asportare una fantomatica \"radice\". Difatti la verruca non penetra in profondit\u00e0, ma si limita all'epidermide e al derma."}
{"id": "243950", "revid": "121836307", "url": "https://it.wikipedia.org/wiki?curid=243950", "title": "Olidata", "text": "Olidata S.p.A. \u00e8 un'azienda italiana che opera nel settore dell'ICT con sede a Cesena.\nProtagonista negli anni Ottanta della prima ondata informatica, ha poi avuto un periodo di appannamento fino ad essere messa in liquidazione. \u00c8 rinata nel 2018 con un accordo di partnership con Medion AG (gruppo Lenovo), con l'obiettivo di specializzarsi in tre campi: internet delle cose, cloud computing, sicurezza informatica. I suoi mercati di riferimento sono la pubblica amministrazione e la piccola e media impresa.\nLa societ\u00e0, quotata alla Borsa Italiana, \u00e8 sospesa a tempo indeterminato dal 29 marzo 2016 .\nStoria.\nOlidata nasce il 29 aprile 1982 a Cesena, in Romagna, fondata da Carlo Rossi e da Stefano Savini come software house specializzata nella produzione di pacchetti applicativi nel settore contabile e amministrativo. Fin da subito l'azienda si impone all'attenzione del mercato grazie all'introduzione del pacchetto \"PICAM\", un software di gestione di dati contabili che rappresenta una vera e propria rivoluzione rispetto alla filosofia \"Batch\" utilizzata dalle procedure dell'epoca, al punto che l'Olivetti lo adotta per tutta la sua rete di distribuzione.\nUn anno dopo Olidata intraprende l'attivit\u00e0 di \"system-integrator\", producendo e commercializzando la sua prima gamma di personal computer. Nel 1990 entra nella Gdo con la sua linea prodotti e opera nel settore pubblico e privato. Nel 1999 Olidata viene quotata alla Borsa di Milano.\nDal 2004 si espande nei mercati esteri: Germania, Spagna, Paesi Bassi, Inghilterra, Cile, Per\u00f9, Uruguay e Nord Africa. Nel 2010 il pacchetto di maggioranza della societ\u00e0 viene acquisto da Acer, multinazionale taiwanese dell'informatica. Nel dicembre 2010 la guida dell'azienda \u00e8 affidata a Marco Sangiorgi, direttore generale del gruppo e nipote del cofondatore Carlo Rossi. Nel 2013 viene lanciato il progetto ICT in a BOX tramite la commerciale Data Polaris specializzata nel noleggio di dotazioni tecnologiche alle Pmi.\nNel giugno 2014 si registra una nuova svolta nella compagine azionaria di Olidata: la societ\u00e0 Le Fonti Capital Partner S.r.l. dell'imprenditore forlivese Riccardo Tassi acquisisce la maggioranza relativa dal colosso taiwanese Acer. Tassi, attuale presidente del gruppo, esperto nel settore delle energie rinnovabili, favorisce in Olidata, gi\u00e0 in difficolt\u00e0, la nascita della una nuova divisione aziendale Olidata Energy dedicata a innovativi progetti e soluzioni di efficientamento gestionale integrato per P.A. e Pmi.\nIl 25 marzo 2016 il consiglio di amministrazione dispone la liquidazione della societ\u00e0 che viene affidata a Riccardo Tassi e conseguentemente dal 29 marzo \u00e8 sospesa a tempo indeterminato dalla quotazione in Borsa.\nDopo un lungo lavoro di risanamento, l\u2019assemblea dei soci del 13 aprile 2018 delibera la revoca dello stato di liquidazione trascritta al registro delle imprese il 20 aprile e diventata efficace il 21 giugno dopo la conclusione dell'aumento di capitale da 3,5 milioni di euro. Sempre nel giugno 2018 la societ\u00e0 sigla un accordo di partnership con Medion AG (gruppo Lenovo), tra le aziende principali nel settore dell\u2019elettronica di consumo, per operare sia nel suo mercato tradizionale che di co-sviluppare e indirizzare soluzioni e piattaforme per il mercato IoT, volendo diventare una piattaforma di aggregazioni in Europa nel settore dell\u2019internet delle cose. Sempre nello stesso periodo acquisisce Italdata, azienda ingegneristica fondata nel 1974 da Stet e Siemens e specializzata in smartcity e mobilit\u00e0 urbana. Nel settembre 2018 l'azienda riprende l'attivit\u00e0 con il notebook Medion distribuito nei punti vendita Eurospin.\nSecondo il progetto strategico, l'azienda si concentrer\u00e0 (anche attraverso acquisizioni) in tre campi: internet delle cose, cloud computing, sicurezza informatica. L'incarico di amministratore delegato \u00e8 affidato nel luglio 2018 ad Alessandra Todde, ex partner di Kaufmann; si dimette dall'incarico nell'aprile 2019 perch\u00e9 candidata alle elezioni europee per il M5S nel collegio Sardegna-Sicilia. Non sar\u00e0 eletta ma sar\u00e0 nominata nel settembre 2019 sottosegretario allo sviluppo economico nel Governo Conte II.\nIl 10 gennaio 2020 l'assemblea straordinaria degli azionisti ha deliberato di attribuire al Consiglio di Amministrazione, la facolt\u00e0 di aumentare il capitale a pagamento (in una o pi\u00f9 volte) fino a 7 milioni di \u20ac\nCapitale sociale.\nAl 21 giugno 2018, al termine dell'aumento di capitale, il capitale sociale di Olidata risulta pari a 4.025.480 euro suddiviso in 40.799.999 azioni ordinarie, prive di valore nominale espresso con un valore di 22,5 milioni di euro"}
{"id": "243951", "revid": "880848", "url": "https://it.wikipedia.org/wiki?curid=243951", "title": "Chiusa (ingegneria)", "text": "Per chiusa o conca di navigazione si intende un sistema idraulico di intercettazione di un corpo idrico (fiume, lago, canale, mare, ecc.) mediante una paratoia apribile, in alcuni casi anche regolabile. In termini molto semplici, una chiusa \u00e8 il corrispondente idraulico di un varco presidiato da una porta o cancello.\nSinonimo di chiusa \u00e8 \"chiavica\", termine con cui si designa pi\u00f9 in particolare una chiusa impiegata nell'ambito dei sistemi di bonifica e/o irrigazione. Tipico esempio di chiusa o chiavica \u00e8 quello del manufatto posto a presidio dell'immissione di un canale di bonifica nel corso d'acqua di recapito o, viceversa, della presa di un canale irriguo dal corso d'acqua di prelievo, avente la funzione, in caso di piena dei secondi, di intercettarne le acque e impedirne l'esondazione attraverso l'alveo dei corpi immissari o emissari.\nConca fluviale.\nUna conca fluviale \u00e8 un bacino regolato da due chiuse che interrompono lo scorrimento di un fiume o canale navigabile, in modo da provocare l'innalzamento del livello dell'acqua nella parte pi\u00f9 a monte del fiume, allo scopo di consentire la navigabilit\u00e0 anche di questa parte del fiume o canale navigabile. Nella conca fluviale le navi sostano per carico o scarico merci oppure solo per attendere di accedere ad un piccolo bacino tra due chiuse, che si porta a livello della parte inferiore del fiume mentre la chiusa superiore \u00e8 bloccata, mantenendo cos\u00ec un livello pi\u00f9 alto del bacino della chiusa rispetto al fiume o canale navigabile che scorre pi\u00f9 a valle. Viceversa quando un battello o chiatta vuole entrare nella conca provenendo da valle, entra nel piccolo bacino compreso tra le due chiuse, nel quale viene quindi immessa acqua con entrambi i cancelli chiusi, sino a quando l'acqua raggiunge nel piccolo bacino il livello della conca; in quel momento si pu\u00f2 aprire la chiusa pi\u00f9 a monte ed il battello pu\u00f2 entrare nella conca ed eventualmente proseguire la navigazione verso la parte pi\u00f9 alta del corso del fiume.\nUn'ulteriore possibilit\u00e0 per superare un dislivello \u00e8 la pendenza d'acqua."}
{"id": "243952", "revid": "104485", "url": "https://it.wikipedia.org/wiki?curid=243952", "title": "Mykerinos", "text": ""}
{"id": "243955", "revid": "1724975", "url": "https://it.wikipedia.org/wiki?curid=243955", "title": "Accesso Portachiavi", "text": "Accesso Portachiavi \u00e8 un software di memorizzazione delle password sviluppato dalla Apple Inc. e incluso in macOS. Esso \u00e8 stato introdotto con Mac OS 8.6. Il software \u00e8 in grado di memorizzare vari tipi di dati, come le password per i siti web, per i server FTP, per gli account SSH, per le reti Wi-Fi, le immagini di disco criptate, i certificati e le note protette.\nStoria.\nKeychain inizialmente venne sviluppato per il programma di e-mail PowerTalk. Esso includeva molte caratteristiche, come una gestione cifrata dei dati basata su un sistema di password. Keychain era nato per la gestione delle password dell'utente in modo che questo potesse gestire tutti i certificati con la singola password. Il software memorizzava le password in un file cifrato che, dopo l'inserimento della password dell'utente, veniva decifrato e inviato al programma di posta.\nQuesto sistema forniva un'elevata sicurezza, dato che l'utente poteva assegnare a ogni corrispondente una parola chiave diversa senza doversi preoccupare di ricordarle, dato che questo era compito di Keychain. Questo livello di sicurezza e semplicit\u00e0 non era comune sui personal computer e, sebbene fosse evidente a molti che Keychain sarebbe dovuto diventare una componente del sistema operativo in modo da fornire questa opportunit\u00e0 a tutti i programmi, esso per lungo tempo rimase una componente di PowerTalk.\nCon il ritorno di Steve Jobs, Keychain venne diviso da PowerTalk che, pur avendo molte caratteristiche, era anche affetto da molti bug. Il programma venne incluso in Mac OS 9 e in seguito in Mac OS X.\nFunzionalit\u00e0.\nLe password memorizzate possono essere divise per gruppi, rappresentati ognuno da un file: ogni file si chiama Portachiavi. I Portachiavi disponibili sono:\nI Portachiavi sono suddivisi a loro volta in categorie, che sono: \"Password\", \"Note protette\", \"I miei certificati\", \"Chiavi\" e \"Certificati\"."}
{"id": "243957", "revid": "78273", "url": "https://it.wikipedia.org/wiki?curid=243957", "title": "Baby Gate", "text": ""}
{"id": "243958", "revid": "125872835", "url": "https://it.wikipedia.org/wiki?curid=243958", "title": "The Mothers of Invention", "text": "I Mothers of Invention sono stati un gruppo musicale formatosi nel 1964 sulle ceneri dei Soul Giants, una band che si esibiva nei pub e nei locali da ballo californiani. \nIl chitarrista e compositore Frank Zappa, assunto come sostituto di uno dei membri originali, ne assunse presto la guida.&lt;br&gt;\nI \"Mothers of Invention\" si distinsero dai gruppi dell'epoca per le influenze musicali eterogenee (dal free jazz alla musica colta) e per la carica dissacratoria ottenuta sia con i testi che con espedienti teatrali mutuati dal dadaismo nelle esibizioni dal vivo.\nFrank Zappa continu\u00f2 ad usare la denominazione di \"Mothers\" o \"Mothers of Invention\" sino al 1975, dopodich\u00e9 prese a denominare le formazioni che lo accompagnavano come \"Zappa Band\".&lt;br&gt;\nA partire dal 1980 alcuni ex-membri del gruppo hanno inciso brani e si sono esibiti in pubblico col nome di \"The Grandmothers\" o \"The Grande Mothers Re:Invented\".\nStoria.\nAnni sessanta.\nIn origine, il gruppo si chiamava \"The Soul Giants\" e ne facevano parte il batterista Jimmy Carl Black, il bassista Roy Estrada, il sassofonista Davy Coronado, il chitarrista Ray Hunt, e il cantante Ray Collins. Alcune fonti riportano che ci fu una violenta lite tra Collins e Hunt nel 1964 (secondo Collins: \u00abNon ho mai picchiato Hunt, non mi ricordo nemmeno di avergli mai stretto la mano\u00bb) che port\u00f2 alla fuoriuscita di Hunt dalla band e al reclutamento di Frank Zappa in sua sostituzione come chitarrista. Zappa, data la sua forte personalit\u00e0, divent\u00f2 in breve tempo il leader del gruppo, che cambi\u00f2 nome in \"The Mothers\" (\"Le madri\") domenica 10 maggio 1964 (giorno della festa della mamma in quell'anno). Il nome della band era da intendersi come un'abbreviazione di \"motherfuckers\", termine all'epoca in uso tra i musicisti per indicare musicisti scafati e dotati di talento.\nDurante la fine del 1965, il produttore discografico Tom Wilson fece una breve visita nel locale dove si stavano esibendo i Mothers e offr\u00ec loro un contratto discografico e un anticipo di $ 2.500. Il chitarrista Henry Vestine, in seguito membro dei Canned Heat, fece parte del gruppo per poco tempo, ma lasci\u00f2 quasi subito, il giorno della firma del contratto, dopo aver sentito l'ultima composizione di Frank Zappa intitolata \"Who Are the Brain Police?\", che per lui \"era veramente troppo strana\". I Mothers e Wilson passarono svariati mesi in studio spendendo migliaia di dollari nel tentativo di registrare e missare l'album di debutto del gruppo, il doppio LP \"Freak Out!\", e su insistenza della MGM Records, la band fu costretta a cambiare nome in \"The Mothers of Invention\". \"Freak Out!\" venne pubblicato nel 1966, e i Mothers of Invention iniziarono un tour in promozione del disco.\nLe vendite di \"Freak Out!\", pubblicato su etichetta Verve Records, compagnia sussidiaria della MGM, ammontarono a sole 30.000 copie. La MGM ridusse quindi il budget di realizzazione per il secondo album del gruppo a soli $ 11.000. I Mothers of Invention continuarono la loro avventura senza curarsene troppo, pubblicando \"Absolutely Free\" nel 1967, \"We're Only in It for the Money\" nel 1968 e \"Uncle Meat\" nel 1969 sotto la leadership incontrastata di Zappa, che con il passare del tempo aveva acquistato sempre pi\u00f9 potere all'interno della band. Nel 1969, Zappa decise di sciogliere le originali Mothers of Invention. Estrada form\u00f2 i Little Feat insieme a Lowell George, che era stato un membro dei Mothers per qualche mese alla fine del 1968 e all'inizio del 1969 prima di essere prontamente licenziato da Zappa a causa del suo abuso di droga. Nel 1970, Zappa diede vita ad una nuova incarnazione del gruppo che includeva in formazione gli ex Mothers originali Ian Underwood e Don Preston. Questa nuova formazione comprendeva anche il batterista britannico Aynsley Dunbar (ex-John Mayall &amp; the Bluesbreakers), Ruth Underwood (marimba, percussioni), che aveva preso parte alla registrazione di \"Uncle Meat\" nel 1969. Sempre nel 1969, Zappa lasci\u00f2 la MGM Records per accasarsi alla Reprise Records dove il materiale Zappa/Mothers sarebbe stato pubblicato su etichetta Bizarre Records.\nAnni settanta-duemila.\nGeorge Duke (tastiere, trombone, voce) lavor\u00f2 con Zappa nel 1970 per l'album \"200 Motels\" e successivamente divenne un membro fondamentale della banda di accompagnamento durante i tour di Zappa a met\u00e0 anni settanta. Altri nuovi membri dei Mothers includevano Bob Harris (tastiere, voce), il cantante Howard Kaylan e Mark Volman (alias \"Flo &amp; Eddie\", ex membri del gruppo pop commerciale dei The Turtles), Jim Pons (ex bassista dei Turtles), e Jeff Simmons (basso, chitarra ritmica). Ora accreditati solamente come \"The Mothers\", Zappa e la band registrarono due album dal vivo, \"Fillmore East - June 1971\" e \"Just Another Band from L.A.\", ma Zappa sciolse nuovamente il gruppo a fine 1971 dopo essere stato spinto nella buca dell'orchestra sul palco da un fan inferocito, incidente che gli caus\u00f2 seri problemi di salute che lo tennero fuori combattimento per pi\u00f9 di un anno.\nNonostante Zappa abbia sempre continuato a sfornare nuovi album da solista di anno in anno (\"Lumpy Gravy\", 1967; \"Hot Rats\", 1969; \"Chunga's Revenge\", 1970; \"Apostrophe (')\", 1974), e i Mothers lo avessero seguito in tour, ormai era chiaro che la band era diventata semplicemente il gruppo di supporto di Frank Zappa. I dischi pubblicati a nome Zappa/Mothers (\"Roxy &amp; Elsewhere\", 1974) o come \"Frank Zappa &amp; the Mothers of Invention\" (\"One Size Fits All\", 1975) furono gli ultimi colpi di coda prima che Zappa venisse legalmente diffidato dagli ex compagni dallo sfruttare il nome della band per i suoi progetti solisti. Dalla pubblicazione di \"Zoot Allures\" (1976) in avanti, i suoi dischi sarebbero usciti solo a suo nome. Molte pubblicazioni in CD curate da Zappa negli anni successivi contengono materiale dei Mothers of Invention di svariate epoche e formazioni di cui egli deteneva i diritti (per esempio \"You Can't Do That on Stage Anymore, Vol. 5\", 1992; \"Playground Psychotics\", 1992; \"Ahead of Their Time\", 1993). Dal 1980, Jimmy Carl Black, Don Preston e Bunk Gardner, pi\u00f9 altri ex membri dei Mothers of Invention, hanno occasionalmente suonato in concerto e registrato materiale in studio con i nomi \"The Grandmothers\" o \"The Grande Mothers Re:Invented\", eseguendo musica di Frank Zappa, di Captain Beefheart, e anche standard blues. A partire dal 1999, Preston e Gardner si sono esibiti sporadicamente come \"The Don and Bunk Show\". Il 1\u00ba novembre 2008, il batterista dei Mothers originali, Jimmy Carl Black, \u00e8 morto in Germania all'et\u00e0 di 70 anni.\nCuriosit\u00e0.\nIl nome dei Mothers of Invention viene citato nella prima strofa della celebre canzone \"Smoke on the Water\" dei Deep Purple, che narra di un incidente avvenuto a Zappa e al suo gruppo durante un concerto a Montreux, in Svizzera:\nNella fattispecie, durante l'esibizione dei Mothers si svilupp\u00f2 un incendio che rase praticamente al suolo il teatro, senza per fortuna provocare vittime. Tutto l'equipaggiamento della band and\u00f2 distrutto, e dovette essere ricomprato per proseguire la tourn\u00e9e."}
{"id": "243959", "revid": "14149", "url": "https://it.wikipedia.org/wiki?curid=243959", "title": "All'una e 35 circa", "text": ""}
{"id": "243965", "revid": "149727", "url": "https://it.wikipedia.org/wiki?curid=243965", "title": "Ludwigshafen", "text": ""}
{"id": "243966", "revid": "119022819", "url": "https://it.wikipedia.org/wiki?curid=243966", "title": "John Grinder", "text": "Biografia.\nLaureato in filosofia all'universit\u00e0 di San Francisco agli inizi degli anni sessanta, si arruol\u00f2 nel corpo dei Berretti Verdi e venne mandato in Europa ai tempi della Guerra Fredda. Ebbe cos\u00ec la possibilit\u00e0 di imparare nuove lingue e alla fine degli anni sessanta consegu\u00ec una seconda laurea in linguistica presso l'universit\u00e0 della California, a San Diego, dove ottenne anche un dottorato.\nIn qualit\u00e0 di linguista svilupp\u00f2 le teorie della grammatica trasformazionale di Noam Chomsky, e dopo aver analizzato la scienza cognitiva a stretto contatto con uno dei suoi fondatori, George Armitage Miller, dell'Universit\u00e0 Rockefeller, divenne professore di linguistica presso la Nuova Universit\u00e0 della California, a Santa Cruz. Alcuni suoi lavori in linguistica sono, ad esempio, \"Guide to Transformational Grammar\" (scritto con Suzette Elgin, Holt, Rinehart e Winston, Inc., 1973) e \"On Deletion Phenomena in English\" (Mouton &amp; Co., 1976).\nFu a Santa Cruz che incontr\u00f2 Richard Bandler, allora studente di matematica, il quale stava studiando la terapia Gestalt attraverso le lezioni di Fritz Salomon Perls, psicoterapeuta e psichiatra tedesco trasferitosi nel 1947 negli Stati Uniti, autore del testo cardine della Gestalt, \"Gestalt Therapy\".\nGrinder rest\u00f2 letteralmente affascinato dai modelli linguistici di alcuni terapeuti, e nel 1974 inizi\u00f2 il sodalizio con Richard Bandler che di l\u00ec a poco avrebbe portato alla nascita della Programmazione neuro linguistica (PNL). Insieme iniziarono ad analizzare i modelli linguistici utilizzati da Fritz S. Perls, Virginia Satir (che insegnava terapia della famiglia) e Milton H. Erickson, un famoso medico ipnoterapeuta. Durante gli anni seguenti, gli studi di Bandler e Grinder progredirono e vennero pubblicati nei libri \"La struttura della magia\" e \"I modelli della tecnica ipnotica di Milton H. Erickson\", che divennero il fondamento della PNL.\nNegli anni ottanta John Grinder cominci\u00f2 ad operare come consulente presso grandi aziende e organizzazioni governative americane e alla fine degli anni novanta ritorn\u00f2 a tenere corsi a livello internazionale.\nNel luglio 1996, dopo molti anni di battaglie legali, Bandler fece causa a John Grinder e altri, reclamando la propriet\u00e0 esclusiva della PNL sin dalla sua fondazione, ed il diritto esclusivo di usare il termine come marchio registrato.\nNew code NLP.\nTra il 1982 e il 1987, influenzato dall'antropologo e teorista dei sistemi Gregory Bateson, Grinder e Judith DeLozier hanno collaborato per sviluppare la PNL Nuovo Codice. Grinder e Bateson si incontrarono durante il periodo al Kresge College dell'universit\u00e0 di Santa Cruz negli anni 70s: proprio Gregory Bateson aveva scritto l'introduzione del primo libro di PNL, la struttura della Magia.\nGrinder e Deloizer con la PNL Nuovo Codice hanno voluto ricodificare il \"codice classico\" della PNL, ricreando i pattern e includendo i controlli ecologici, un tema molto caro a Bateson e un utilizzo pi\u00f9 sistematico della mente inconscia, tema molto caro a Milton Erickson.\nL'ecologia, in termini PNL, \u00e8 intesa come il rispetto dell'integrit\u00e0 del sistema considerato come un tutto... In pratica ogni lavoro di cambiamento deve sottintendere la domanda: \"Qual \u00e8 l'intenzione dietro il comportamento? Quali sono gli effetti di questo cambiamento? \u00c8 ancora una buona idea?\"\nIl libro \"Turtles All the Way Down; Prerequisites to Personal Genius\" \u00e8 la trascrizione di un seminario di questo periodo\nJohn Grinder e Carmen Bostic St Clair hanno sviluppato ulteriormente il Nuovo Codice ed esplicitando contesto e schemi nel libro \"Whispering in the Wind\" del 2001\nJohn Grinder incoraggia tutti i praticanti di PNL Nuovo Codice a prendersi un impegno e sviluppare ulteriormente quello che lui considera il cuore della PNL: il modeling.\nPNL Nuovo Codice in Italia.\nIn Italia la PNL come vista da John Grinder non \u00e8 molto conosciuta: ha incominciato ad avere i primi praticanti solo a partire dal 2006 grazie al lavoro di divulgazione di Andrea Frausin."}
{"id": "243967", "revid": "2232176", "url": "https://it.wikipedia.org/wiki?curid=243967", "title": "Contabilit\u00e0", "text": "La contabilit\u00e0 \u00e8 il sistema di rilevazione continua di qualunque evento di rilevanza economica (nelle famiglie, nelle aziende e nello Stato): l'ambito tipico di utilizzo della contabilit\u00e0 \u00e8 dunque qualsiasi ente o struttura operativa, sia pubblica che privata, ma il significato non cambia anche nel ristretto ambito personale (\"contabilit\u00e0 individuale\").\nAltra definizione, tipica della ragioneria, vuole che la contabilit\u00e0 sia l'insieme degli spostamenti di capitale aziendale raccolti e organizzati secondo un criterio che permetta un rapido accesso ed elaborazione dei dati. Ancora un'altra definizione: \"la contabilit\u00e0 \u00e8 la storia economica di un'azienda nel senso che conserva una traccia di tutte le operazioni commerciali\".\nOrigini.\nLa contabilit\u00e0, intesa come annotazione di operazioni commerciali, \u00e8 una pratica conosciuta fin dalla notte dei tempi.\nPrima del XV secolo tali fatti erano registrati con il metodo della \"partita semplice\", che prevedeva una serie di voci (praticamente una rubrica) sotto le quali veniva annotato di volta in volta la nuova operazione. Non esisteva alcun collegamento tra una voce e l'altra e quindi nessuna possibilit\u00e0 di riscontro e controllo incrociato.\nIl matematico Luca Pacioli (1445-1517) nel 1494 definisce per la prima volta, in termini sistematici, il metodo della \"partita doppia\" nel libro \"Summa di arithmetica, geometrica, proportione et proportionalita\", nel capitolo intitolato \"Tractatus de computis et scripturis\". La pubblicazione di questo libro gli ha valso il titolo di \"padre della contabilit\u00e0.\" Le innovazioni introdotte da Pacioli sarebbero impensabili senza la tecnica di calcolo descritta da Leonardo Fibonacci nel suo \"Libero Abaci\" (1202). Il principale merito di Fibonacci fu di sintetizzare l'aritmetica commerciale con l'algebra, rendendo pi\u00f9 semplice l'applicazione delle tecniche descritte da Pacioli e di conseguenza la loro diffusione nelle scuole frequentate dai mercanti. L'opera ebbe un'immediata fortuna a Venezia, in particolare, tra gli studenti della scuola dell'Abaco.\nIl libro di Pacioli rispondeva all'esigenza di una emergente classe di nuovi mercanti che aveva la possibilit\u00e0 di frequentare la scuola ma che, a differenza dei mercanti di vecchia generazione, non poteva affidarsi su un bagaglio di conoscenze e pratiche consolidate. Questi commercianti di prima generazione avevano bisogno di una breve introduzione alla contabilit\u00e0. La codificazione della contabilit\u00e0 frutto di Pacioli e dei suoi successori rinascimentali si afferm\u00f2 cos\u00ec tanto nella classe mercantile che molti termini contabili nati in italia in questo periodo sono entrati nella terminologia utilizzata anche oggi a livello internazionale.\nConcetti Fondamentali di Summa di Arithmetica.\nLa pubblicazione della \"Summa di arithmetica, geometrica, proportione et proportionalita\" ha codificato le sei componenti principali della contabilit\u00e0 a partita doppia:\nNel XVI secolo, il monaco benedettino Angelo Pietra approfondisce l'applicazione della partita doppia nella gestione aziendale del monastero.\nQuesto metodo prevede che per ogni operazione siano eseguite due registrazioni, in due conti distinti, in opposte sezioni (dare/avere), per importi complessivamente uguali, in modo che il totale dei valori registrati nelle due sezioni, sia sempre uguale.\nIl primo immediato vantaggio di questo metodo \u00e8 la possibilit\u00e0 di riscontro e di autocontrollo.\nIl secondo vantaggio \u00e8 dato dal fatto che con una determinata struttura del piano dei conti si pu\u00f2 avere una visione continua ed aggiornata della situazione economica e patrimoniale dell'azienda.\nLa contabilit\u00e0 in partita doppia si afferm\u00f2 rapidamente in tutto il mondo, tanto che molti termini contabili italiani nati nel Rinascimento e nei secoli successivi sono rimasti come radice nella terminologia internazionale.\nLa contabilit\u00e0 moderna, in Italia, si pu\u00f2 far risalire all'entrata in vigore dell'ultimo Codice Civile del 1942 (ma iniziato fin dal 1926), e in particolare nel Libro V. \u00c8 uso comune oggi parlare di obblighi civilistici e fiscali in merito alla tenuta della contabilit\u00e0.\nNel 1978 la CEE eman\u00f2 la IV direttiva, con l'obiettivo di armonizzare le legislazioni dei paesi membri per quanto concerne:\nIn Italia la direttiva \u00e8 stata recepita nel 1991, con grande ritardo rispetto agli altri paesi europei (ad esempio la Francia l'ha recepita nel 1983).\nLe norme CEE sono state incluse nella revisione dell'articolo 2423 del Codice Civile con il decreto legislativo 127/1991.\nLe diverse contabilit\u00e0.\nIn azienda, ambito primario, di questa illustrazione, coesistono due funzioni fondamentali:\nDa questa fondamentale distinzione derivano due metodi di gestione contabile:\nIl metodo classico di rilevazione contabile nella Pubblica Amministrazione, cosiddetto \"finanziario\" o \"Co.Fi\", \u00e8 del tipo a partita semplice ed \u00e8 incentrato sulle entrate (incassi) e uscite (pagamenti).\nSolo da pochi anni (vedi Tit. Tit. III D. Leg.vo n. 279/1997 e allegata Tab. B e successive modificazioni) \u00e8 stato introdotto il metodo della partita doppia, con la denominazione di \"contabilit\u00e0 economica\".\nContabilit\u00e0 generale.\n\u00c8 anche definita \"contabilit\u00e0 ordinaria\", in contrapposizione alla \"contabilit\u00e0 semplificata\", utilizzata per aziende con volume di affari ridotto e/o ditte individuali.\n\u00c8 la rilevazione e registrazione dei fatti esterni di gestione, tenuta con il metodo della partita doppia e secondo precise norme del Codice Civile.\nGli uffici amministrativi delle medie / grandi aziende sono stati i primi a usufruire dei vantaggi offerti dai sistemi informativi, sin dagli anni sessanta del secolo scorso. Oggi \u00e8 molto difficile trovare aziende, anche molto piccole, che non utilizzano una soluzione informatica per la contabilit\u00e0. Di fatto, oggi, qualsiasi persona in azienda (ed anche in casa) \u00e8 in grado, con un minimo di addestramento, di gestire la contabilit\u00e0 generale. Verrebbe quindi spontaneo dire che lo strumento principale della contabilit\u00e0 generale \u00e8 il computer. Ma \"dietro\" il \"computer\" esiste una metodologia consolidata fatta di terminologia, strumenti e procedure che vale la pena illustrare.\nSeppur diffusa la dizione \"contabilit\u00e0 aziendale\" \u00e8 ovvio che la contabilit\u00e0 generale si applica anche a organizzazioni che non sono imprese e/o aziende (enti pubblici, associazioni, lavori autonomi, ecc.).\nTerminologia di base.\nL'unit\u00e0 elementare di registrazione \u00e8 la singola imputazione, composta da voce contabile di riferimento, descrizione del fatto, importo, segno o collocazione in dare o avere e data di registrazione.\nL'insieme minimo di registrazione \u00e8 la prima nota, costituita da almeno due imputazioni, una in dare e una in avere.\nQuando le imputazioni sono pi\u00f9 di due il totale dare e avere \u00e8 sempre uguale; si dice che la prima nota \u00e8 \"quadrata\".\nLa prima nota \u00e8 identificata da un numero progressivo (protocollo) e una data di registrazione.\nPu\u00f2 coesistere anche una data di competenza, per casi particolari.\nNumero e data prima nota entrano nella \"chiave d'identificazione\" delle singole imputazioni in essa contenute, insieme alla voce di conto e, spesso il numero di riga. Il termine \"riga di prima nota\" \u00e8 universalmente condiviso per indicare la singola imputazione cos\u00ec completata.\nOggi la gran parte delle prime note \u00e8 automatica, in quanto generata da sottosistemi informatici o moduli specializzati (esempio: fatturazione) che \"scaricano\" in contabilit\u00e0 le movimentazioni di propria competenza. \"Scaricare\", nel gergo, signfica importare in maniera automatica massivamente o singolarmente i documenti (ovvero i loro campi rilevanti) nella procedura contabile. Chiaramente \"documenti\" generati nell'applicazione software (ordini o contratti, bolle o rapportini, fatture, movimenti di magazzino, cespiti, ecc.)\nStrumenti e documenti tipici.\nGli strumenti tipici, anche sotto forma di documenti formali, sono:\nLe voci di bilancio sono organizzate in una struttura gerarchica a pi\u00f9 livelli (non impossibile raggiungere l'ottavo).\nLo schema di base di questa struttura \u00e8 dettato dal Codice Civile che ha recepito la IV Direttiva CEE. \u00c8 per tale ragione che viene abitualmente denominato Bilancio CEE.\nNota bene.\nPer derivazione storica, nel gergo bancario la \"contabile\" \u00e8 un documento che dimostra il pagamento di un effetto, ad esempio un bonifico bancario.\nDocumentazione contabile minima.\nSolitamente, con il termine \"documentazione contabile minima\" s'intende l'insieme di libro giornale, registri Iva, libro inventari, verbali di assemblea, libro cespiti e registro verbali del consiglio d\u2019amministrazione. La contabilit\u00e0 di magazzino, i partitari, la cassa e altro sono invece ritenuti componenti supplementari a quelli base.\nContabilit\u00e0 industriale.\nLa contabilit\u00e0 industriale si sviluppa intorno agli anni settanta, sotto la spinta delle sempre maggiori necessit\u00e0 di avere informazioni dettagliate sui costi. Infatti i mercati si allargavano, la concorrenza cresceva, le grandi industrie, nate spesso in regime di monopolio, non potevano produrre e basta, dovevano produrre a costo pi\u00f9 basso, e (negli anni successivi), anche con migliore qualit\u00e0 intrinseca. Il primo passo \u00e8 stato la contabilit\u00e0 analitica. La dizione \"industriale\" deriva dal fatto che l'industria (qui intesa come grande azienda manifatturiera) \u00e8 stata storicamente la prima a sviluppare questa tipologia di contabilit\u00e0, parallela a quella generale.\nLa contabilit\u00e0 generale registra operazioni che intercorrono tra azienda ed esterno; non mantiene alcuna traccia della fine che fanno, ad esempio materie prime, beni, servizi acquistati. La classica rilevazione di fatti di questo tipo (fattura fornitore o fattura passiva) prevede: una riga fornitore, una riga IVA, una riga materiali, o beni, o servizi. In sintesi, la contabilit\u00e0 generale manipola unicamente: documenti fiscali (fatture, scontrini, ricevute), quietanze, prospetti periodici con i totali stipendi, saldi bancari. I documenti commerciali, i contratti o le informazioni finanziarie sono complementari, si consultano quando serve. Lo sguardo \u00e8 unicamente rivolto a: natura contabile dell'importo, importo complessivo (o rateo), data di competenza. Non \u00e8 suo scopo o interesse sapere a chi sono andati quei materiali o beni o servizi, n\u00e9 come sono stati utilizzati.\nQui entra in gioco la contabilit\u00e0 industriale o, pi\u00f9 precisamente contabilit\u00e0 analitica, la cui funzione primaria \u00e8 quella di dettagliare maggiormente quanto registrato con la contabilit\u00e0 generale, con l'indicazione della \"destinazione\", in caso di acquisti o la \"provenienza\", in caso di vendite. Dal punto di vista terminologico, i due termini sono sostanzialmente equivalenti sebbene si possa intendere che la contabilit\u00e0 industriale \u00e8 quella, veloce ma approssimativa, svolta con perimetro \"produzione\"; la contabilit\u00e0 analitica, successiva a quella industriale, copre tutte gli aspetti, lenta ma precisa.\nMentre la contabilit\u00e0 generale \u00e8 imposta per legge e ha, come scopo finale, quello di redigere il bilancio (di struttura identica per tutti) e determinare gli importi da versare al fisco, la contabilit\u00e0 analitica \u00e8 facoltativa sia come attuazione, sia soprattutto come modalit\u00e0 operativa.\nRilevare costi e ricavi secondo \"destinazione e provenienza\" rappresenta la fondamentale differenza (ma \u00e8 pi\u00f9 giusto dire integrazione) con la contabilit\u00e0 generale, che rileva invece solo per \"natura\".\nOggi la tecnica di rilevazione analitica \u00e8 ampiamente consolidata e strettamente interconnessa con la contabilit\u00e0 generale, anche a livello di sistema informativo. Ma in questo passo avanti nella gestione aziendale manca ancora un tassello fondamentale, la \"tempestivit\u00e0\". Conoscere in dettaglio i costi da addebitare ad una unit\u00e0 produttiva, o macchina, o centro di lavoro, \u00e8 utile, per il futuro, ad esempio per il prossimo budget, ma non serve alla gestione quotidiana, se tali informazioni non sono sufficientemente fresche.\nIl problema della contabilit\u00e0 analitica, diretta emanazione della generale, \u00e8 che non fornisce alcuna informazione finch\u00e9 il fatto non \u00e8 accertato. In altri termini: per la gestione interna sono pi\u00f9 utili dati approssimati e tempestivi (ingl.: \"quick and dirty\") piuttosto che dati esatti avuti con ritardo. Il ritardo pu\u00f2 impedire di correggere in tempo una situazione interna non favorevole provocando seri danni all'azienda nel suo complesso.\nA questo livello svolge il suo scopo la contabilit\u00e0 industriale, che, pur acquisendo tutta la massa possibile di informazioni dalla contabilit\u00e0 generale, ne crea e gestisce di proprie, approssimate, ma tempestive, quindi effettivamente utili alla gestione interna.\nTerminologia di base.\nNel management, \"produzione\" \u00e8 un termine che non ha significato esclusivamente manifatturiero: nei servizi le attivit\u00e0 di business sono \"produzione\": in termini molto pratici sono quelle che generano risultato economico o, per un ente pubblico, sono rivolte direttamente alla finalit\u00e0 istituzionale (fornire certificati di residenza per un'anagrafe comunale o numeri di partita iva per l'agenzia delle entrate). Idem il termine \"reparto\" che non \u00e8 usato solo nel senso di unit\u00e0 di suddivisione in una fabbrica o magazzino (l'unit\u00e0 organizzativa \"Risorse umane\" \u00e8 un reparto).\nContabilit\u00e0 di Stato.\nLa Contabilit\u00e0 di Stato e degli enti pubblici \u00e8 invece il complesso delle norme che disciplinano l'attivit\u00e0 gestoria dei pubblici poteri, comprendente l'organizzazione finanziario-contabile, la gestione patrimoniale, l'attivit\u00e0 contrattuale, la gestione del bilancio pubblico, il sistema dei controlli e le responsabilit\u00e0 degli amministratori della cosa pubblica.\nQuello della contabilit\u00e0 vera e propria \u00e8 un sistema tecnicamente a \"partita semplice\" e si divide in Entrate (incassi) e Uscite (spese). A differenza della contabilit\u00e0 delle aziende private (o degli enti pubblici che operano in regime di Diritto privato) si tratta di una contabilit\u00e0 per scopo e destinazione. La parte pi\u00f9 articolata \u00e8 quella delle spese, che possono essere in Conto esercizio (cio\u00e8 spese correnti e pressoch\u00e9 obbligatorie, come ad esempio gli stipendi del personale statale) o in Conto capitale, cio\u00e8 effettuate, ad esempio, per opere pubbliche (anche le Entrate sono comunque divise in questo modo). La contabilit\u00e0 delle spese \u00e8 preceduta dal sistema (extra-contabile) del Controllo della spesa. Ogni spesa dello Stato (ovvero dei suoi organi territoriali) pu\u00f2 essere effettuata solo a fronte di specifici stanziamenti stabiliti dalla legge, il cui ammontare non pu\u00f2 essere superato (le violazioni di questo principio costituiscono reato). Ad ogni ente preposto alla spesa viene \"assegnato\" un determinato importo riferito allo scopo stabilito dalla legge in questione e riferito a un preciso Capitolo del Bilancio dello Stato (la legge fa divieto di compensare spese maggiori dello stanziato su un Capitolo con le eventuali minori spese sostenute a fronte di un altro Capitolo). Man mano che le spese vengono effettuate, queste vengono sottratte alla disponibilit\u00e0 prevista per quel Capitolo e per quell'Ente, riducendo la disponibilit\u00e0 residua a lui assegnata. Il sistema di Controllo della spesa prevede addirittura la riduzione corrispondente dell'assegnazione disponibile al momento in cui viene stipulato un contratto di fornitura di beni o servizi: non \u00e8 possibile stipulare contratti (cio\u00e8 impegnarsi) per un ammontare superiore alla disponibilit\u00e0 residua al momento della stipula. Questa fase si chiama \"impegno di spesa\". Naturalmente, se per qualsiasi motivo il contratto non viene eseguito, in tutto o in parte, la somma relativa alla parte non eseguita torna nella disponibilit\u00e0 di spesa di quell'Ente relativa a quel Capitolo. La spesa entra in contabilit\u00e0 ufficiale quando viene autorizzata, cio\u00e8 quando l'Ente che usufruisce del servizio o acquista il bene ne autorizza il pagamento al fornitore. Non esistono scritture contabili ufficiali che rilevino il debito dal momento in cui la fornitura \u00e8 stata approvata a quello in cui viene inviato alla banca incaricata il mandato (l'ordine) di pagamento e a quello in cui questo \u00e8 effettivamente eseguito (naturalmente gli enti preposti alla spesa tengono conto in via extra-contabile, cio\u00e8 con scritture proprie non ufficiali, di queste fasi). Le somme non pagate per mancato ritiro da parte del fornitore, dopo un periodo stabilito, vanno \"in perenzione\", cio\u00e8 vengono stornate contabilmente e tornano nella disponibilit\u00e0 dell'Ente che le ha disposte, il che non costituisce per\u00f2 una caduta in prescrizione del credito del fornitore.\nUna procedura analoga avviene per le entrate, costituite prevalentemente da imposte, tasse e accise, per le quali la fase d'impegno prevista per la spesa trova il suo analogo nel cosiddetto \"accertamento\", con il quale l'organo statale competente iscrive in contabilit\u00e0 ufficiale l'introito a credito presunto in base ai dati che ha in possesso al momento. Il che non implica che, successivamente, risultato eccessivo l'ammontare dell'accertamento, la parte superiore a quanto accertato, non possa essere stornata.\nReparto contabilit\u00e0.\nLa contabilit\u00e0 non \u00e8 solo il procedimento, la tecnica: per traslazione \u00e8 anche il reparto (funzione amministrativa che comprende anche la tesoreria, la finanza, il controllo,di gestione, le paghe e il personale) formata dagli addetti che eseguono le operazioni contabili. Uno specialista di contabilit\u00e0 \u00e8 detto contabile. Nelle organizzazioni medio-grandi l'ufficio contabilit\u00e0 \u00e8 solitamente diviso in aree (fornitori, magazzino, clienti, adempimenti fiscali e di bilancio, ecc.)."}
{"id": "243971", "revid": "7336", "url": "https://it.wikipedia.org/wiki?curid=243971", "title": "Flogisto", "text": ""}
