{"id": "251588", "revid": "84604", "url": "https://it.wikipedia.org/wiki?curid=251588", "title": "Stibnite", "text": "La stibnite \u00e8 un minerale, un solfuro di antimonio.\nSono suoi sinonimi antimonite e stibina. La variet\u00e0 amorfa pulverulenta di colore rosso ciliegia, spesso scambiata per kermesite, prende il nome di metastibnite.\nIl nome stibnite deriva da stibio, voce desueta per antimonio, e (antimo)nite.\nIl nome stibina deriva dal greco \u03c3\u03c4\u03af\u03b2\u03b9 = nero-antimonio, conosciuto gi\u00e0 nell'antichit\u00e0.\nIl nome antimonite deriva forse dall'arabo 'utmud' o dalla leggenda riportata nella sezione \"Curiosit\u00e0\".\nAbito cristallino.\nCristallizza in prismi allungati o aciculari, appiattiti trasversalmente e striati parallelamente alla direzione di allungamento, talvolta ricurvi; esistono anche geminati e in masse granulari di aspetto fratturato o compatto. I cristalli di Ichinokawa, nell'isola di Shikoku, in Giappone sono eccezionalmente grandi: alcuni esemplari raggiungono i 50\u00a0cm.\nOrigine e giacitura.\nL'origine \u00e8 prevalentemente idrotermale in sorgenti a bassa temperatura o come depositi chimici di soluzioni di sorgenti termominerali. Ha paragenesi con orpimento, realgar, oro, berthierite, jamesonite, cinabro e arsenopirite.\nCaratteri fisico-chimici.\nTenera e pesante, sfaldabile parallelamente alla direzione di allungamento, e fratturabile ortogonalmente. Opaca e con piani di sfaldatura con forte lucentezza metallica. I cristalli sono abbastanza flessibili ma non elastici. La colorazione superficiale del minerale \u00e8 blu scura.\n\u00c8 solubile in HNO3 e HCl caldo; fonde facilmente al cannello. D\u00e0 origine ad una patina bianca su carbone in fiamma ossidante; annerisce in KOH.\nLocalit\u00e0 di ritrovamento.\nAd Harz e Wolfsberg, in Germania; a Mile\u0161ov in Repubblica Ceca e Kremnica, in Slovacchia; in California (USA); nel Borneo in Indonesia; belle druse sono state trovate a Baia Sprie, in Romania; in varie localit\u00e0 dell'ex-URSS; a Gebel Hamimat, in Algeria; a Ichinokawa, nell'isola di Shikoku, in Giappone il cui giacimento \u00e8 esaurito; altri giacimenti sono presenti in Messico, Bolivia, Per\u00f9 e Francia centrale; i maggiori depositi al mondo sono quelli dello Hunan e dello Kwantung in Cina, dove \u00e8 associato al cinabro.\nIn Italia I giacimenti pi\u00f9 importanti si trovano nella zona di Manciano (provincia di Grosseto) ove molteplici miniere (Tafone, Poggio Fuoco, Montauto, Macchia Casella) sono state sfruttate fino alla met\u00e0 degli anni novanta. Nel 2012 \u00e8 stata condotta un'esplorazione mineraria da parte di una societ\u00e0 canadese di un'estesa fascia di territorio di questo comune alla ricerca di residui giacimenti di stibnite ma il progetto \u00e8 stato ritirato a causa dei rischi ambientali legati all'attivit\u00e0 estrattiva. Sempre in Italia e precisamente in Sardegna si trovano due siti minerari ove in passato si estraeva il minerale, nelle miniere Sa Lilla, nel Comune di Armungia e Genna Flumini nel comune di San Vito.\nAltri giacimenti sono a San Bartolomeo Val Cavargna, in provincia di Como; a Viarago, nel comune di Pergine, in Trentino; in una miniera di Renon, in provincia di Bolzano si trovavano cristalli lunghi fino a 2\u00a0cm; cristalli aghiformi sono rarissimi nell'arenaria di Calafuria, a Livorno; giacimenti sono presenti anche ad Arborese e Gerrei in Sardegna; molto belli i cristalli delle Cetine di Cotorniano, presso Sovicille, in provincia di Siena e infine a Scansano e a Monticiano, in provincia di Grosseto.\nUtilizzi.\nI giapponesi usavano i cristalli enormi di Ichinokawa come tutori per i fiori, o per piccoli recinti intorno ai giardini. Al giorno d'oggi, ha un ruolo importante in molte leghe metalliche, nelle batterie elettriche, in pirotecnia, nell'industria sanitaria, tessile, della gomma e del vetro. Nel Medioevo era utilizzata per la fabbricazione di cosmetici e medicamenti.\nCuriosit\u00e0.\nUna curiosa leggenda \u00e8 legata al nome antimonite. Secondo alcuni il termine deriverebbe da \"anti-monaco\"; pare infatti che nel primo Medioevo ci fossero alcuni frati che avessero confezionato delle posate con l'antimonio. Essi, dopo mangiato, si sentivano molto male senza capire il perch\u00e9 di tali disturbi, fino a quando un medico non li mise in guardia contro una propriet\u00e0 dell'antimonio: quella di essere emetico, cio\u00e8 una sostanza che favorisce il vomito. Da allora venne chiamato antimonio proprio perch\u00e9 aveva danneggiato quei frati per molti mesi."}
{"id": "251590", "revid": "110157", "url": "https://it.wikipedia.org/wiki?curid=251590", "title": "Lampenberg", "text": "Lampenberg (toponimo tedesco) \u00e8 un comune svizzero di 503 abitanti del Canton Basilea Campagna, nel distretto di Waldenburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "251594", "revid": "767487", "url": "https://it.wikipedia.org/wiki?curid=251594", "title": "Sint Maarten", "text": "Sint Maarten \u00e8 una nazione costitutiva del Regno dei Paesi Bassi, assieme a Paesi Bassi e agli stati caraibici di Aruba e Cura\u00e7ao. Il territorio \u00e8 costituito dalla parte meridionale dell'isola di Saint Martin, situata nel sud del Mare Caraibico. Il capoluogo \u00e8 Philipsburg. Sint Maarten confina a nord con Saint-Martin, una collettivit\u00e0 d'oltremare dipendente dalla Francia, il cui territorio costituisce la parte settentrionale dell'isola.\nIl Regno dei Paesi Bassi agisce come nazione unitaria in materia di difesa, politica estera e cittadinanza, mentre Sint Maarten, quale nazione costitutiva, agisce come nazione indipendente per tutte le altre materie (ad esempio interni, sanit\u00e0, istruzione e trasporti).\nDal momento che la condizione della parte francese \u00e8 cambiata in collettivit\u00e0 d'oltremare nel 2007, in seguito all'assegnazione nell'ottobre del 2007 del codice ISO 3166-1 MF alla met\u00e0 francese di San Martin, la parte olandese ha ricevuto il codice ISO 3166-1 SX.\nSint Maarten, assieme a Cura\u00e7ao, utilizza tuttora come valuta il Fiorino delle Antille Olandesi, moneta agganciata al Dollaro statunitense con cambio fisso.\nStoria.\nNel 1994 il Regno dei Paesi Bassi e la Francia firmarono il \"Trattato franco-olandese sul controllo dei confini di Saint-Martin/Sint Maarten\", che consente un controllo del confine congiunto franco-nederlandese su cosiddetti \"voli a rischio\". Dopo un certo ritardo, il trattato \u00e8 stato ratificato nel novembre 2006 nei Paesi Bassi ed \u00e8 entrato in vigore il 1\u00ba agosto 2007. Sebbene il trattato sia adesso in vigore, le sue disposizioni non sono ancora implementate, in quanto il gruppo di lavoro specifico non \u00e8 stato ancora istituito.\nIl 10 ottobre 2010, in seguito a un referendum, Sint Maarten \u00e8 diventata nazione costitutiva nell'ambito del Regno dei Paesi Bassi, divenendo a livello costituzionale paritetica ad Aruba, Cura\u00e7ao e agli stessi Paesi Bassi."}
{"id": "251599", "revid": "124351426", "url": "https://it.wikipedia.org/wiki?curid=251599", "title": "Lazzari", "text": "Con il termine lazzari (o anche lazzaroni) si indicano i giovani dei ceti popolari della Napoli del XVII-XIX secolo. Particolarmente famoso fu il ruolo da loro svolto nella difesa sanfedista della citt\u00e0 contro gli insorti della Repubblica napoletana del 1799 sostenuta dalla Francia rivoluzionaria.\nCondizioni di vita ed etimologia del nome.\nGrazie alle favorevoli condizioni climatiche e al rapporto privilegiato con la campagna circostante, bench\u00e9 miseri, riuscivano a sopravvivere senza eccessive preoccupazioni nel doversi procurare cibo e vestiario. Spesso sfaccendati, si adattavano a compiere qualsiasi mestiere che si presentasse loro occasionalmente, non disdegnando, talvolta, di compiere qualche piccolo furto o raggiro e, pi\u00f9 spesso, mendicando. Per questo motivo il termine lazzarone, che ha origine dallo spagnolo \"lazaros\" (con riferimento al Lazzaro evangelico e agli stracci di cui era avvolto) \u00e8 sinonimo, nell'italiano comune, di persona pigra e indolente, o poco di buono.\nGruppo sociale.\nSecondo alcuni, i \"lazzari\" costituivano una societ\u00e0 nella societ\u00e0 del tempo e rispondevano a un loro codice di gruppo. \u00c8 documentato che nella loro comunit\u00e0 si era sviluppata una vera e propria gerarchia che prevedeva anche l'elezione di un capo, riconosciuto e accolto in via ufficiale dalla corte reale.\nI capi lazzaro si differenziavano dai gregari per una particolare foggia nell'abbigliamento e nel taglio di capelli: berretto bianco, giacca corta e capelli rasati fin sopra le orecchie (e la fronte). Mentre il luogo di ritrovo di tutti i lazzari era tradizionalmente Piazza Mercato, il quartier generale dei capi-lazzari era posto presso Porta Capuana. In particolari occasioni furono incaricati del mantenimento dell'ordine pubblico dal re Ferdinando IV di Napoli.\nPer questo, essi sono talvolta associati alle corti dei miracoli delle grandi capitali europee. C'\u00e8 chi ritiene che i gruppi come quelli dei \"lazzari\" fossero espressione di forme di auto-organizzazione e mutuo soccorso, avallando cos\u00ec l'opinione che, grazie ad una certa creativit\u00e0, i ceti pi\u00f9 poveri riuscissero talvolta a sviluppare una civilt\u00e0 gerarchica praticamente parallela a quella stabilita dalle norme.\nChi tuttavia interpretasse i \"lazzari\" come un gruppo rivoluzionario \"ante litteram\" rischierebbe di formulare un giudizio affrettato. In occasione dell'attacco francese al Regno di Napoli (gennaio 1799), infatti, essi combatterono contro l'esercito napoleonico, percepito come giacobino, in nome della tradizione cattolica, e difesero Ferdinando IV quale legittimo re.\nI lazzari si batterono sulle mura di Napoli, in modo ininterrotto, per tre giorni, il 21, 22 e 23 gennaio 1799. Le forze francesi li soverchiarono; morirono in diecimila per difendere la citt\u00e0. In seguito, i lazzari si allearono alle truppe sanfediste del cardinale Fabrizio Ruffo che riconquistarono Napoli tra giugno e luglio dello stesso anno, ponendo termine all'esperienza politica della Repubblica Napoletana.\nTuttavia alcuni capi lazzaro, quali Antonio D'Avella detto \"Pagliucchella\" e Michele Marino (detto \"'o pazzo\"), per opportunismo economico o per ragioni ideali, aderirono alla causa repubblicana e furono impiccati il 29 agosto del 1799 a piazza del Mercato."}
{"id": "251603", "revid": "106456", "url": "https://it.wikipedia.org/wiki?curid=251603", "title": "Beinwil (Soletta)", "text": "Beinwil (toponimo tedesco) \u00e8 un comune svizzero di 265 abitanti del Canton Soletta, nel distretto di Thierstein. Il territorio comunale ospita l'antica Abbazia di Beinwil, fondata nell'XI secolo, che oggi ospita due comunit\u00e0 monastiche, una femminile e una maschile, di religione ortodossa. "}
{"id": "251606", "revid": "11507", "url": "https://it.wikipedia.org/wiki?curid=251606", "title": "Root-Server", "text": ""}
{"id": "251608", "revid": "110157", "url": "https://it.wikipedia.org/wiki?curid=251608", "title": "Nunningen", "text": "Nunningen (toponimo tedesco) \u00e8 un comune svizzero di 1\u00a0881 abitanti del Canton Soletta, nel distretto di Thierstein."}
{"id": "251611", "revid": "1718925", "url": "https://it.wikipedia.org/wiki?curid=251611", "title": "Colin Maclaurin", "text": "Sicuramente uno dei pi\u00f9 brillanti matematici dell'epoca, diede un notevole contributo all'analisi matematica e contribu\u00ec soprattutto allo sviluppo delle \"serie di funzioni\". Il suo nome \u00e8 legato a un caso particolare della serie di Taylor detto appunto \"serie di Maclaurin\". I suoi studi lo portarono ad elaborare la formula di Eulero-Maclaurin, e si occup\u00f2 inoltre del calcolo dei determinanti, dell'orbita del sole, della struttura degli alveari, dell'effetto del lavoro sui corpi e del fenomeno delle maree.\nBiografia.\nColin Maclaurin nasce il 1\u00ba febbraio 1698 ed era il pi\u00f9 giovane di tre figli.\nEbbe un'infanzia non facile, suo padre John Maclaurin, pastore della chiesa presbiteriana mor\u00ec quando lui aveva appena 7 mesi e anche sua madre, che lo avvi\u00f2 agli stud\u00ec, mor\u00ec quando Colin aveva solo 9 anni. Fu quindi affidato allo zio Daniel Maclaurin, anche lui pastore come suo padre.\nNonostante le non felici vicende familiari mostr\u00f2 comunque le sue geniali qualit\u00e0.\nAll'et\u00e0 di 11 anni entr\u00f2 all'Universit\u00e0 di Glasgow dove scopr\u00ec la sua passione per la matematica attraverso la lettura degli elementi di Euclide.\nSi laure\u00f2 (\"master of arts\") a soli 14 anni con una tesi sulla teoria della gravitazione universale di Isaac Newton.\nInfatti quest'ultimo fu subito un riferimento per Maclaurin, anche il grande Newton ebbe stima di Maclaurin e lo defin\u00ec in una lettera \"uno dei migliori matematici\".\nNel 1717 fu nominato professore di matematica al Marischal College dell'Universit\u00e0 di Aberdeen. Qui introdusse la serie di Maclaurin\" (ossia la serie di Brook Taylor per x0 centrato in zero) in uno dei suoi pi\u00f9 importanti lavori, il \"Treatise on fluxions\" (\"Trattato sulle derivate\"), nel quale si proponeva di fondare in modo logicamente rigoroso il calcolo infinitesimale inventato da Newton.\nNel 1725 ottenne la cattedra di matematica all'Universit\u00e0 di Edimburgo con l'appoggio di Newton, che si offr\u00ec di coprire parzialmente (venti sterline l'anno) le spese del suo stipendio.\nAll'Universit\u00e0 di Edimburgo, dove ha insegnato anche un altro famoso matematico, James Gregory, trascorse tutto il resto della sua vita.\nOttenne anche due premi importanti dall'Accademia delle scienze di Parigi uno per il lavoro sull'effetto del lavoro sui corpi, l'altro per uno studio sulle maree.\nNel 1733 si spos\u00f2 con Anne Stewart, la figlia del procuratore generale della Scozia, ed ebbe 7 figli, fra cui due maschi e tre femmine, tuttavia, gli premorirono.\nUn'altra sua opera importante fu il \"Treatise of algebra\" (\"Trattato di algebra\") concernente principalmente i sistemi lineari e il calcolo dei determinanti: lo stesso argomento fu trattato nella stessa epoca anche da Gabriel Cramer che pubblic\u00f2 nel 1750 la nota regola di Cramer.\nAltro importante contributo alla matematica fu la formula di Eulero-Maclaurin, introdotta intorno al 1735 che collegava nel calcolo infinitesimale l'integrale e le somme.\nPartecip\u00f2 alla trasformazione della Medical Society di Edimburgo nella pi\u00f9 ampia Royal Society.\nMor\u00ec nel 1746 all'et\u00e0 di soli 48 anni.\nScrisse \"An Account of Sir Isaac Newton's Philosophical Discoveries\"\" (London 1748), rendiconto delle scoperte filosofiche di Isaac Newton su astronomia, meccanica, matematica e altro, introdotte da una premessa alla filosofia della natura con una difesa sul metodo nel pensiero. L'opera fu pubblicata postuma per l'interessamento di Patrick Murdoch (? - 1774), accademico dell'Universit\u00e0 di Edimburgo e segretario della \"Philosophical Society\" scozzese."}
{"id": "251612", "revid": "110157", "url": "https://it.wikipedia.org/wiki?curid=251612", "title": "Diegten", "text": "Diegten (toponimo tedesco) \u00e8 un comune svizzero di 1\u00a0623 abitanti del Canton Basilea Campagna, nel distretto di Waldenburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "251616", "revid": "1008732", "url": "https://it.wikipedia.org/wiki?curid=251616", "title": "120 Lachesis", "text": "120 Lachesis (in italiano 120 Lachesi) \u00e8 un grande e scuro asteroide della Fascia principale. \u00c8 probabilmente un primitivo asteroide di tipo C e perci\u00f2 composto da carbonati.\nLachesis fu scoperto il 10 aprile 1872 da Alphonse Louis Nicolas Borrelly dall'osservatorio di Marsiglia (Francia). Fu battezzato cos\u00ec in onore di Lachesi, una delle tre Moire (o Parche) della mitologia greca. Le altre due Moire sono Cloto (97 Klotho) e Atropo (273 Atropos).\nL'unica occultazione stellare di Lachesis \u00e8 stata osservata nel 1999 dal sud-ovest degli Stati Uniti d'America."}
{"id": "251620", "revid": "125159198", "url": "https://it.wikipedia.org/wiki?curid=251620", "title": "Port of Spain", "text": "Port of Spain (in spagnolo \"Puerto Espa\u00f1a\"; letteralmente \"Porto di Spagna\") \u00e8 la capitale di Trinidad e Tobago. \u00c8 situata nella zona nord-occidentale dell'isola Trinidad ed \u00e8 la citt\u00e0 principale del paese, con una popolazione di 330.000 abitanti. \u00c8 anche uno dei maggiori porti del Mar dei Caraibi, con un'economia basata sul turismo.\nStoria.\nLa citt\u00e0 \u00e8 stata fondata dagli spagnoli in sostituzione di un villaggio di abitanti locali, chiamato \"Cumucarapo\". Alla fine del XVIII secolo, la capitale fu spostata a San Jos\u00e9 de Oru\u00f1a, dall'ultimo governatore, Jos\u00e9 Mar\u00eda Chac\u00f3n. Il Regno Unito conquist\u00f2 l'isola nel 1797 e Port of Spain fu proclamata prima capitale della colonia e poi, dopo l'indipendenza, capitale del paese. Dal 1958 al 1962 ha svolto inoltre il ruolo di capitale della Federazione delle Indie Occidentali.\nCultura e intrattenimento.\nA Port of Spain si celebrano le manifestazioni principali del Carnevale Caraibico dell'isola noto come Carnevale di Trinidad e Tobago.\nAmministrazione.\nGemellaggi.\nPort of Spain \u00e8 gemellata con:\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Piarco."}
{"id": "251622", "revid": "729019", "url": "https://it.wikipedia.org/wiki?curid=251622", "title": "Cannone a ioni", "text": "Il cannone a ioni \u00e8 una macchina elettromeccanica operante in alto vuoto in grado di accelerare ioni. All'interno della camera a vuoto funziona la testa ionica mossa da attuatori meccanici che le permettono di orientare il fascio ionico verso la direzione voluta, di solito contro un bersaglio montato a pochi centimetri di distanza. Gli ioni colpiscono il bersaglio e lo abradono per azione meccanica e talvolta chimica. Le caratteristiche pi\u00f9 notevoli sono l'uniformit\u00e0 del trattamento, la sua riproducibilit\u00e0, l'elevata precisione raggiungibile.\nStoria.\nLa diffusione dei cannoni ionici per scopi scientifici e commerciali ebbe inizio negli anni settanta grazie alla nascita delle teste ioniche Kaufman. Loro predecessori furono i \"thruster\" a vapori di Mercurio sviluppati negli anni sessanta alla NASA. Il drogaggio dei semiconduttori per modificarne le propriet\u00e0 conduttive, eseguito sulla superficie del materiale tramite ioni ad alta energia, fu tra le prime attivit\u00e0 svolte con questa nuova tecnica. Poco dopo inizi\u00f2 l'uso di fasci ionici per lavorare superfici e depositare materiale impiantando atomi negli strati pi\u00f9 esterni di altri materiali.\nApplicazioni.\nQuesta tecnologia si \u00e8 rivelata efficace nei compiti dove il materiale da depositare \u00e8 di pochi spessori atomici oppure quando la precisione richiesta \u00e8 estrema.\nOperare in alto vuoto garantisce l'accurato controllo delle contaminazioni esterne o di materiali interni alla camera; per contro richiede attrezzature costose. Il metodo \u00e8 versatile e adatto a lavori di pulizia delle superfici, impianto di sostanze a bassa volatilit\u00e0, attacco chimico con l'impiego di gas attivi, deposito di materiale per evaporazione, costruzione di strati diamantati, abrasione. Un caso particolare di notevole interesse scientifico \u00e8 l'impiego nella propulsione di sonde spaziali, dove la testa ionica imprime una debole ma sufficiente spinta al veicolo grazie allo scambio di quantit\u00e0 di moto con gli ioni espulsi. Gli utilizzi pi\u00f9 tipici sono i seguenti:\nCome funziona.\nAtomi di gas nobile (di solito Argon o Xeno) vengono ionizzati e accelerati nella testa ionica, un oggetto cilindrico grande all'incirca come una lattina di birra o poco pi\u00f9 a seconda dei modelli e diviso in due settori: la camera di ionizzazione e la camera acceleratrice. Nella camera di ionizzazione gli atomi del gas vengono ionizzati, cio\u00e8 spogliati dei loro elettroni, e divengono cariche positive giacch\u00e9 gli sono state asportate cariche negative -gli elettroni- che equilibravano il sistema e lo rendevano elettricamente neutro. Nella camera acceleratrice questi ioni vengono accelerati da un campo elettrico creato fra le armature della camera, violentemente espulsi all'estremit\u00e0 e collimati da una coppia di griglie il cui ruolo \u00e8 simile a quello della lente di un proiettore per diapositive, grazie a un secondo campo elettrico. Ci\u00f2 \u00e8 possibile perch\u00e9 gli ioni sono elettricamente carichi e risentono del campo.\nCi sono varie tecnologie per ionizzare il gas all'interno della camera di ionizzazione, le due pi\u00f9 comuni sono basate sul catodo a filamento caldo e sul catodo cavo. La prima fu sviluppata da Manfred von Ardenne e si usa in ispecie nei cannoni duoplasmatron e nella propulsione spaziale; la seconda \u00e8 impiegata nelle teste Kaufman usate tra l'altro per la rifinitura delle ottiche. Si pu\u00f2 immettere nella testa ionica gas non inerti, oltre quello nobile usato per la ionizzazione, allo scopo di favorire l'attacco chimico sui materiali sensibili a questo tipo di agenti e ridurre i tempi di lavorazione.\nTutto questo avviene all'interno di una camera a vuoto perch\u00e9 la testa ionica pu\u00f2 funzionare solo a pressioni minori di formula_1 mBar e perch\u00e9 gli ioni da essa accelerati perderebbero altrimenti energia cinetica collidendo con le molecole dell'aria. Il fascio visto attraverso l'obl\u00f2 della camera ha l'aspetto di un debole cono luminescente capovolto di colore viola bluastro. Le sue dimensioni dipendono dal tipo di testa e di griglie montate, in media varia da qualche centimetro di diametro a una decina o pi\u00f9.\nNelle tipiche lavorazioni abrasive la testa ionica pu\u00f2 traslare su un piano grazie a un sistema cartesiano di slitte meccaniche micrometriche e orientarsi verso le zone del bersaglio che si desidera abradere. Gli ioni colpiscono il bersaglio e lo erodono per azione meccanica con tasso e profilo di rimozione che dipendono dalla natura del substrato del materiale, dall'intensit\u00e0 del fascio, dal tipo di gas ionizzato, dalla pressione, dalle caratteristiche geometriche e meccaniche della camera e della testa ionica. A parit\u00e0 di configurazione dell'intero sistema il profilo risulta molto stabile e ben modellizzabile con il calcolo matematico.\n\u00c8 uno strumento costoso e molto delicato, difficile da operare."}
{"id": "251628", "revid": "1442080", "url": "https://it.wikipedia.org/wiki?curid=251628", "title": "Metastibnite", "text": "La metastibnite \u00e8 la variet\u00e0 amorfa pulverulenta di colore rosso dell'antimonite a cui si trova sempre associata."}
{"id": "251629", "revid": "84604", "url": "https://it.wikipedia.org/wiki?curid=251629", "title": "Bismutinite", "text": "La bismutinite \u00e8 un minerale, un solfuro di bismuto.\nIl nome deriva dalla sua composizione chimica, \u00e8 detta anche \"bismutina\".\nDescritta per la prima volta da James Dwight Dana (1813\u20131895) mineralogista, zoologo e geologo statunitense nel 1868.\nAbito cristallino.\nPrismi allungati, striati longitudinalmente.\nOrigine e giacitura.\nL'origine pu\u00f2 essere diversa: primaria \u00e8 essenzialmente idrotermale; secondaria invece pu\u00f2 essere pegmatitica o metasomatica di contatto.\nIl minerale si trova in alcuni giacimenti metalliferi, associato a pirite, arsenopirite, bismuto nativo, o a minerali di stagno-wolframio, ecc. e anche nelle pegmatiti.\nForma in cui si presenta in natura.\nSi presenta in cristalli, pi\u00f9 spesso in aggregati raggiati lamellari e granulari.\nIn cristalli allunati spesso striati.\nCaratteri fisico-chimici.\n\u00c8 flessibile e settile (facilmente tagliabile in sottili lamine). Fonde alla fiamma di candela; schizza e fonde al cannello. Solubile in HNO3, in HCl caldo e nelle basi. Forma un precipitato bianco diluendo con H2O.\nLocalit\u00e0 di ritrovamento.\nA Schneeberg e Bad Lobenstein, in Germania; bei cristalli a Tasna, in Bolivia; a B\u0103i\u021ba, in Romania; e a Cerro de Pasco, in Per\u00f9.\nIn Italia in lunghi cristalli si trova inclusa nella siderite della miniera di Brosso in provincia di Torino, associata con calcopirite nella miniera del Baitello presso Pisogne, in provincia di Brescia; in cristalli entro la pegmatite a Prata Camportaccio, in provincia di Sondrio.\nSi rinviene inclusa nella pirite della miniera di Boccheggiano, comune di Montieri, in provincia di Grosseto.\nEsemplari fortemente antimoniferi si trovano nel cantiere dei Falcacci, a Rio Marina, nell'Isola d'Elba.\nIn Sardegna infine si trova in tracce, assieme a bismuto nativo nelle miniere di Gerra S'Olioni e Fenugu Sibiri, a Gonnosfanadiga, nella provincia del Sud Sardegna.\nUtilizzi.\nEstrazione del bismuto. .\nVariet\u00e0.\nL'horobetsuite \u00e8 una variet\u00e0 di bismutinite ricca di antimonio."}
{"id": "251630", "revid": "1442080", "url": "https://it.wikipedia.org/wiki?curid=251630", "title": "Guanajuatite", "text": "La guanajuatite \u00e8 un minerale."}
{"id": "251631", "revid": "767487", "url": "https://it.wikipedia.org/wiki?curid=251631", "title": "Ottemannite", "text": "L'ottemannite \u00e8 un minerale."}
{"id": "251632", "revid": "1776051", "url": "https://it.wikipedia.org/wiki?curid=251632", "title": "Antimonselite", "text": "L'antimonselite \u00e8 un minerale."}
{"id": "251633", "revid": "1776051", "url": "https://it.wikipedia.org/wiki?curid=251633", "title": "Tellurantimony", "text": "Il tellurantimony \u00e8 un minerale."}
{"id": "251634", "revid": "110038885", "url": "https://it.wikipedia.org/wiki?curid=251634", "title": "Tellurobismuthite", "text": "La tellurobismuthite \u00e8 un minerale costituito da tellururo di bismuto (Bi2Te3). Possiede struttura trigonale e parametri di reticolo: a=0,439\u00a0nm, c=3,06\u00a0nm. \nPresenta piani di frattura naturale nella direzione (0001) dal momento che il cristallo \u00e8 effettivamente lamellare (stratificato) in quel piano. \nLa durezza Mohs \u00e8 pari a 2 e il peso specifico \u00e8 7,815. \nHa colore grigio plumbeo, particolarmente lucido nelle fratture recenti.\nSi trova nel Telemark, Norvegia e negli USA nelle contee di Hidalgo e Lumpkin."}
{"id": "251635", "revid": "1442080", "url": "https://it.wikipedia.org/wiki?curid=251635", "title": "Paraguanajuatite", "text": "La paraguanajuatite \u00e8 un minerale."}
{"id": "251636", "revid": "1442080", "url": "https://it.wikipedia.org/wiki?curid=251636", "title": "Skippenite", "text": "La skippenite \u00e8 un minerale."}
{"id": "251639", "revid": "161374", "url": "https://it.wikipedia.org/wiki?curid=251639", "title": "Curva di Lorentz", "text": ""}
{"id": "251640", "revid": "161374", "url": "https://it.wikipedia.org/wiki?curid=251640", "title": "Lorentziana", "text": ""}
{"id": "251649", "revid": "1305772", "url": "https://it.wikipedia.org/wiki?curid=251649", "title": "Partitocrazia", "text": "La partitocrazia \u00e8 un regime politico in cui il potere e la vita politica dello Stato stesso ruotano attorno ai partiti, i quali si sostituiscono agli organi previsti dalla Costituzione.\nDefinizione.\nIl termine fu coniato dal giornalista Roberto Lucifero\ne reso noto dal giurista Giuseppe Maranini, che intitol\u00f2 \"Governo parlamentare e partitocrazia\" la sua prolusione nella lezione inaugurale dell'Universit\u00e0 di Firenze del 1949. Secondo Paolo Armaroli, \"nella sua Storia del potere in Italia Giuseppe Maranini osserva che ai tempi dello Statuto albertino la forma di governo fu pseudoparlamentare perch\u00e9 contrassegnata dall'assemblearismo, vale a dire dalla dittatura d'assemblea\".\nFu poi introdotto definitivamente nel dibattito politico italiano a partire dagli anni sessanta, in polemica con il consolidamento del sistema partitico nell'Italia del secondo dopoguerra. Secondo Giorgio Rebuffa \"sotto la retorica della centralit\u00e0 e della sovranit\u00e0 del Parlamento si cel\u00f2, dissimulato, e non visibile agli elettori, soprattutto, una forma atipica di \"party government\". Come del resto sottolinearono ai tempi della cosiddetta solidariet\u00e0 nazionale studiosi del calibro di Vezio Crisafulli e di Antonio La Pergola\".\nNegli ultimi anni con il termine \"partitocrazia\" si \u00e8 spesso inteso il controllo dei settori dell'apparato pubblico (come sanit\u00e0, istruzione, amministrazione pubblica, giustizia) da parte dei partiti politici, che ne fanno utilizzo per la raccolta clientelare del consenso invece che come servizio alla societ\u00e0 civile.\nDiritti dei partiti e libert\u00e0 del parlamentare.\nSecondo alcuni, la partitocrazia costituisce una grave degenerazione del regime democratico italiano, riproducendo difetti nel corretto funzionamento del pluralismo politico gi\u00e0 riscontrati in altri Paesi: \"con questo regime, i settori di opposizione come tale lucrano una partecipazione diretta nella gestione pubblica, con accesso ai messi politici ed alle reti di clientela, per il solo fatto di disporre di rappresentanza parlamentare e senza l'esigenza di un appoggio al governo, di compromessi o di coalizioni\".\nLa conseguenza di questa limitazione dell'offerta politica \u00e8 una maggiore capacit\u00e0 di influenza dei partiti sui loro rappresentanti nelle assemblee elettive. Nei loro confronti, la minaccia di mancata ricandidatura alle successive elezioni, in caso di comportamento difforme alle istruzioni di partito, assume in queste condizioni un peso maggiore, anche se occorre ricordare che i partiti sono organismi considerati esplicitamente dalla Costituzione.\nL'art. 49 della Costituzione prevede espressamente tra i loro compiti il concorso a determinare con metodo democratico la politica nazionale; i partiti hanno un implicito riconoscimento nel funzionamento delle Camere poich\u00e9 i gruppi parlamentari (divisi per partiti) sono espressamente riconosciuti dai rispettivi Regolamenti.\nUn problema delicato \u00e8 perci\u00f2 quello del rapporto tra la disciplina di gruppo (e quindi di partito) e la libert\u00e0 del parlamentare.\nLa libert\u00e0 del parlamentare \u00e8 sancita nell'art. 67 della Costituzione:\nLa dottrina giuridica sostiene che \"\u00e8 l'assenza di vincoli di condizionamento a consentire al parlamentare, almeno in linea di principio, di rappresentare la Nazione, di identificarsi con il popolo (in questo senso, Nicol\u00f2 Zanon, Il libero mandato parlamentare, Giuffr\u00e9 1991, p. 326 ss.); la giurisprudenza costituzionale sul punto \u00e8 assolutamente tassativa (v. Corte cost., 7 marzo 1964, n. 14, in Giur. cost., 1964)\"; \u00e8 anche vero, per\u00f2, che egli accetta liberamente di aderire ad un partito e quindi pu\u00f2 essere destinatario della disciplina interna ad esso: questo comporta la necessit\u00e0 di accettare la regola della maggioranza e della minoranza prevista dallo statuto del partito per le decisioni comuni.\nFermo restando che in alcuni partiti si fa spesso salva la possibilit\u00e0 di agire individualmente secondo coscienza (in particolare su temi etici), \u00abquando il dissenso individuale diventa collettivo e di gruppo, si entra in una logica di soggetto politico\u00bb.\nOpposizione alla partitocrazia.\nMovimento Comunit\u00e0.\nIl Movimento Comunit\u00e0, fondato dall'imprenditore Adriano Olivetti negli anni cinquanta, espresse fin dalla fondazione posizioni critiche sulla partitocrazia, considerata inadatta al reclutamento di membri validi nei partiti, opponendo a tale organizzazione quella basata sulle comunit\u00e0 locali.\nProposta di governo istituzionale di Bruno Visentini.\nNel 1980 Visentini, contro la pratica della partitocrazia che si esprimeva negli estenuanti negoziati tra le segreterie dei partiti per arrivare alla composizione del governo, indic\u00f2 un \"ritorno alla Costituzione\" nella forma di un \"governo istituzionale\": secondo Visentini, il governo avrebbe dovuto essere nominato autonomamente dal Presidente della Repubblica e insediato a seguito del voto di fiducia del Parlamento. Il governo istituzionale doveva trasformare la concezione del bene comune della maggioranza parlamentare in provvedimenti legislativi e amministrativi sotto il controllo del Parlamento. Il ruolo dei partiti doveva limitarsi alla raccolta del consenso popolare e alla sua discussione in Parlamento.\nIl dibattito sul \"governo istituzionale\" vide contrari quasi tutti i partiti, compreso lo stesso PRI di Visentini; l'unico appoggio, ma non incondizionato, venne espresso dal PCI di Luigi Longo ed Enrico Berlinguer.\nSecondo Eugenio Scalfari, la proposta di Visentini ha trovato applicazione nel governo Monti.\nPartito Radicale.\nIl movimento Radicale nel corso dei decenni si \u00e8 opposta al finanziamento pubblico ai partiti, ottenendo un importante risultato con i referendum abrogativi del 1993.\nBeppe Grillo e Movimento 5 Stelle.\nA partire dal 2007 in poi si \u00e8 affacciato sulla scena politica l'antipartitocrazia di Beppe Grillo e del Movimento 5 Stelle.\nIn pi\u00f9 occasioni sia Grillo dal suo blog sia gli aderenti al Movimento 5 Stelle hanno pi\u00f9 volte ribadito la loro estraneit\u00e0 a forme partitiche attuali ed hanno denunciato la partitocrazia come elemento socio-politico da contrastare e combattere attraverso l'adozione di forme e metodi di democrazia partecipativa e diretta."}
{"id": "251654", "revid": "14691", "url": "https://it.wikipedia.org/wiki?curid=251654", "title": "Warcraft III", "text": ""}
{"id": "251666", "revid": "729019", "url": "https://it.wikipedia.org/wiki?curid=251666", "title": "Direct Client-to-Client", "text": "Il protocollo Direct Client-to-Client (DCC) permette a due client IRC di effettuare una connessione diretta tra loro (Chat, Trasmissione File, ecc. etc) usando, come veicolo per negoziare i parametri di trasmissione, il server IRC a cui sono connessi. Si tratta di comandi standard CTCP (Client-To-Client Protocol) come questi:\n\"DCC SEND [Filename] [Mio IP] [Porta in ascolto] [Dimensione del File]\" per inviare un file\n\"DCC CHAT chat [Mio IP] [Porta in ascolto]\" per iniziare una sessione di chat privata"}
{"id": "251668", "revid": "5383", "url": "https://it.wikipedia.org/wiki?curid=251668", "title": "Johann Carl Friedrich Gauss", "text": ""}
{"id": "251670", "revid": "1305772", "url": "https://it.wikipedia.org/wiki?curid=251670", "title": "Elfi (disambigua)", "text": "Gli elfi sono creature della mitologia norrena che si trovano nella maggior parte dei mondi immaginari delle opere ad ambientazione fantasy."}
{"id": "251677", "revid": "228587", "url": "https://it.wikipedia.org/wiki?curid=251677", "title": "Tualatin (hardware)", "text": "Tualatin era il nome in codice della terza (ed ultima) generazione del processore Pentium III sviluppato da Intel come successore del core Coppermine, e arriv\u00f2 sul mercato alla fine del 2000.\nIl core Tualatin ebbe per\u00f2 vita breve, circa un anno, in quanto era contemporaneo del primo Pentium 4 Willamette che a parit\u00e0 di clock era pi\u00f9 lento e ovviamente questo fatto creava della concorrenza interna alla stessa Intel, dato che nelle intenzioni del produttore era proprio il nuovo progetto a dover costituire il vero \"cavallo di battaglia\".\nCaratteristiche tecniche.\nProcesso produttivo.\nLe differenze tra Tualatin e Coppermine erano relativamente ridotte, ma tra queste la pi\u00f9 importante era senza dubbio il nuovo processo produttivo a 130 nm (contro quello a 180 nm utilizzato per il predecessore). Tale innovazione consent\u00ec ad Intel, prima di tutto, di migliorare ulteriormente la resa produttiva, potendo costruire pi\u00f9 chip per ogni singolo wafer, e in secondo luogo di aumentare il clock arrivato nelle ultime versioni fino a 1400\u00a0MHz, ovvero pari alla frequenza d'introduzione del primo Pentium 4 Willamette.\nInoltre, con l'arrivo dei cosiddetti Pentium III-S, Intel raddoppi\u00f2 la dotazione di cache L2, portandola a 512 KB. Il core Tualatin inoltre port\u00f2 benefici anche nel campo delle temperature di esercizio, decisamente pi\u00f9 basse rispetto a quelle di Coppermine, ovvero circa 70\u00b0 contro 80\u00b0. Il bus rimase invece quello a 133\u00a0MHz mentre il socket fu ancora il 370 introdotto con Coppermine.\nTecnologie implementate.\nRispetto al core Coppermine, il core Tualatin non introdusse nessuna tecnologia innovativa, quindi erano presenti ancora sia le istruzioni MMX, sia le SSE. Le SSE2 infatti, pur essendo gi\u00e0 state sviluppate, vennero introdotte da Intel solo nel processore Pentium 4 e non vennero estese anche al core Tualatin.\nIncompatibilit\u00e0.\nLa caratteristica peculiare della terza generazione di P3 e dei Celeron ad essa contemporanei era per\u00f2 l'incompatibilit\u00e0 con le schede madri destinate ai processori delle generazioni precedenti, quindi erano necessarie nuove schede madri. Le schede madri destinate ai processori Tualatin erano compatibili anche con i processori Coppermine, ma non viceversa. A loro volta, le schede madri destinate ai Coppemine erano compatibili anche coi Celeron basati sul core Mendocino, che invece non funzionavano sulle schede madri destinate ai Tualatin.\nEsistevano per\u00f2 degli adattatori, che consentivano di montare i processori Tualatin anche su numerose schede madri riservate ai processori Mendocino e Coppermine. Uno, prodotto dalla Powerleap, consentiva di installarli su PC dotati di vecchie schede madri su Slot-1 che solitamente ospitavano processori Pentium II o Pentium III Katmai.\nNon solo Pentium III, anche Celeron.\nIl core Tualatin venne utilizzato da Intel, anche come base per l'evoluzione a 130\u00a0nm della CPU Celeron. In questa evoluzione il Celeron non era molto diverso dal Pentium III da cui derivava, l'unica differenza era infatti costituita dal BUS che funzionava a 100\u00a0MHz. Ovviamente se si vuole fare il confronto anche con i Pentium III-S, bisogna notare anche la differenza nella quantit\u00e0 di cache, rimasta invariata a 256 KB nei Celeron.\nAlla base anche del Pentium III-M.\nIl core Tualatin venne utilizzato da Intel anche come base per l'unica generazione di Pentium III-M arrivata sul mercato come evoluzione del precedente Mobile Pentium II PE che era invece basato sul core Dixon. La versione di Tualatin utilizzata nel Pentium III-M era quella alla base anche del Pentium III-S (vale a dire quella dotata di 512 KB di cache L2) con l'aggiunta della prima generazione della tecnologia di risparmio energetico SpeedStep, ovvero quella tecnologia che consentiva di variare dinamicamente il clock di esercizio della CPU, abbassandolo quando non era necessaria tutta la potenza elaborativa, con la conseguente diminuzione dei consumi; la tecnologia SpeedStep ebbe poi molto successo nei processori Intel e gradualmente venne introdotta in tutti i prodotti successivi, non solo quelli pensati per il settore mobile.\nLa base del Pentium M.\nCome accennato prima, il progetto Tualatin dur\u00f2 poco sul mercato, dato che le sue caratteristiche \"affossavano\" i primi Pentium 4. Ovviamente Intel non poteva rischiare che i consumatori si convincessero che un Pentium III era migliore di un Pentium 4, e quindi decise di ridurre sempre pi\u00f9 la sua proposta sul mercato, concentrando tutte le energie delle proprie campagne marketing sul Pentium 4.\nIn realt\u00e0 il progetto Tualatin, non \"mor\u00ec\" con l'ultimo Pentium III, ma venne riutilizzato come base per lo sviluppo dell'architettura del primo Pentium M Banias (il processore alla base della prima generazione della piattaforma Centrino, conosciuta come Carmel) sviluppato dai centri di ricerca di Intel situati ad Haifa in Israele. Qui infatti nel 2001 era stato praticamente completato il progetto di Timna, una CPU rivoluzionaria per i tempi con un doppio controller integrato, sia per la memoria RAM, sia per la scheda video; a questo punto, per\u00f2 Intel fu costretta, per questioni commerciali a interromperne lo sviluppo, per passare a quello di un processore specificatamente pensato per l'ambito \"mobile\", quello che poi sarebbe appunto diventato il primo Pentium M Banias.\nAvendo come riferimento i Pentium III Tualatin (in particolare quelli gi\u00e0 ottimizzati per l'utilizzo in sistemi mobile, quindi dotati della tecnologia SpeedStep) e i Pentium 4 Willamette, gli ingegneri decisero di creare una sorta di processore \"ibrido\", quello che venne chiamato \"Un Pentium III con il BUS del Pentium 4\", in modo da poter sfruttare i vantaggi di ciascun \"genitore\". In realt\u00e0 era appunto una revisione del Pentium III Tualatin, ottimizzata per l'ambito mobile.\nModelli arrivati sul mercato.\nLa tabella seguente mostra i modelli di Pentium III e Celeron, basati su core Tualatin, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quelle complete contenute nelle pagine del Pentium III, Celeron e Pentium III-M.\"\nIl successore.\nNon esiste un vero e proprio successore di Tualatin in quanto esso fu l'ultimo Pentium III arrivato sul mercato. Si possono per\u00f2, in un certo senso, definire come \"successori\" sia il Pentium 4 Willamette, sia il Pentium M Banias, dato che, seppure per ragioni e con caratteristiche diverse, entrambi affondavano le proprie \"radici\" nell'architettura del core Tualatin."}
{"id": "251679", "revid": "1714743", "url": "https://it.wikipedia.org/wiki?curid=251679", "title": "Massimiliano Giuseppe in Baviera", "text": "Biografia.\nInfanzia.\nMembro di un ramo collaterale del casato dei Wittelsbach, nacque a Bamberga come unico figlio del duca Pio Augusto in Baviera e di sua moglie, la principessa Amalia Luisa di Arenberg. \nMatrimonio.\nSi imparent\u00f2 ancor pi\u00f9 alla Casa reale bavarese quando, il 9 settembre 1828, spos\u00f2 la principessa Ludovica di Baviera, l'ultimogenita del re Massimiliano I di Baviera, dalla quale ebbe dieci figli, tra cui Elisabetta, che diverr\u00e0 imperatrice d'Austria e nel 1867 anche regina d'Ungheria, e Maria Sofia, pi\u00f9 tardi regina delle Due Sicilie. Nel 1834 acquist\u00f2 il castello di Possenhofen sul Lago di Starnberg, che divenne la sua principale residenza per il resto della vita.\nViaggio in Medio Oriente.\nNel 1838 Massimiliano Giuseppe viaggi\u00f2 tra l'Egitto e la Palestina. Ha pubblicato un resoconto di questo viaggio: \"Wanderung nach dem Orient im Jahre 1838\". Mentre scalava la Grande Piramide compose uno \"jodel\" per i suoi domestici come se stesse scalando le Alpi. Raccolse un certo numero di antichit\u00e0 che port\u00f2 in Baviera ed esposte nella casa di suo padre a Kloster Banz; queste antichit\u00e0 possono essere visitate ancora oggi. Tra gli elementi ci sono la mummia di una giovane donna, tre teste di mummie, mummie di alcuni animali, sarcofagi e diverse pietre provenienti da tombe e templi, di cui uno dal Tempio di Dendur. Compr\u00f2 alcuni bambini al mercato degli schiavi del Cairo per liberarli. Quando Massimiliano Giuseppe and\u00f2 a Gerusalemme, pag\u00f2 affinch\u00e9 venisse restaurata la Cappella della Flagellazione sulla Via Dolorosa.\nMusica folk.\nFu appassionato e incentivatore della musica popolare bavarese. Era un valido suonatore e compositore di cetra, strumento fino a quel momento considerato plebeo e di cui favor\u00ec l'introduzione a corte. Ci\u00f2 gli valse il soprannome di \"Zither-Maxl\" (Max della cetra). Il virtuoso dello strumento Johann Petzmayer fu suo insegnante e protetto. In seguito al loro operato la cetra divenne praticamente strumento nazionale bavarese. Massimiliano Giuseppe mor\u00ec a Monaco di Baviera. Lui e sua moglie sono sepolti nella cripta di famiglia nel castello di Tegernsee.\nDiscendenza.\nMassimiliano Giuseppe e Ludovica ebbero dieci figli:"}
{"id": "251683", "revid": "599013", "url": "https://it.wikipedia.org/wiki?curid=251683", "title": "Societ\u00e0 del Verbo Divino", "text": "La Societ\u00e0 del Verbo Divino (in latino \"Societas Verbi Divini\") \u00e8 un istituto religioso maschile di diritto pontificio: i membri di questa congregazione clericale, detti popolarmente Verbiti, pospongono al loro nome la sigla S.V.D.\nStoria.\nLa nascita della congregazione \u00e8 da inquadrarsi nel clima di risveglio dello spirito missionario che pervase l'Europa nella seconda met\u00e0 del XIX secolo, ma che non aveva ancora riguardato i paesi germanici.\nIl sacerdote tedesco Arnold Janssen (1837-1909), della diocesi di M\u00fcnster, incoraggiato da padre Timoleone Raimondi, missionario del Pontificio Istituto Missioni Estere, ebbe l'intuizione di aprire un seminario per la formazione degli aspiranti missionari di lingua tedesca, ma a causa del clima del Kulturkampf ci\u00f2 risultava impossibile in Germania; il suo progetto trov\u00f2, comunque, l'esplicito sostegno di trentadue vescovi di Germania, Austria, Paesi Bassi e Lussemburgo.\nIl 3 dicembre 1874 il vescovo di Roermond, Joannes Paredis, autorizz\u00f2 Janssen a erigere un seminario a Steyl, nel Limburgo, e l'8 settembre 1875 ebbe formalmente inizio la nuova congregazione per l'evangelizzazione dei popoli infedeli; i membri della Societ\u00e0, in origine, seguivano la regola del terz'ordine domenicano, poi si dotarono di costituzioni proprie, approvate il 23 gennaio 1889 dal vescovo Franciscus Boermans.\nLa Santa Sede riconobbe l'istituto il 25 gennaio 1901 e le sue costituzioni vennero approvate il 12 agosto 1905 e, definitivamente, nel 1909.\nIl fondatore, beatificato nel 1975, \u00e8 stato proclamato santo il 5 ottobre 2003 da papa Giovanni Paolo II.\nAttivit\u00e0 e diffusione.\nI verbiti si dedicano essenzialmente alle missioni \"ad gentes\".\nSono presenti in Europa (Austria, Belgio, Bielorussia, Croazia, Germania, Irlanda, Italia, Montenegro, Paesi Bassi, Polonia, Portogallo, Romania, Moldavia, Regno Unito, Russia, Serbia, Slovacchia, Spagna, Svizzera, Ucraina, Ungheria), nelle Americhe (Argentina, Bolivia, Brasile, Canada, Cile, Colombia, Costa Rica, Cuba, Ecuador, Giamaica, Messico, Nicaragua, Panama, Paraguay, Stati Uniti d'America), in Africa (Angola, Benin, Botswana, Ciad, Repubblica Democratica del Congo, Kenya, Ghana, Madagascar, Mozambico, Sudafrica, Togo, Zambia, Zimbabwe, Tanzania), in Asia (Corea del Sud, Filippine, Giappone, India, Papua Nuova Guinea) e in Australia; la sede generalizia \u00e8 a Roma.\nAl 31 dicembre 2005, i Verbiti contavano 401 case e 6.102 religiosi professi, 3.928 dei quali sacerdoti."}
{"id": "251687", "revid": "46291", "url": "https://it.wikipedia.org/wiki?curid=251687", "title": "Delonix regia", "text": "Delonix regia (sinonimo: \"Poinciana regia\" ) \u00e8 una pianta della famiglia delle Fabaceae (note anche come Leguminose), originaria del Madagascar.\n\u00c8 conosciuta in molte parti del mondo, specialmente ai Tropici, come \"Flamboyant\" e in Italia anche come \"albero di fuoco\".\nEtimologia.\n\"Flamboyant\" \u00e8 una parola francese che significa \"fiammeggiante\", per l'aspetto alla fioritura.\n\"Albero di fuoco\", analogamente \u00e8 in relazione alla pianta in fiore.\n\"Delonix\" \u00e8 un termine derivato dal greco e letteralmente si traduce con \"unghia all'ingi\u00f9\" con riferimento all'aspetto dei petali; \"regia\" sottolinea il portamento imponente della specie.\nDescrizione.\n\u00c8 un albero maestoso che pu\u00f2 superare i quindici metri di altezza, con rami allargati portanti foglie bipennate e un'abbondante e spettacolare fioritura rosso-arancio. Il frutto \u00e8 un baccello lungo tra i 40 ed i 60 centimetri contenente alcune decine di semi oblunghi, scuri e striati sui bordi, che lontanamente ricordano i semi dei girasoli, con germinabilit\u00e0 medio bassa. Si riproduce anche per talea.\nDistribuzione e habitat.\nLa specie cresce spontanea in natura solo nella foresta decidua secca del Madagascar nord-occidentale, nell'area del massiccio di Bemaraha e nelle foreste attorno ad Antsiranana.Sin dal XIX secolo la pianta \u00e8 stata introdotta in molti paesi tropicali nei quali si \u00e8 naturalizzata. \u00c8 molto presente alle Canarie, dove viene usata nei viali pubblici. In alcuni di essi, come l'Australia, si \u00e8 rivelata una specie invasiva, in grado di creare problemi alla flora autoctona.\nUsi.\nNelle zone temperate questa pianta \u00e8 coltivata per ornamento dei giardini o nelle alberate stradali."}
{"id": "251689", "revid": "110157", "url": "https://it.wikipedia.org/wiki?curid=251689", "title": "Museo Suvorov", "text": "Il Museo Suvorov, ufficialmente \"Museo memoriale statale A. V. Suvorov\" , \u00e8 un museo di storia militare di San Pietroburgo, dedicato al generale Aleksandr Vasil'evi\u010d Suvorov.\nStoria.\nQuesto museo, il primo del tipo museo-memoriale in Russia, \u00e8 stato aperto nel 1904, in un palazzo appositamente progettato in stile neorusso dall'architetto A. I. von Goghen, con la partecipazione di G. D. Grimm.\nIl museo, edificato sul territorio donato dal Reggimento Preobra\u017eenskij della Guardia imperiale, fu costruito grazie anche ai fondi raccolti da una sottoscrizione dei cittadini di San Pietroburgo. Lo stesso palazzo \u00e8 molto interessante dal punto di vista architettonico in quanto unisce tratti dell'antica architettura russa e tratti di costruzioni militari di fortificazione.\nLa collezione.\nNel museo \u00e8 possibile sia scoprire parte della storia nazionale russa sia conoscere la vita di questo condottiero russo, che condusse una campagna militara anche in Italia, nota come campagna italiana di Suvorov, durante la quale ebbe luogo la battaglia di Novi.\nI reperti in esposizione, pi\u00f9 di 100.000 oggetti unici, comprendono oggetti autentici personali del comandante, le sue armi, le sue medaglie, la biblioteca e anche la sua collezione di bandiere e di trofei conquistati dall'esercito imperiale russo sotto il comando di Suvorov.\n\u00c8 inoltre esposta la pi\u00f9 grande collezione russa di soldatini di piombo, con oltre seimila esemplari."}
{"id": "251699", "revid": "124437677", "url": "https://it.wikipedia.org/wiki?curid=251699", "title": "Emanuel Lasker", "text": "Carriera scacchistica.\nPrimi anni.\nEmanuel Lasker \u00e8 nato il 24 dicembre 1868 a Berlinchen (ora Barlinek in Polonia), figlio di uno chazzan. All'et\u00e0 di undici anni fu mandato a Berlino per studiare matematica, e qui visse insieme al fratello maggiore Berthold, medico e forte giocatore di scacchi (considerato da \"Chessmetrics\" uno dei migliori giocatori tedeschi intorno al 1890).\nEmanuel impar\u00f2 il gioco dal fratello nel 1889 e ben presto rivel\u00f2 un talento tale da permettergli di incrementare le proprie entrate giocando a carte e a scacchi al Caf\u00e9 Kaiserhof di Berlino. Quell'anno vinse il torneo annuale del Caf\u00e9 Kaiserhof e anche il torneo \"Hauptturnier A\", organizzato dalla federazione di scacchi tedesca durante il sesto congresso a Breslavia. In questo torneo i giocatori erano divisi in due gruppi di dieci giocatori, con i primi quattro che si qualificavano per il girone finale. Lasker vinse agevolmente il suo girone con 2,5 punti di vantaggio sul secondo classificato, e nel girone finale concluse a pari merito con il viennese von Feierfeil, aggiudicandosi poi lo spareggio. Con questa vittoria gli fu attribuito il titolo di Maestro, ci\u00f2 che gli permise di partecipare a tornei di alto livello sia in Germania che all'estero.\nQuello stesso anno inizi\u00f2 ad imporsi come uno dei giocatori pi\u00f9 forti della scena scacchistica europea. Ottenne il secondo posto nel prestigioso torneo di Amsterdam, dietro ad Amos Burn ma davanti ad alcuni tra i migliori giocatori del periodo, tra cui Isidor Gunsberg (considerato da \"Chessmetrics\" il secondo giocatore pi\u00f9 forte del mondo in quel periodo). Nel 1890 \u00e8 terzo a Graz e vince a pari merito col fratello Berthold il torneo di Berlino. Nella primavera del 1892 vince due tornei consecutivi a Londra, il secondo dei quali senza perdere nemmeno una partita. L'anno seguente a New York entra nella storia realizzando il punteggio perfetto di 13/13 vincendo tutte le partite del torneo, impresa riuscita pochissime volte in tornei di alto livello.\nOltre alle vittorie nei tornei, Lasker ha disputato diversi match contro i migliori giocatori del periodo (tra cui Curt von Bardeleben nel 1889), Jacques Mieses (1889), Henry Edward Bird (1890 all'epoca sessantenne), Berthold Englisch (1890), Joseph Henry Blackburne (1892, senza perdere una partita), Jackson Showalter (1892\u201393) e Celso Golmayo Z\u00fapide (1893). Sempre secondo Chessmetrics Lasker divent\u00f2 il giocatore pi\u00f9 forte del mondo all'incirca nella met\u00e0 degli anni 1890,\nLasker sfid\u00f2 pubblicamente Siegbert Tarrasch, che aveva vinto tre tornei importanti consecutivi (Breslavia 1889, Manchester 1890, e Dresda 1892), ma Tarrasch rifiut\u00f2, affermando che Lasker avrebbe dovuto prima provare il suo valore.\nNel 1892 fonda la sua prima rivista di scacchi, la \"London Chess Fortnightly\", che chiuse l'anno seguente. Nel 1893 Lasker si trasfer\u00ec negli Stati Uniti, dove rimase per due anni.\nCampione del mondo.\nDopo aver ricevuto il rifiuto di Tarrasch, Lasker sfid\u00f2 direttamente il campione del mondo Wilhelm Steinitz. Inizialmente Lasker ebbe problemi a reperire gli sponsor e i fondi per organizzare il match, anche per via delle restrizioni poste da Steinitz. Alla fine la borsa per i giocatori fu di 2.000 dollari ciascuno, inferiore a quella guadagnata da Steinitz nelle precedenti occasioni, tuttavia il campione in carica attraversava un momento di dissesto finanziario e aveva un bisogno disperato di denaro, pertanto accett\u00f2 ugualmente di giocare, tentando di far passare la cosa come un gesto di sportivit\u00e0 da parte sua. Il campionato del mondo 1894 fu giocato a New York, Filadelfia e Montr\u00e9al e le condizioni dell'incontro prevedevano che si sarebbe aggiudicato la sfida il primo a raggiungere le dieci vittorie. Prima dell'inizio dell'incontro Steinitz aveva dichiarato che avrebbe vinto senza alcun dubbio, per questo la vittoria di Lasker nella gara inaugurale fu una grossa sorpresa. Il campione in carica pareggi\u00f2 alla seconda partita e la situazione rimase in equilibrio fino alla sesta partita in cui il punteggio era 2-2. A quel punto Lasker vinse cinque partite consecutive portandosi sul 7-2, mettendo in crisi Steinitz che chiese una settimana di riposo a causa della troppa fatica accumulata. Al rientro dalla pausa Steinitz sembr\u00f2 essersi ripreso e inizi\u00f2 a giocare meglio, pareggiando la prima partita e vincendo le successive due, ma Lasker si riprese tutto il vantaggio alla quindicesima e alla sedicesima e alla diciannovesima chiuse la faccenda per 10-5 con quattro patte diventando il secondo campione del mondo ufficialmente riconosciuto. Dopo l'incontro molti commentatori criticarono la vittoria di Lasker, in particolare Tarrasch afferm\u00f2 che il tedesco aveva vinto solo perch\u00e9 Steinitz era ormai anziano (aveva 58 anni all'inizio del match).\nDa campione del mondo partecip\u00f2 al fortissimo torneo di Hastings 1895, il pi\u00f9 forte disputato fino ad allora, in cui concluse al terzo posto (alle spalle di Pillsbury e \u010cigorin ma davanti a Tarrasch che per\u00f2 lo sconfisse).\nDue anni dopo la prima sfida mondiale il nuovo campione concesse la rivincita al suo predecessore, tuttavia in questa seconda occasione Steinitz era oramai prossimo al tramonto e si rivel\u00f2 nettamente inferiore all'avversario. Lasker vinse le prime quattro partite mettendo una seria ipoteca sul titolo e alla fine vinse per 10-2 con 5 patte.\nLasker si dimostr\u00f2 un fenomenale giocatore di torneo, vinse il torneo di San Pietroburgo 1895, Norimberga 1896, Londra 1899, Parigi 1900.\nNel 1903 perse di misura un match in sei partite contro \u010cigorin, tuttavia tale match non ebbe in palio il titolo mondiale poich\u00e9 i giocatori erano obbligati ad utilizzare come apertura sempre il \"Gambetto Rice\" (una variante del Gambetto di re), infatti il torneo era finanziato dall'industriale Isaac Rice da cui l'apertura aveva preso il nome. Nel 1904 fond\u00f2 a New York la rivista \"Lasker's Chess Magazine\", che continu\u00f2 le pubblicazioni per quattro anni.\nDifesa del titolo mondiale.\nI risultati di Lasker nei match compresi nel periodo 1896\u201397 e 1914 furono schiaccianti: vinse tutte le sfide tranne una, difendendo pi\u00f9 volte il suo titolo. Dopo aver vinto la rivincita con Steinitz affront\u00f2 Marshall nel match del 1907, nonostante lo stile aggressivo l'americano non fu in grado di vincere nemmeno una partita a fronte delle otto vittorie di Lasker (in 15 partite, punteggio finale 11,5\u22123,5).\nL'anno seguente sfid\u00f2 il tedesco Tarrasch a D\u00fcsseldorf e Monaco. Tarrasch era un agguerrito detrattore di Lasker, affermando che gli scacchi sono una disciplina governata da principi ben definiti e che la forza di una mossa sta nella sua logica e non nella sua efficienza. A causa di queste sue convinzioni aveva sempre reputato Lasker un giocatore da bar, capace di vincere le partite solo grazie a \"sporchi trucchetti\". Per contro Lasker riteneva che Tarrasch fosse pi\u00f9 bravo ad intrattenere le persone facendo salotto piuttosto che sulla scacchiera. L'astio tra i due era tale che prima dell'inizio della sfida Tarrasch si rifiut\u00f2 di rivolgere la parola all'avversario, affermando \"Signor Lasker, ho solo una parola per voi: scaccomatto!\".\nLa scacchiera diede un verdetto incontestabile: nelle prime cinque partite Lasker vinse quattro volte, giocando spesso mosse che Tarrasch non capiva. L'esempio pi\u00f9 lampante fu nella seconda partita, in cui dopo 19 mosse Lasker si ritrovava sotto di un pedone, con un alfiere bloccato e due pedoni doppiati. Tarrasch era sicuro di avere la partita in pugno, ma nelle mosse seguenti Lasker rivel\u00f2 i suoi piani di gioco e alla trentanovesima mossa la situazione per Tarrasch era talmente compromessa da dover abbandonare la partita. Lasker vinse la sfida con 8 vittorie contro 3 in 16 gare. Tarrasch, non ammettendo la sconfitta, addebit\u00f2 la colpa della propria disfatta al clima umido che lo aveva compromesso a livello di salute.\nNel 1909 Lasker vinse la prima edizione del Chigorin Memorial (alla pari con Akiba Rubinstein). In quell'anno Lasker patt\u00f2 2-2 un breve match contro David Janowski e alcuni mesi dopo i due si trovarono di fronte in una sfida pi\u00f9 lunga a Parigi, per molto tempo gli storici degli scacchi hanno dibattuto se tale sfida avesse in palio il titolo di campione del mondo. Lasker vinse la sfida per sette vittorie a uno.\nNel 1910 Lasker affront\u00f2 l'austriaco Carl Schlechter. Schlechter era un gentiluomo dell'epoca e nonostante il suo enorme talento molti credevano che la mancanza di vittorie significative nella sua carriera fosse dovuta alla sua indole eccessivamente pacifica e bonaria, che lo portava ad accettare patte anche in posizioni nettamente vantaggiose. Pertanto i favori del pronostico furono tutti per Lasker, che aveva pi\u00f9 volte dimostrato la propria inesauribile forza combattiva nei vari tornei di altissimo livello vinti nel corso degli anni. Proprio la sportivit\u00e0 di Schlechter lo port\u00f2 ad accettare condizioni a dir poco scandalose per la disputa della sfida: infatti nel mondiale 1910 lo sfidante era tenuto a sopravanzare il campione di due punti per aggiudicarsi il titolo, pertanto il campione in carica avrebbe mantenuto la corona mondiale anche in caso di sconfitta di un punto. La condizione, gi\u00e0 di per s\u00e9 profondamente ingiusta, era ulteriormente aggravata dalla brevit\u00e0 del match: solo 10 partite. Schlechter, contro ogni previsione, inizi\u00f2 molto bene mettendo Lasker in grande difficolt\u00e0 e portandosi sull'1-0 alla quinta partita. Dopo quattro patte lo scacchista viennese si ritrovava all'ultima partita nella paradossale situazione di essere in vantaggio di un punto ma obbligato a vincere ugualmente. L'austriaco si avventur\u00f2 in un'audace gestione della difesa slava (D11), ma la difesa di Lasker tenne. Sentendosi forzato a vincere a tutti i costi per raggiungere il punteggio richiesto Schlechter rifiut\u00f2 (o non vide) il modo di ottenere una posizione patta. Cos\u00ec che, lentamente ma inesorabilmente, il campione riusc\u00ec a far valere il suo vantaggio di materiale, vincendo la partita e pareggiando il match. Come da accordi presi Lasker manteneva cos\u00ec il titolo con pieno diritto.\nNello stesso anno Lasker concesse la rivincita a Janowski, in questa occasione non vi erano dubbi che in palio vi fosse il titolo mondiale. Lasker si impose ancor pi\u00f9 nettamente per otto a zero in appena 11 partite.\nNel 1911 Lasker ricevette la sfida dell'astro nascente cubano Jos\u00e9 Ra\u00fal Capablanca, tuttavia il campione in carica non voleva disputare un match alle dieci vittorie nelle condizioni climatiche tropicali dell'Avana, in considerazione soprattutto del fatto che le patte si erano fatte pi\u00f9 frequenti e il match rischiava di essere davvero molto lungo. Lasker fece una controproposta, che replicava le condizioni originarie del match contro Schlechter, ovvero il doppio vantaggio dello sfidante e un limite di trenta partite (o sei vittorie, ma sempre con la condizione di sopravanzare di due punti l'avversario), inoltre Lasker voleva riservarsi il diritto esclusivo di pubblicare un libro sulle partite. Pretese inoltre che lo sfidante mettesse a disposizione una borsa di 20.000 dollari. In una lettera del 20 dicembre 1911 Capablanca scrisse a Lasker le proprie obiezioni sulle proposte del campione, e nella sua risposta Lasker pose fine alle trattative.\nL'anno seguente Lasker inizi\u00f2 le trattative con Akiba Rubinstein, i cui risultati nei tornei recenti lo rendevano il pi\u00f9 credibile pretendente al titolo. I due giocatori raggiunsero un accordo, ma lo sfidante non fu in grado di racimolare la somma sufficiente e pertanto la sfida non ebbe mai luogo.\nAl torneo di San Pietroburgo 1914 Lasker ottenne una delle sue vittorie pi\u00f9 memorabili. Nel girone preliminare arriv\u00f2 secondo, distanziato di un punto e mezzo da Jos\u00e9 Ra\u00fal Capablanca, ma nel girone finale realizz\u00f2 uno sbalorditivo 7/8 contro i quattro giocatori pi\u00f9 forti del mondo in quel momento (Capablanca, Alechin, Tarrasch e Marshall) e recuper\u00f2 tutto lo svantaggio aggiudicandosi il torneo per mezzo punto sul campione cubano e con addirittura tre punti e mezzo di vantaggio sul terzo classificato Alechin.\nLo scoppio della prima guerra mondiale pose fine a qualsiasi possibilit\u00e0 di disputare un match mondiale. Durante la guerra Lasker disput\u00f2 solo due eventi. Un match senza il titolo mondiale in palio vinto 5,5\u22120,5 contro Tarrasch nel 1916 e un torneo di quattro giocatori vinto per mezzo punto su Rubinstein.\nLa sfida con Capablanca.\nNel gennaio 1920 Lasker e Jos\u00e9 Ra\u00fal Capablanca firmarono un accordo per disputare un match per il titolo mondiale nel 1921. Capablanca non poteva liberarsi prima dai propri impegni e per questo Lasker pretese fosse inserita nel contratto la clausola che consentiva a Lasker di mettere in palio il suo titolo con chiunque nel corso del 1920, rendendo di fatto nullo l'accordo qualora il campione fosse stato detronizzato. Era presente inoltre un'ulteriore clausola che consentiva a Lasker di rinunciare al titolo e di lasciarlo volontariamente a Capablanca. Nonostante questa clausola Lasker non organizz\u00f2 nessun match nel 1920 e l'anno seguente pertanto era ancora campione.\nNel numero di luglio-agosto dell\"'American Chess Bulletin\" Lasker dichiar\u00f2 la propria abdicazione al titolo in favore del cubano, tuttavia tale gesto fu molto impopolare e alla fine Lasker accett\u00f2 ugualmente di disputare il match.\nIl cubano non fu affatto felice di apprendere della rinuncia al titolo mondiale in proprio favore, poich\u00e9 voleva conquistare il tetto del mondo sul campo e per questo si era molto adoperato per racimolare i 20.000 dollari necessari a disputare l'incontro. Nell'agosto 1920 Capablanca e Lasker si incontrarono in Olanda e il campione accett\u00f2 a disputare l'incontro a due condizioni: essere considerato lo sfidante e non il campione e la possibilit\u00e0 di rinunciare al titolo nel caso della propria vittoria. Dopo una gestazione decennale l'incontro si disput\u00f2 tra marzo e aprile 1921, le prime quattro partite terminarono in parit\u00e0, alla quinta Lasker commise un grave errore col nero e perse. Dopo altre quattro patte nella decima Capablanca ebbe la meglio in un finale di pedoni. Capablanca colse altri due successi alla undicesima e alla quattordicesima portandosi sul 4-0 dopo 14 partite. A quel punto Lasker lament\u00f2 problemi di salute e abbandon\u00f2 l'incontro, consegnando il titolo mondiale al cubano.\nLasker comment\u00f2 cos\u00ec il torneo: \"Questo match, che mi procur\u00f2 difficolt\u00e0 quali nessun altro, \u00e8 stato per me un piacere scacchistico. Circostanze estrinseche mi furono veramente sfavorevoli ma il gioco di Capablanca mi pose legittimi problemi. Le sue mosse sono chiare, logiche e vigorose, non hanno nulla di occulto o di artificioso, vi si avverte il suo pensiero, anche quando vorrebbe essere astuto. Che egli giochi per vincere, per pattare o tema di perdere, le sue mosse lasciano vedere chiaramente quel che sente. Con tutto questo, se le sue mosse sono trasparenti, non sono per niente facili da trovare e a volte sono profonde. Capablanca non ama le complicazioni n\u00e9 le avventure: preferisce sapere prima dove andare. La sua profondit\u00e0 non \u00e8 quella di un poeta, ma quella di un matematico, il suo spirito \u00e8 romano, non greco. Le combinazioni di Anderssen e \u010cigorin furono realizzate in situazioni particolari, in esse si manifestavano i loro caratteri individuali; quelle di Capablanca possono essere previste con varie mosse d'anticipo, perch\u00e9 si basano sui principi generali del gioco\".\nUltimi anni.\nAl momento della perdita del titolo Lasker aveva 53 anni, e la sfida con Capablanca fu l'ultimo match importante a cui prese parte. Nonostante questo per\u00f2 rimase uno dei principali giocatori di tornei del mondo per almeno un quinquennio dopo la perdita del titolo. Vinse a Moravsk\u00e1 Ostrava 1923 davanti a Richard R\u00e9ti e soprattutto si impose con grande autorevolezza al torneo di New York 1924 davanti a Capablanca di un punto e mezzo. Arriv\u00f2 secondo a Mosca 1925 dietro Efim Bogoljubov (ma davanti al campione del mondo Capablanca) e dopo questo risultato praticamente si ritir\u00f2 dal mondo degli scacchi.\nNel 1926 scrisse il proprio manuale degli scacchi, intitolandolo \"Lehrbuch des Schachspiels\". Scrisse anche altre pubblicazioni sui giochi mentali.\nNel 1933 Lasker, di origine ebrea, e sua moglie Martha Cohn dovettero lasciare la Germania a causa del nazismo. Si trasferirono prima in Inghilterra e poi in Unione Sovietica, dove furono invitati da Nikolaj Krylenko. Lasker in URSS insegn\u00f2 matematica e allen\u00f2 la nazionale sovietica in vista delle olimpiadi. Durante questo periodo rinunci\u00f2 alla cittadinanza tedesca e prese quella sovietica. Durante questo periodo torn\u00f2 a giocare a scacchi con l'intento di guadagnare denaro, ma la sua et\u00e0 avanzata non lo rese pi\u00f9 competitivo come un tempo. Fu quinto a Zurigo 1934, terzo a Mosca 1935 (una performance definita da molti un \"miracolo biologico\" data l'et\u00e0 di 66 anni), sesto a Mosca 1936. La sua ultima apparizione in un torneo di alto livello fu a Nottingham 1936, dove giunse ottavo. Nel 1937 lui e la moglie lasciarono l'Unione Sovietica e si stabilirono negli Stati Uniti, a New York.\nNel 1940, dopo diversi anni di inattivit\u00e0, disput\u00f2 un match amichevole contro Frank James Marshall, perdendo malamente.\nMor\u00ec per una infezione ai reni a New York l'11 gennaio 1941 all'et\u00e0 di 72 anni al Mount Sinai Hospital. \u00c8 stato sepolto al Beth Olom Cemetery nel Queens, a New York.\nEsibizioni in simultanea.\nOltre ai numerosi tornei e match, Lasker svolse per tutta la sua carriera un'intensa attivit\u00e0 di esibizioni in simultanea in moltissime citt\u00e0 europee e delle Americhe. \nAlcune di esse erano alla cieca, altre con l'orologio o in consultazione. Sono note oltre 500 di tali simultanee.\nStile di gioco.\nLasker \u00e8 noto per il suo approccio \"psicologico\" agli scacchi: scegliere una mossa teoricamente inferiore pur di rendere scomodo il gioco del suo avversario. Famosa in tal senso una sua partita contro Capablanca, di seguito trascritta in notazione algebrica italiana, nella quale Lasker con il Bianco impiant\u00f2 una partita \"tranquilla\", una variante di cambio della partita spagnola. Probabilmente convinto di condurre in porto una patta, Capablanca gioc\u00f2 in modo passivo e cadde in una posizione svantaggiosa che lo port\u00f2 alla sconfitta.\nRisultati con alcuni avversari.\nSono considerate solo le partite ufficiali di torneo o match.\nPartite famose.\nEmanuel Lasker - Jos\u00e9 Ra\u00fal Capablanca \u00a0(San Pietroburgo, 1914)\ncodice_1.\nUn'altra sua partita famosa \u00e8 quella contro l'austriaco Bauer, in cui, per la prima volta in una competizione ufficiale, sacrific\u00f2 entrambi gli alfieri sull'arrocco avversario; manovra pi\u00f9 volte ripetuta in seguito.\nEmanuel Lasker - Johann Hermann Bauer \u00a0(Amsterdam, 1889)\ncodice_2.\nLasker matematico.\nLasker fu inoltre un valente matematico. Studi\u00f2 matematica nelle Universit\u00e0 di Berlino, Gottinga e Heidelberg. La sua tesi di laurea, \"\u00dcber Reihen auf der Konvergenzgrenze\" (Sulle serie in vicinanza dei limiti di convergenza), fu pubblicata nel 1901 nelle \"Philosophical Transactions\".\nDietro consiglio del grande matematico tedesco David Hilbert, frequent\u00f2 anche, nel periodo 1900-1902, l'universit\u00e0 bavarese di Erlangen. Nel 1901, mentre era in Inghilterra per disputare vari tornei, insegn\u00f2 matematica alla Victoria University di Manchester (ora Universit\u00e0 di Manchester).\nDurante il suo tour degli Stati Uniti del 1893 tenne una conferenza sulle equazioni differenziali alla Tulane University di New Orleans.\nNel 1905 introdusse il concetto di \"ideale primario\" (che corrisponde ad una variet\u00e0 affine irriducibile ed ha una funzione analoga alle potenze di numeri primi nella fattorizzazione di un numero intero) e dimostr\u00f2 un teorema sulla fattorizzazione in primi di un anello polinomiale in termini di ideali primari, pubblicato nel Vol. 60 dei \"Matematische Annalen\".\nUn anello commutativo \u00e8 ora chiamato \"anello Lasker\" quando pu\u00f2 essere rappresentato come intersezione di un numero finito di ideali primari. Il teorema fu poi generalizzato nel 1921 dalla grande matematica tedesca Emmy Noether. Ora \u00e8 noto come \"teorema Lasker-Noether\" ed \u00e8 considerato basilare per l'algebra moderna.\nAltri aspetti della sua personalit\u00e0.\nLasker fu anche un filosofo ed un buon amico di Albert Einstein, con il quale discusse vari aspetti della teoria della relativit\u00e0. Negli ultimi anni della sua vita divenne un filantropo ardente e scrisse appassionatamente circa l'esigenza di ispirare e strutturare la formazione e l'educazione per la stabilit\u00e0 e la sicurezza dell'umanit\u00e0. \nEra anche un fortissimo giocatore di Bridge e di Go. Sul bridge scrisse il libro \"Das Bridgespiel\" (Verlag Scherl, Berlino, 1931).. A proposito del Go ebbe a dire: \u00abLe regole del Go sono cos\u00ec eleganti, organiche e rigorosamente logiche che se esiste in qualche parte dell'universo una forma di vita intelligente, essa deve certamente saperci giocare\u00bb. Gioc\u00f2 molte partite di Go con Edward Lasker (suo lontano parente), che ha introdotto il Go negli Stati Uniti. Nei primi anni trenta Edward Lasker cerc\u00f2 di convincerlo ad abbandonare gli scacchi per il Go, cosa che egli pens\u00f2 in un primo momento di fare, ma alla fine ci\u00f2 non \u00e8 avvenuto.\nNel 1911 Invent\u00f2 il Lasca (o Laska), una specie di dama."}
{"id": "251719", "revid": "1893", "url": "https://it.wikipedia.org/wiki?curid=251719", "title": "1,4-diossano", "text": ""}
{"id": "251721", "revid": "1543377", "url": "https://it.wikipedia.org/wiki?curid=251721", "title": "Erwin Neutzsky-Wulff", "text": "Biografia.\nHa frequentato i corsi di filosofia all'Universit\u00e0 di Copenaghen, ma senza portare a termine gli studi. Dopo aver vissuto a Copenaghen per la prima parte della sua vita, si \u00e8 trasferito assieme alla moglie in una scuola abbandonata di Vinstrup a nord di Randers, dove scrive e talvolta tiene dei corsi.\nNeutzsky-Wulff \u00e8 figlio di Aage Neutzsky-Wulff (1891-1967). Sua sorella Trolli Neutzsky-Wulff \u00e8 nota per le sue opere di poesia e narrativa. Ha anche una sorellastra, Vita Andersen."}
{"id": "251736", "revid": "122646770", "url": "https://it.wikipedia.org/wiki?curid=251736", "title": "Lamnidae", "text": "Diffusi nelle forme attuali gi\u00e0 nel tardo Cretaceo, i lamnidi (Lamnidae, dal greco \"Lamnes\", squali) sono i pesci predatori viventi pi\u00f9 grandi della Terra. \nSfuggiti alla grande estinzione di 65,95 milioni di anni fa, l'evoluzione ha portato ai giorni nostri 5 specie raggruppate in 3 generi. Sono stati per lungo tempo chiamati Isuridae.\nDescrizione.\nIl corpo \u00e8 estremamente idrodinamico, con muso appuntito e forma allungata, sottile alle estremit\u00e0. La pinna caudale \u00e8 quasi simmetrica, caratteristica peculiare della famiglia. La pinna dorsale \u00e8 alta, triangolare, cos\u00ec come tutte le altre. Possiedono la pinna adiposa e due pinne anali, la prima delle quali nasconde gli organi sessuali.\nLe mascelle sono forti e massicce, provviste entrambe di alcune file (fino a 5) di denti aguzzi lunghi alcuni cm che vengono sostituiti frequentemente per mantenerne il filo.\nLe dimensioni di questi pesci sono tra le pi\u00f9 grandi e variano da 3 fino a oltre 6 metri, secondo la specie.\nRiproduzione.\nSono pesci ovovivipari, partoriscono cio\u00e8 avannotti dopo aver incubato le uova fecondate nel corpo della madre. Una peculiarit\u00e0 della famiglia \u00e8 che i piccoli, ancora nel ventre materno, si nutrono prima del sacco vitellino e poi anche delle uova non fecondate e degli altri feti, prima di essere partoriti.\nInterazione con l'uomo.\nI Lamnidi possono attaccare anche l'uomo, . A questa famiglia appartiene il celebre squalo bianco, uno degli squali pi\u00f9 spesso coinvolti in attacchi agli esseri umani. Tutti i membri della famiglia, comunque, devono essere considerati potenzialmente pericolosi per l'uomo.\nLe specie.\nDiffusi pressoch\u00e9 in tutti gli oceani e i mari collegati ad essi, i Lamnidi sono:"}
{"id": "251743", "revid": "228587", "url": "https://it.wikipedia.org/wiki?curid=251743", "title": "Flamboyant", "text": ""}
{"id": "251745", "revid": "2519", "url": "https://it.wikipedia.org/wiki?curid=251745", "title": "Poinciana regia", "text": ""}
{"id": "251749", "revid": "1982", "url": "https://it.wikipedia.org/wiki?curid=251749", "title": "Lampade a cherosene", "text": ""}
{"id": "251750", "revid": "33689", "url": "https://it.wikipedia.org/wiki?curid=251750", "title": "Puck (astronomia)", "text": "Puck \u00e8 un satellite naturale di Urano. Le informazioni in nostro possesso al suo riguardo sono relativamente poche: sono note la sua orbita, le sue dimensioni e la sua bassa albedo (approssimativamente 0,07).\nScoperta.\nPuck fu scoperto dalle immagini riprese dalla sonda spaziale \"Voyager 2\" il 30 dicembre 1985, e gli fu assegnata la designazione provvisoria di S/1985 U 1. Inoltre \u00e8 denominato Uranus XV.\nCaratteristiche fisiche e geologiche.\n\u00c8 la sesta luna di Urano in ordine di grandezza, con dimensioni intermedie fra quelle di Miranda e Porzia. L'orbita di Puck inoltre \u00e8 situata fra questi due satelliti.\nFra le dieci lune di Urano scoperte dal team fotografico di Voyager 2, Puck \u00e8 l'unica individuata con un largo anticipo tale da permettere un rapido riorganizzamento del programma della missione e un riposizionamento della sonda, che pot\u00e9 cos\u00ec riprendere immagini pi\u00f9 dettagliate del satellite.\nI crateri che sono stati individuati su Puck sono: Bogle, Butz e Lob. I crateri puckiani prendono il nome da spiriti dispettosi della mitologia europea.\nNomenclatura.\nLa maggior parte delle lune di Urano sono state battezzate come personaggi delle opere di William Shakespeare o dei poemi di Alexander Pope. Nella mitologia celtica e nel folklore britannico, un \"Puck\" \u00e8 uno spirito maligno, rappresentato come un demone diabolico dai cristiani; la luna \u00e8 stata battezzata in onore del Puck che compare nel \"Sogno di una notte di mezza estate\" shakespeariano e che nella notte viaggia intorno al globo assieme alle fate."}
{"id": "251752", "revid": "1226", "url": "https://it.wikipedia.org/wiki?curid=251752", "title": "Giusto tra le Nazioni", "text": ""}
{"id": "251757", "revid": "990063", "url": "https://it.wikipedia.org/wiki?curid=251757", "title": "I-mode", "text": "i-mode (dall'inglese \"information mode\") \u00e8 un servizio web mobile per il collegamento dei telefoni cellulari a Internet. Il sistema \u00e8 molto diffuso in Giappone.\nStoria.\nL'i-mode \u00e8 stato sviluppato nel 1999 da NTT DoCoMo, il principale operatore giapponese di telefonia mobile.\n. e molto ha contato il modello remunerativo del revenue sharing con l'operatore mobile, che ha garantito ai fornitori di contenuti un ritorno economico significativo.\nIn Italia.\nNel 2003 Wind ha realizzato una partnership con l'operatore giapponese, tentando di applicare un modello di business analogo. In Italia il servizio consentiva l'accesso alla posta elettronica dedicata e l'integrazione con altri servizi e-mail ed MMS offerti dal gestore.\nL'offerta prevedeva la distribuzione di cellulari i-mode dedicati e opportunamente modificati dal produttore in modo da non permettere l'uso del WAP o l'invio di messaggi MMS con SIM card di altri operatori.\nIl 12 ottobre 2009 Wind ha interrotto il servizio.\nDescrizione.\ni-mode \u00e8 un protocollo per l'interscambio di dati a pacchetto su piattaforme mobili, quali telefoni cellulari e smartphone. Permette di navigare in internet sui siti compatibili e di usufruire di diversi servizi, tra cui: mobile banking, posta elettronica, oroscopo, suonerie, giochi, lettura di codici QR, ecc.\nA differenza del Wireless Application Protocol, che impiega il Wireless Markup Language (WML) per visualizzare le informazioni presenti sui siti WAP, i-mode utilizza una versione semplificata dell'HTML, denominata cHTML (Compact HTML) e il protocollo HTTP per trasferire le informazioni, in modo rapido, dai fornitori di contenuti al cellulare dei clienti.\nIl sistema \u00e8 simile a Vodafone live! e i.tim, ma \u00e8 contraddistinto dalla semplicit\u00e0 della fruizione dei contenuti multimediali. I mini siti i-mode sono creati secondo schemi che privilegiano un accesso alle pagine veloce.\nL'i-mode \u00e8 un concorrente del WAP, ma permette di visualizzarne i contenuti."}
{"id": "251760", "revid": "268111", "url": "https://it.wikipedia.org/wiki?curid=251760", "title": "Direttiva 97/66 CE", "text": "La direttiva 97/66 CE del 15 dicembre 1997 concerne il trattamento dei dati personali e la tutela della vita privata nel settore delle telecomunicazioni.\nAll'interno della direttiva spiccano due articoli in particolare: la delega agli Stati membri per la definizione di modalit\u00e0 di trattamento dei dati del tabulato (entro la scadenza del periodo per le contestazioni) e l'articolo in cui si afferma il diritto del chiamante all'anonimato (gratuito) e del chiamato a respingere in automatico chiamate anonime (ossia senza ricevere lo squillo al terminale telefonico).\nLa normativa italiana ha introdotto, fra varie altre modalit\u00e0 di trattamento, l'oscuramento delle ultime cifre in recepimento dell'articolo di delega del trattamento dei dati. Ha altres\u00ec introdotto l'anonimo chiamante e il blocco delle chiamate anonime in ricezione."}
{"id": "251762", "revid": "287204", "url": "https://it.wikipedia.org/wiki?curid=251762", "title": "Maestro dell'Altare di santa Barbara", "text": "Lo si pu\u00f2 forse identificare con Nikolaus Smid, residente a Breslavia nel 1440, e che ottenne da quella il diritto di borghesia, nel 1450.\nL'anonimo artista nato forse a Breslavia, rappresentante di un'arte drammatica e dal realismo possente che si diffuse fino alla Moravia, alla Galizia ed alla Polonia, deve il suo nome all'altare a portelle (Fl\u00fcgelaltar), dipinto nel 1447 per la chiesa di Santa Barbara a Breslavia.\nAl centro era la tavola (ora conservata al Museo di Varsavia) con i santi Barbara, Felice e Adaucto su fondo oro, e inquadrata da dodici scene con la \"Leggenda di santa barbara\", per ragioni stilistiche assegnabili ad un'altra mano di gusto pi\u00f9 espressivo. \nA portelle chiuse, andate dispere nel 1945, erano la \"Crocifissione\" e la \"Deposizione dalla Croce\". A portelle chiuse era la \"Vergine in maest\u00e0 con Cristo benedicente\".\nSempre all'anonimo \u00e8 da riferire la \"Crocifissione di Heidau\", dipinta verso il 1447, ora conservata al Museo Sztuki di Todz, e una \"Crocifissione\" in San Sebald a Norimberga. \nAttribuito al maestro \u00e8 l\"Altare di Wartenberg\", databile al 1468 circa e ora conservato al Museo di Varsavia."}
{"id": "251763", "revid": "14894", "url": "https://it.wikipedia.org/wiki?curid=251763", "title": "Maestro del 1447", "text": ""}
{"id": "251764", "revid": "14894", "url": "https://it.wikipedia.org/wiki?curid=251764", "title": "Maestro di santa Barbara", "text": ""}
{"id": "251765", "revid": "767487", "url": "https://it.wikipedia.org/wiki?curid=251765", "title": "Johannes Wislicenus", "text": "Inizi\u00f2 gli studi presso l'Universit\u00e0 di Halle. In seguito emigr\u00f2 negli Stati Uniti frequentando l'Universit\u00e0 Harvard e l'Istituto di Meccanica a New York.\nNel 1856 ritorn\u00f2 in Europa continuando gli studi presso l'Universit\u00e0 di Zurigo dove, nel 1865, divenne Professore di Chimica.\nNel 1872 fu nominato professore di Chimica all'Universit\u00e0 di W\u00fcrzburg.\nNel 1885 succedette a Herman Kolbe (uno dei suoi pi\u00f9 accaniti detrattori) sulla cattedra di Chimica presso l'Universit\u00e0 di Lipsia.\nI suoi interessi scientifici si rivolsero soprattutto verso la chimica organica.\nStudi\u00f2 a fondo le propriet\u00e0 dell'acido lattico, riuscendo a dimostrare che questo era la miscela di due composti aventi la stessa formula chimica ma con propriet\u00e0 fisiche differenti. A questo fenomeno diede il nome di \"isomeria geometrica\", mettendo le basi del settore della stereoisomeria.\nEra convinto della struttura tetraedrica dell'atomo di carbonio (proposta da van 't Hoff e Le Bel) e contribu\u00ec alla traduzione in lingua tedesca del libro \"La chimie dans l'espace\" (La chimica nello spazio) di van't Hoff.\nNel 1883 ricevette a Zurigo, assieme a Louis Pasteur un dottorato \"ad honorem\" in medicina.\nIl 28 gennaio 1900 divenne Socio dell'Accademia delle Scienze di Torino.\nFu insignito della Medaglia Davy nel 1898."}
{"id": "251766", "revid": "47767", "url": "https://it.wikipedia.org/wiki?curid=251766", "title": "Warcraft I", "text": ""}
{"id": "251769", "revid": "2175", "url": "https://it.wikipedia.org/wiki?curid=251769", "title": "Brouilh-Monbert", "text": ""}
{"id": "251770", "revid": "129276", "url": "https://it.wikipedia.org/wiki?curid=251770", "title": "Curva di Lorenz", "text": ""}
{"id": "251771", "revid": "2175", "url": "https://it.wikipedia.org/wiki?curid=251771", "title": "Houga", "text": ""}
{"id": "251772", "revid": "2175", "url": "https://it.wikipedia.org/wiki?curid=251772", "title": "Isle-Arn\u00e9", "text": ""}
{"id": "251773", "revid": "2175", "url": "https://it.wikipedia.org/wiki?curid=251773", "title": "Isle-Bouzon", "text": ""}
{"id": "251774", "revid": "2175", "url": "https://it.wikipedia.org/wiki?curid=251774", "title": "Isle-de-No\u00e9", "text": ""}
{"id": "251778", "revid": "287204", "url": "https://it.wikipedia.org/wiki?curid=251778", "title": "Lab\u00e9jan", "text": "Lab\u00e9jan \u00e8 un comune francese di 324 abitanti situato nel dipartimento del Gers nella regione dell'Occitania."}
{"id": "251779", "revid": "2175", "url": "https://it.wikipedia.org/wiki?curid=251779", "title": "Romieu", "text": ""}
{"id": "251780", "revid": "287204", "url": "https://it.wikipedia.org/wiki?curid=251780", "title": "Saint-Elix", "text": ""}
{"id": "251781", "revid": "287204", "url": "https://it.wikipedia.org/wiki?curid=251781", "title": "Saint-Elix-Theux", "text": ""}
{"id": "251789", "revid": "288300", "url": "https://it.wikipedia.org/wiki?curid=251789", "title": "Aleksandr Suvorov", "text": ""}
{"id": "251790", "revid": "2175", "url": "https://it.wikipedia.org/wiki?curid=251790", "title": "Sauvetat (Gers)", "text": ""}
{"id": "251794", "revid": "287204", "url": "https://it.wikipedia.org/wiki?curid=251794", "title": "Maestro dell'Altare di Sch\u00f6ppingen", "text": "L'anonimo artista tedesco, formatosi nei Paesi Bassi, dove sub\u00ec l'influenza sia di Robert Campin (noto anche come Maestro di Fl\u00e9malle) sia di Rogier van der Weyden, deve il suo nome all'altare a portelle della parrocchiale di Sch\u00f6ppingen, databile al 1470 circa. Al centro dell'altare vi \u00e8 la \"Crocifissione e quattro scene della Passione\", integrate nello stesso paesaggio della tavola centrale; sull'interno delle portelle vi sono otto \"Scene della Passione\", mentre sulle portelle esterne sono presenti l\"Annunciazione\" (un'imitazione fedele dall'Altare di Santa Barbara del Maestro di Fl\u00e9malle) e la \"Nativit\u00e0\", forse eseguita in base a un originale oggi scomparso.\nDello stesso maestro \u00e8 l'altare di Haldern, conservato al Westf\u00e4lisches Landesmuseum di M\u00fcnster e classificabile come opera giovanile, e l\"Altare della Wiesenkirche\" di Soes, distrutto nel 1945 e databile verso il 1470.\nInoltre gli si attribuiscono un pannello, centro di un altare a portelle disperso, con \"San Nicola tra i Padri della Chiesa\" al Westf\u00e4lisches Landesmuseum e un frammento di pittura murale nella cattedrale di M\u00fcnster."}
{"id": "251797", "revid": "1573940", "url": "https://it.wikipedia.org/wiki?curid=251797", "title": "Prosobranchia", "text": "I Prosobranchi (Prosobranchia ) costituiscono una sottoclasse di molluschi gasteropodi in prevalenza marini.\nSono dotati di conchiglia spiralata e mostrano una torsione del sacco dei visceri con spostamento della cavit\u00e0 palleale in avanti. Quasi tutti i prosobranchi possiedono una radula la cui morfologia pu\u00f2 cambiare, da 2 a molti denti per ogni fila, a seconda del tipo di alimentazione.\nOrdine Archaeogastropoda.\nAllo stadio adulto molte conchiglie possono sembrare non spiralate ma allo stadio larvale lo erano. Sono erbivori con una o due branchie. Privi di sifone e quindi con bocca liscia e priva di appendice. Sessi separati e maschio senza organo copulatore."}
{"id": "251800", "revid": "1632387", "url": "https://it.wikipedia.org/wiki?curid=251800", "title": "Lucumone", "text": "Il lucum\u00f3ne (in etrusco \"lau\u03c7ume\" o \"lau\u03c7me\" o \"lu\u03c7ume\") era la massima carica politica all'interno di alcune citt\u00e0-stato della penisola italica in epoca pre-romana.\nAttestazioni.\nServio (\"Ad Aeneidem\" II, 278; VIII, 65, 475) e Censorino (\"De die natali\" IV, 13) riferiscono che il termine, in etrusco, designava la figura del re. Deve per\u00f2 essere considerato che lo stesso Servio attribuisce il medesimo titolo anche ai magistrati della citt\u00e0 di Mantova (\"Ad Aeneidem\" II, X, 202) e che, a tutt'oggi, non \u00e8 stata rinvenuta alcuna iscrizione etrusca arcaica (VII-VI secolo a.C.) in cui il termine 'lucumone' possa essere chiaramente interpretato nel significato di re.\nDall'epigrafia si evince piuttosto che 'lucumone', nei testi etruschi tra il V e il II secolo a.C., \u00e8 un semplice prenome, particolarmente diffuso nelle zone di Perugia e di Chiusi. Lucumo, in particolare, \u00e8 il nome che Livio (\"Storie\" I, 34) e Strabone (\"Geographika\", V, 2, 2) attribuiscono a Tarquinio Prisco prima che si stabilisse a Roma e che vi si facesse iscrivere con i tre nomi dello stato civile romano come Lucius Tarquinius Priscus, divenendo poi il primo re etrusco di Roma della dinastia dei Tarquini.\n\u00c8 stato inoltre evidenziato (Giulio M. Facchetti) che nel testo sacro della cosiddetta Mummia di Zagabria, databile al I secolo a.C., che contiene la descrizione di vari rituali religiosi etruschi, si parla di cerimonie compiute nel \"lauchumna\", cio\u00e8 probabilmente la residenza del lucumone: forse in Etruria potrebbe essersi verificato qualche cosa di analogo a quello che avvenne in Roma dopo la cacciata dei re, quando al \"Rex Sacrorum\" fu attribuito di officiare nella \"reggia\" i rituali religiosi che durante il periodo monarchico competevano al \"Rex\".\nIl verbo \"lucairce\", inoltre, si ritrova nell'iscrizione funebre di Lar Pulenas, un aristocratico di Tarquinia che nel IV secolo a.C. ricopr\u00ec anche la carica di sacerdote. La sopravvivenza in epoca tarda dei termini sopraddetti, riconducibili all'espressione 'lucumone', seppur con riferimento alla sola sfera sacrale, potrebbe confermare l'originario significato regale del lucumone (in questo senso Giovannangelo Camporeale). La maggior parte degli studiosi (Mario Torelli, Giovannangelo Camporeale) ritiene comunque che la \"traduzione\" proposta dall'erudizione romana \"lucumone = re\" nasca dal nome personale etrusco di Tarquinio Prisco.\nLa monarchia etrusca.\nSi ritiene che il regime monarchico abbia caratterizzato le citt\u00e0 etrusche durante il VII e il VI secolo a.C.: le fonti (Tito Livio; Servio) parlano di un re a capo di ciascun popolo e dell'elezione, tra i re dei dodici popoli, di un sovrano che aveva la preminenza sui colleghi. La Monarchia avrebbe poi lasciato il campo a forme di governo di tipo repubblicano. Nel passaggio dalla Monarchia alla Repubblica si sarebbero verificate anche situazioni di tirannide. Le modifiche delle forme di governo, in ogni caso, sarebbero avvenute con modalit\u00e0 diverse da citt\u00e0 a citt\u00e0. In alcune citt\u00e0 vi sarebbe stata una sopravvivenza o forse un ritorno della Monarchia anche nella fase pi\u00f9 recente. Tito Livio fa riferimento a un re di Veio relativamente al 437 a.C. (\"Storie\" IV, 17-19) e al 404 a.C. (\"Storie\" V, 1, 3). Dall'elogio del Praetor Aulo Spurinna, innalzato nel foro di Tarquinia nell'et\u00e0 dell'imperatore romano Claudio, si apprende che Cere alla met\u00e0 del IV secolo a.C. era retta da un re. \nI re etruschi, perlomeno nella fase pi\u00f9 antica, avrebbero cumulato nella loro persona le funzioni di capo politico, militare, sacerdote e giudice. Macrobio (\"Saturnali\" I, 15, 13) riferisce che in Etruria, ogni otto giorni, i re davano udienza a chiunque si presentasse, impartivano consigli e amministravano la giustizia. \nLe insegne della regalit\u00e0 dei sovrani etruschi, a quanto ci dicono Dionigi di Alicarnasso (\"Antiquitates Romanae\" III, 59-62) e Tito Livio (\"Storie\" I, 8), erano costituite dalla corona d'oro, dal trono d'avorio, dallo scettro con alla sommit\u00e0 l'aquila, dalla tunica con fregi in oro, dal mantello di porpora ricamata e dai littori recanti sulle spalle un fascio di verghe e una scure. \nSecondo Strabone, un geografo greco del I secolo a.C., i lucumoni etruschi erano designati fra i dignitari Sardi, e secondo il lessicografo Sesto Pompeo Festo, vissuto nel II secolo d.C., \u00ab\"reges soliti sunt esse Etruscorum, qui Sardi appellantur quia etrusca gens orta est Sardibus\"\u00bb, in riferimento ai primi re di Roma.\nLa frase di Festo, estratta dal suo contesto reale, \u00e8 stata travisata e a essa assegnato un significato erroneo. Dal \"De verborum significatione\" leggiamo:\nInfatti, la parte superiore del passo di Festo si riferisce a un rito che veniva praticato dai Romani durante i Ludi Capitolini, durante il quale vi era \"un vecchio con la toga pretesta e una bulla d'oro\". Il passo continua dicendo \"il cui abbigliamento (cio\u00e8 la toga e la bulla) sono soliti portare i re degli Etruschi\". Quindi la frase si riferisce a un abbigliamento, usato durante i Ludi di cui sopra, che viene identificato come quello proprio dei re Etruschi. Per concludere, \"Sardibus\", sostantivo della terza declinazione, si riferisce alla citt\u00e0 di Sardi in Lidia e non alla Sardegna.\nI re etruschi.\nDalle fonti ci risultano anche i nomi di re etruschi alcuni dei quali probabilmente leggendari. I pi\u00f9 noti sono sicuramente Porsenna di Chiusi (Livio, Plinio il Vecchio) e i re etruschi di Roma Tarquinio Prisco e Tarquinio il Superbo (Livio, Strabone). Per l'origine etrusca di Servio Tullio, diversamente da quanto ci racconta Tito Livio (\"Storie\" I, 39-41), farebbero propendere il discorso dell'imperatore Claudio, pervenutoci attraverso una tavola bronzea da Lione la cosiddetta \"Tabula Claudiana\", nel quale l'imperatore Claudio identifica il re Servio Tullio con l'etrusco Mastarna e le pitture della Tomba Fran\u00e7ois di Vulci, nelle quali sono raffigurati combattimenti tra eroi vulcenti, tra cui Macstrna, contro Etruschi di altre citt\u00e0 e il romano Gneo Tarquinio. A Cere avrebbero regnato il re Mezenzio (Tito Livio e Virgilio), il re Asture (ancora Virgilio) e il re Orgolnius (elogio del Praetor Aulo Spurinna). A Veio avrebbero avuto poteri regali Lars Tolumnio (Tito Livio), Morrius o Mamorrius (Servio), Thebris (Varrone) e Propertius (Catone). Vengono anche ricordati il re Arimnestos (Pausania) e il re di Chiusi Massico, detto anche Osinio (Virgilio, Servio),"}
{"id": "251803", "revid": "1793900", "url": "https://it.wikipedia.org/wiki?curid=251803", "title": "La Tana", "text": ""}
{"id": "251805", "revid": "414793", "url": "https://it.wikipedia.org/wiki?curid=251805", "title": "LDV Vans Trophy Inglese", "text": ""}
{"id": "251817", "revid": "22475", "url": "https://it.wikipedia.org/wiki?curid=251817", "title": "Perseidi", "text": "Le Perseidi sono uno sciame meteorico che la Terra si trova ad attraversare durante il periodo estivo nel percorrere la sua orbita intorno al Sole. La pioggia meteorica si manifesta dalla fine di luglio fino oltre il 20 agosto e il picco di visibilit\u00e0 \u00e8 concentrato attorno al 12 agosto, con una media di circa un centinaio di scie luminose osservabili ad occhio nudo ogni ora. Ci\u00f2 rende questo sciame tra i pi\u00f9 rilevanti in termini di osservabilit\u00e0 tra tutti quelli incrociati dal nostro pianeta nel corso della sua rivoluzione intorno al Sole. La sigla internazionale dello sciame \u00e8 PER.\nOrigine del nome.\nIl nome deriva dal greco \u03a0\u03b5\u03c1\u03c3\u03b5\u03af\u03b4\u03b1\u03b9 (\"Perseidai\"), termine utilizzato nella Mitologia greca in riferimento ai figli di Perseo.\nStoria delle osservazioni.\nLa cometa che ha dato origine a questo sciame \u00e8 la Swift-Tuttle, che ha un nucleo di circa 10\u00a0km. Il suo ultimo passaggio al perielio \u00e8 avvenuto nel 1992, e il prossimo si realizzer\u00e0 nel 2126. Le meteore che noi vediamo ora sono particelle rilasciate durante le passate orbite della cometa.\nLe prime osservazioni dello sciame delle Perseidi furono fatte dai Cinesi nel 36 d.C. Nel 1866, a seguito del passaggio al perielio della Swift-Tuttle del 1862, l'astronomo italiano Giovanni Virginio Schiaparelli scopr\u00ec il legame tra gli sciami meteorici e le comete. La scoperta \u00e8 contenuta in uno scambio di lettere con Padre Secchi.\nIl nome di questo sciame meteorico deriva dal fatto che il radiante, ossia il punto dal quale sembrano provenire tutte le scie, \u00e8 collocato all'interno della costellazione di Perseo. Nell'anno 2000 le coordinate del punto radiante risultavano essere pari a 46\u00b0 di ascensione retta e +58\u00b0 di declinazione, con uno spostamento giornaliero, dovuto al moto di rivoluzione terrestre, di 5,4\u00b0 A.R. e 0,12\u00b0 declinazione, dirigendosi dalla costellazione di Cassiopea verso quella della Giraffa.\nLa perdita, avvenuta il 12 agosto 1993 del satellite per comunicazioni Olympus lanciato dall'Agenzia Spaziale Europea \u00e8 stata attribuita alla collisione con una Perseide.\nTradizione.\nLe Perseidi in Italia sono note come\u00a0Lacrime di San Lorenzo\u00a0e il fenomeno, tradizionalmente collegato alla notte del 10 agosto intitolata a San Lorenzo martire, \u00e8 noto anche come la notte di San Lorenzo.\nIn Grecia il fenomeno viene religiosamente associato alla Trasfigurazione del Signore che cade il 6 agosto.\nIn epoca romana si riteneva che lo sciame di meteoriti fosse una propizia pioggia di sperma del dio Inuo-Priapo che, con questo gesto, fecondava i campi.\nLa transizione a favore del santo cristiano Lorenzo fu agevolata, come avvenne per molte altre feste pagane, dalla Chiesa Cattolica.\nSi ritiene che la figura del santo venne scelta in quanto foneticamente assonante con quella di Acca Larenzia, controparte femminile di Priapo, anch'essa festeggiata il 10 agosto."}
{"id": "251820", "revid": "22475", "url": "https://it.wikipedia.org/wiki?curid=251820", "title": "Fiat Croma (2005)", "text": "La Fiat Croma (nome in codice \"Tipo 194\") \u00e8 un modello di automobile costruito dalla casa automobilistica italiana FIAT dal maggio 2005 al 2 dicembre 2010 negli stabilimenti Fiat di Cassino nel Lazio.\nLa Croma, che riprende la denominazione commerciale dell'omonimo modello prodotto negli anni ottanta e novanta, \u00e8 una vettura con carrozzeria familiare realizzata in collaborazione con la casa automobilistica tedesca Opel, che ha sviluppato la piattaforma \"Epsilon I\" su cui l'auto \u00e8 impostata.\nIl contesto.\nPresentata al Salone dell'automobile di Ginevra del 2005, la Croma costituisce il ritorno del marchio Fiat nel segmento delle grandi vetture del mercato europeo, settore nel quale ha tentato di imporsi con una gamma che, priva delle classiche versioni berlina a 3 volumi e 4 porte, era costituita da un'unica versione con carrozzeria due volumi, grande bagagliaio e altezza elevata. Una soluzione che unisce i caratteri tipici delle due volumi compatte, delle station wagon e infine delle monovolume, rientrando nel settore dei cosiddetti \"crossover\", termine con cui vengono indicati tutti quei veicoli che uniscono caratteristiche tipiche di pi\u00f9 generi \"classici\" di vetture. Questa atipicit\u00e0 della carrozzeria fu sottolineata dalla casa costruttrice, che la indicava come \"Comfort Wagon\".\nIl design della prima versione \u00e8 stato curato dall'Italdesign Giugiaro, sfruttando la citata piattaforma \"Epsilon I\". Questa \u00e8 stata sviluppata dai tecnici General Motors agli inizi del 2000 per adattarsi a vetture di classe media con differente vocazione; infatti \u00e8 stata utilizzata sia da vetture dal carattere sportivo, come la Saab 9-3 Mk2, che da vetture votate al comfort quali la Opel Vectra e la sua derivata Signum, dalle quali la Croma eredita numerosi organi meccanici e motorizzazioni.\nIndicata informalmente come \"Fiat Large\" fino a pochi mesi prima del lancio, ha poi assunto la denominazione \"Croma\" per rievocare l'auto che negli anni ottanta e novanta caratterizz\u00f2 l'alta gamma del marchio Fiat. Vi sono per\u00f2 affinit\u00e0 e differenze significative tra i due modelli: tra le prime si possono notare la disponibilit\u00e0 di una sola versione di carrozzeria, lo spirito votato al comfort e alla praticit\u00e0, la presenza del portellone. La prima Croma per\u00f2 si presentava come una classica berlina tre volumi (anche se aveva il portellone posteriore) e convenzionalmente era inserita nel segmento E del mercato automobilistico; la Croma del 2005, invece, \u00e8 sostanzialmente una vettura appartenente in modo chiaro al segmento D.\nCaratteristiche.\nLa vettura venne concepitala per rispondere alle esigenze degli automobilisti interessati ad una vettura versatile e spaziosa, adatta alla famiglia. La forma della carrozzeria con tetto pi\u00f9 alto ha permesso di ottenere un abitacolo pi\u00f9 grande e accessibile, grazie al pavimento piatto e rialzato e al \"punto H\" (corrispondente all'anca) dei passeggeri anteriori e posteriori pi\u00f9 alto della media delle berline. Il cambio era in posizione rialzato sulla plancia e la chiave di avviamento era posizionata nel tunnel centrale; quest'ultima soluzione tecnica \u00e8 stata utilizzata da svariati decenni dalla casa automobilistica Saab, perci\u00f2 se ne intuisce la chiara derivazione. Il bagagliaio possiede un volume minimo pari a 500 litri. Il coefficiente di resistenza aerodinamica \u00e8 pari a 0,28.\nLa dotazione di dispositivi di cui la Croma poteva essere equipaggiata comprendeva tra gli altri: climatizzatore automatico bi-zona, cruise control, navigatore satellitare, nove airbag, vivavoce Bluetooth, lettore DVD per i passeggeri posteriori e cambio automatico sequenziale.\nLa motorizzazione di punta era costituita da un diesel 2,4 litri Multijet da 200 CV abbinato al cambio automatico sequenziale 6 rapporti prodotto dall'Aisin.\nNel campo della sicurezza la Croma disponeva fino a nove airbag, di cui 7 sempre di serie (anteriori a doppio stadio di attivazione, laterali e window bag che proteggono anche i posti posteriori e knee bag per il guidatore); cinture di sicurezza con pre-tensionatore e limitatore di carico e quelle posteriori a tre punti compreso il posto centrale. Inoltre adotta di serie l'ABS e l'ESP, completo di Hill holder per l'ausilio nelle partenze in salita.\nAllestimenti.\nVeniva offerta in sei allestimenti (\"Classic\", \"Active\", \"Dynamic\", \"Dynamic Skyline\", \"Emotion\" e \"Must\"), riconoscibili in base agli accessori installati; tra i principali il \"cold box\", i vetri elettrici anteriori e posteriori, la radio CD e il sistema \"Abracadabra\", un doppio fondo nel baule con due posizioni, che garantisce uno spazio aggiuntivo chiuso e un piano di carico piatto con i sedili posteriori abbassati quando in posizione rialzato, oppure un baule di grandi dimensioni maggiormente sfruttabile quando abbassato.\nAggiornamenti.\nNel novembre 2007 il modello \u00e8 stato oggetto di un profondo \"restyling\", che ha introdotto un nuovo frontale simile alla Fiat Bravo disegnato dal Centro Stile Fiat, nuovi profili cromati e un inedito paraurti posteriore, oltre ad alcune variazioni negli allestimenti, nei motori e nella meccanica.\nCon l'aggiornamento Fiat ha abbandonato la definizione \"Comfort Wagon\", indicando la vettura semplicemente come station wagon durante la presentazione, mentre nel 2009 ha introdotto il termine pubblicitario \"Living Wagon\".\nNel novembre 2008 alla gamma si \u00e8 aggiunta una versione equipaggiata con un propulsore 1.9 Multijet da 120 CV denominata \"PurO2\", caratterizzata da basse emissioni di anidride carbonica dovute ai rapporti del cambio allungati.\nMotorizzazioni.\nLa Croma ha utilizzato una gamma di cinque propulsori, di cui due benzina e tre turbodiesel. I motori benzina, della famiglia \"Ecotec\", erano prodotti dalla GM negli stabilimenti di Kaiserslautern (Germania) e Szentgotth\u00e1rd (Ungheria). La trasmissione per la motorizzazione da 1,8 litri \u00e8 costituita esclusivamente da un cambio manuale a cinque rapporti, mentre per il 2,2 litri era disponibile un cambio manuale a cinque rapporti oppure, in opzione a pagamento, un automatico a sei rapporti.\nI propulsori diesel, prodotti a Pratola Serra dalla Fiat, sono i \"Multijet\" adottati da numerosi modelli italiani ed esteri. Il cambio per le motorizzazioni da 1,9 litri \u00e8 un manuale a sei rapporti, mentre in opzione \u00e8 disponibile un automatico sequenziale a sei rapporti per la versione da 150 CV. Il motore \"2.4 Multijet\" \u00e8 abbinato ad un cambio automatico a sei marce."}
{"id": "251822", "revid": "287204", "url": "https://it.wikipedia.org/wiki?curid=251822", "title": "Metodo", "text": ""}
{"id": "251823", "revid": "104485", "url": "https://it.wikipedia.org/wiki?curid=251823", "title": "Andrea Pozzo", "text": "Artista straordinariamente versatile, fu una figura significativa del tardo barocco.\nBiografia.\nAndrea Pozzo nacque a Trento nel 1642, e nel 1665, a Milano, divenne membro laico della Compagnia di Ges\u00f9. Pittore, teorico della prospettiva e architetto, noto in tutta Europa, a Roma esegu\u00ec opere notevoli affrescando la volta e l'abside della chiesa di Sant'Ignazio, dove ebbe come allievo il nipote Carlo Gaudenzio Mignocchi: notevole \u00e8 la \"Apoteosi di sant'Ignazio\", con la sua prospettiva melozziana, ossia \"da sott'in su\". Viaggi\u00f2 molto, fu attivo in Lombardia, Piemonte, Veneto, Liguria, a Roma dal 1681 e infine approd\u00f2 in Austria nel 1704. Durante i suoi viaggi non manc\u00f2 di lasciare il segno tangibile della sua presenza nelle citt\u00e0 dove sostava: ne danno ancora testimonianza alcune opere custodite ad Arezzo, Montepulciano, Modena e Como, localit\u00e0 che videro l'artista all'opera soltanto per periodi brevi e passeggeri. \nNella citt\u00e0 lariana, per conto della famiglia Odescalchi realizz\u00f2 alcuni interventi pittorici sulle pareti della cappella di sant'Isidoro dell'allora chiesa di San Giovanni in Pedemonte, che a quei tempi si trovava laddove oggi \u00e8 situata la stazione ferroviaria di Como San Giovanni.\nSignificativo esponente del barocco romano, mirabile creatore di effetti ottici di sfondamento spaziale e prospettico, con scene complesse di figure e architetture, mor\u00ec dopo una frenetica produzione artistica, a Vienna nel 1709.\nLa formazione e le opere genovesi e piemontesi.\nDopo avere studiato a Trento nella scuola dei gesuiti, verso il 1664 giunse a Milano, dove, presso la chiesa di S. Fedele, entr\u00f2 nella Compagnia di Ges\u00f9, alle cui glorie celebrative sar\u00e0 legata quasi l'intera sua produzione artistica: raggiunse soltanto il grado di coadiutore nel 1676, in base al quale gli spettava il titolo di fratello e non quello di padre, che spesso gli viene ancora attribuito. Proprio a Milano ebbe modo di continuare a perfezionare la sua formazione artistica, lavorando come aiuto del Richini.\nDi qui si reca in Liguria: \u00e8 attivo a Genova, nella chiesa del Ges\u00f9 e dei Santi Ambrogio e Andrea, sempre per i gesuiti, dove realizza una \"Immacolata e S. Francesco Borgia\", e poi nella Collegiata di Novi Ligure, dove troviamo una sua \"Predicazione di S. Francesco Saverio\", e infine a Sanremo.\nTorn\u00f2 nuovamente a Milano per recarsi, nel 1676, in Piemonte, a Torino su invito della corte, per le decorazioni della chiesa gesuita dei Ss. Martiri, realizzando sulla volta una perduta Gloria di Sant'Ignazio e a Mondov\u00ec, impegnato ad affrescare la Chiesa di S. Francesco Saverio, detta poi della Missione, lavoro che lo occuper\u00e0 per due anni.\nSuccessivamente oper\u00f2 nella chiesa di S. Bartolomeo a Modena, affrescandone la volta del presbiterio e del coro. In questi lavori, soprattutto in quest'ultimo, \u00e8 possibile gustare gi\u00e0 tutti i presupposti della sua visione figurativa e prospettica, tutte le arditezze e stravaganze che caratterizzarono la sua copiosa produzione e che troveranno la massima espressione nel periodo romano.\nIl ventennio romano e i capolavori di Sant'Ignazio e del Ges\u00f9.\nNel 1681 venne chiamato a Roma dal generale della Congregazione, Gian Paolo Oliva, su suggerimento del celebre pittore Carlo Maratta, attivo in quel periodo nell'Urbe. Lo scopo della convocazione era legato al completamento degli affreschi del corridoio della Casa Professa, lavoro lasciato incompleto dal Borgognone. A Roma il nostro artista rimase quasi un ventennio, fino al 1702, ed ebbe modo di approfondire i suoi studi sulla prospettiva e perfezionare la sua tecnica pittorica, dando vita, grazie alla sua grande perizia e al suo estro, a veri e propri capolavori.\nCertamente il lavoro che pi\u00f9 lo impegn\u00f2 - e lo ha consegnato ai posteri come elemento rappresentativo del Barocco romano - fu la realizzazione degli affreschi nel soffitto della navata della chiesa di Sant'Ignazio di Loyola in Campo Marzio, culmine della sua incessante ricerca prospettica e figurativa, espressione dell'ormai raggiunta maturit\u00e0 artistica: sul soffitto piatto della chiesa realizz\u00f2 in pittura prospettica delle architetture illusorie che, dilatando il campo visivo, incorniciano l'icona pi\u00f9 espressiva dello spirito missionario di due secoli di storia della famiglia Gesuita: La \"Gloria di Sant'Ignazio di Loyola\". Per la stessa chiesa progett\u00f2 l'altare dedicato a san Luigi Gonzaga, mentre per la chiesa del Ges\u00f9 realizz\u00f2 l'altare maggiore e quello dedicato al santo fondatore. I suoi capolavori romani hanno influenzato a lungo lo stile della decorazione interna delle chiese del tardo barocco nell'Europa cattolica.\nAppena prima dei lavori in Sant'Ignazio realizz\u00f2 gli affreschi nella chiesa del Ges\u00f9 a Frascati, adoperando la tecnica, gi\u00e0 sperimentata, della finzione pittorica, con finti altari e finte pale sugli stessi. Nel 1694 gli venne affidato il compito di affrescare il refettorio del convento del S. Cuore alla Trinit\u00e0 dei Monti: il soggetto centrale sar\u00e0 la Gloria della Trinit\u00e0 con i Ss. Francesco, Paolo e Francesco di Sales.\nGli anni romani lo vedono impegnato anche a raccogliere il frutto dei suoi lunghi ed elaborati studi prospettici, che lo annoverano anche tra i migliori architetti del suo tempo. Famoso \u00e8 il suo trattato \"Perspectiva pictorum et architectorum\", scritto tra il 1693 e il 1698 e pubblicato in due volumi. Una versione italiana, \"Prospettiva de' pittori a architetti\" (Roma 1693, 1700) fu tradotta e pubblicata a Londra (1707) ed Augusta (1708, 1711). In questo trattato ha presentato le istruzioni per dipingere prospettive architettoniche e insiemi di regola. Nello stesso trattato, dedicato a Leopoldo I d'Austria e corredato da 220 tavole incise dal Franceschini, si trovano anche due progetti per la facciata della basilica di San Giovanni in Laterano. Il lavoro fu uno dei primi manuali sulla prospettiva per artisti e architetti e usc\u00ec in molte edizioni, anche nel XIX secolo; \u00e8 stato tradotto dagli originali latino e dall'italiano in numerose lingue, quali francese, tedesco, inglese e, grazie ai Gesuiti, cinese.\nDa Roma, nel 1700 invi\u00f2 progetti per la cattedrale (\"stolnica\") di Lubiana dedicata a San Nicola, e per S. Ignazio a Dubrovnik.\nDi suo progetto, all'interno della chiesa parrocchiale di Cellore si trova l'altare maggiore dedicato a San Sebastiano. La linea curva evidenzia l'insieme e ricorre su tutti i piani di profondit\u00e0: dalle balaustre, alle porte laterali con volute, all'abside centrale, fino agli elementi che sovrastano le colonne. Queste ultime dominanti sono posizionate sfalsate su basamenti ruotati di 45 gradi, a spigolo vivo, per accentuare il senso della profondit\u00e0 e le vibrazioni luminose scendono con i loro fusti e lesene fino al piano della Mensa dell'altare. Nel contempo accentuano la verticalit\u00e0 dell'insieme, terminanti nei raffinati capitelli corinzi con volute e foglie d'acanto, che si avvitano nella fascia pi\u00f9 alta e ne scaricano il peso. Notevole \u00e8 il risultato estetico dei marmi policromi, pregiati nella materia, che con i loro colori sottolineano tutte le bande compositive dell'altare, rimarcando quadri modulari in successione ritmica e invitando l'occhio a percorrere lo spazio dal basso verso l'alto.\nI capolavori della maturit\u00e0 a Vienna.\nSu invito di Leopoldo I all'inizio del XVIII secolo si rec\u00f2 a Vienna, dove lavor\u00f2 per il sovrano, la corte, il principe Giuseppe Giovanni Adamo di Liechtenstein e vari ordini religiosi e chiese. Alcune delle sue mansioni erano decorative e di carattere occasionale (scenari per chiese o teatri) e presto furono distrutti. Nel 1702 dipinse la finta cupola nella Badia delle sante Flora e Lucilla ad Arezzo. Nel 1703 dipinse la falsa cupola nella Chiesa dei Gesuiti. Il suo lavoro pi\u00f9 significativo a Vienna \u00e8 il monumentale affresco del soffitto del palazzo del Liechtenstein, un \" trionfo di Ercole\", che, secondo le fonti, fu molto ammirato dai contemporanei. Sono inoltre rimasti alcuni dei suoi dipinti d'altare viennesi (Chiesa dei Gesuiti di Vienna). Le sue composizioni di dipinti d'altare e di affreschi illusori dei soffitti hanno avuto molti seguaci in Ungheria, Boemia, Moravia e perfino in Polonia."}
{"id": "251824", "revid": "287204", "url": "https://it.wikipedia.org/wiki?curid=251824", "title": "Famiglia religiosa del Verbo Incarnato", "text": "La Famiglia religiosa del Verbo Incarnato \u00e8 una congregazione religiosa cattolica, fondata, in Argentina, nel 1984, dal sacerdote Carlos Miguel Buela.\nAttualmente la congregazione \u00e8 presente in 26 paesi dei cinque continenti.\nLa famiglia religiosa \u00e8 composta da:\nStoria.\nL'inizio della vita della Congregazione si \u00e8 avuta, nel 1984, nella diocesi di San Rafael, una piccola diocesi dell'Argentina, situata nella Provincia di Mendoza, molto vicina alle Ande.\nL'anno successivo alla fondazione, una donazione permise che potesse, con l'approvazione del vescovo, essere fondata la \"Villa di Luj\u00e1n\", futura casa madre della Congregazione.\nUn po' alla volta, l'Istituto si estese oltre i limiti della diocesi di San Rafael. Nel 1987, l'Istituto fonda la prima missione in Per\u00f9. Nel 1989 la presenza si estese negli Stati Uniti d'America, a New York. Pochi giorni dopo alcuni sacerdoti giunsero a Roma per perfezionare i loro studi\nNel 1987, venne fondato ufficialmente il \"seminario minore\". Nel 1988, furono fondati il noviziato maschile, il ramo femminile e il \"ramo contemplativo maschile\". Quello stesso anno, si svolse il primo Capitolo generale.\nNell'anno 1992, l'Istituto apr\u00ec proprie case in Russia ed Israele, nel 1993 a Taiwan, e nel 1994 in Ucraina. Nel 1994 l'Istituto approv\u00f2 definitivamente i propri statuti.\nGli anni, tra il 1995 ed il 2001, furono caratterizzati dal succedersi di tre commissari pontifici, che guidarono l'Istituto sospendendo il governo dello stesso. Ciononostante, la Santa Sede affid\u00f2 una missione nel Tagikistan. Inoltre la Santa Sede decise che la casa generale doveva trasferirsi nella diocesi di Velletri-Segni e che doveva formarsi un governo provvisorio con lo scopo di convocare un capitolo generale, che si svolse nel 2001. Nel 2004 vi fu il riconoscimento dell'Istituto come \"Istituto religioso di diritto diocesano\", cio\u00e8 riconosciuto dalla Chiesa locale, ma non ancora dalla Santa Sede.\nIstituto del Verbo Incarnato.\nL'Istituto del Verbo incarnato, come suddetto, nasce nel 1984. Il ramo maschile clericale \u00e8, infatti, il primo, anche se per pochi anni, ad essere fondato.\nCompongono il \"ramo apostolico\" sacerdoti e religiosi che consacrano la propria vita all'ideale dell'Istituto.\nIl fine specifico dell'Istituto \u00e8 l\"evangelizzazione della cultura\", cio\u00e8 l'impegno a trasformare, attraverso l'annuncio dell Vangelo:\n\"affinch\u00e9 siano imbevuti della forza del Vangelo i modi di pensare, i criteri di giudizio e le norme d'azione\".\nLe case del ramo apostolico sono presenti in Italia, Argentina, Per\u00f9, Russia, Israele, Taiwan, Tagikistan.\nIl 25 dicembre 1988 ha avuto inizio il ramo monastico-contemplativo. Attualmente esistono cinque monasteri. Il ramo contemplativo \u00e8 parte integrante dell'Istituto, poich\u00e9 ha lo stesso Superiore generale. Ogni monastero opera, per\u00f2, come entit\u00e0 \u201csui iuris\u201d, cio\u00e8 con autonomia interna.\nIl ramo contemplativo maschile si dedica alla vita di \"preghiera\", soprattutto, all'adorazione eucaristica, allo \"studio\", alla \"ricerca\" e al cosiddetto \"apostolato della presenza\", la testimonianza che non si basa sulla predicazione, ma sull'essere semplicemente presenti in comunit\u00e0 non cristiane. I contemplativi prediligono la cura dei fedeli nei santuari. \nI monasteri attualmente sono presenti in Argentina, Per\u00f9, Spagna, Giordania, Italia.\nLe Serve del Signore e della Vergine di Matar\u00e0.\nL'Istituto fu fondato a San Rafael, in Argentina, nel 1988 Carlos Miguel Buela. Compito delle suore \u00e8 l\"evangelizzazione della Cultura\", cio\u00e8 \"cercare la gloria di Dio e la salvezza delle anime praticando, specialmente, le virt\u00f9 che pi\u00f9 ci avvicinano all'abnegazione di Cristo\" (Cost. 4) e \"l'inculturazione del Vangelo, cio\u00e8 prolungare l'incarnazione del Verbo in ogni uomo, in ogni aspetto dell'uomo ed in tutte le sue manifestazioni, d'accordo agli insegnamenti del Magistero della Chiesa\". (Cost. 5).\nLe suore si dividono in due rami:\nL'Istituto conta 1012 componenti. Le suore sono presenti in 82 \"case\" distribuite in vari paesi: Albania - Argentina - Brasile - Canada - Cile - Ecuador - Egitto - Spagna (Tenerife) - Stati Uniti - Olanda - Islanda - Italia - Giordania - Federazione Russa - Palestina - Papua Nuova Guinea - Per\u00f9 - Taiwan (R.O.C.) - Tunisia - Ucraina- Tagikistan.\nIl ramo contemplativo ha 8 \"monasteri\" presenti in Argentina, USA e Italia. Ogni monastero ha il compito di pregare per un'intenzione particolare: per la pace nel mondo (Argentina); per la conversione di tutti i popoli e la salvezza degli ebrei (USA), per i sacerdoti e l'unit\u00e0 dei cristiani (Italia). Ci sono anche due case, non ancora divenute monasteri, in Per\u00f9 e in Brasile che pregano per la vita consacrata e per la difesa della vita.\nTerz'ordine secolare.\nIl \"Terzo Ordine Secolare\" dell'Istituto del Verbo Incarnato raccogli tutti i laici che partecipano alla spiritualit\u00e0 dell'Istituto.\nIl Terz'ordine ha diversi livelli di appartenenza, in base ai diversi tipi di \"vocazione laicale\":"}
{"id": "251827", "revid": "287204", "url": "https://it.wikipedia.org/wiki?curid=251827", "title": "Maestro dell'Altare di Schotten", "text": "L'anonimo artista tedesco deve il suo nome all'altare, databile intorno al 1390, della chiesa di Santa Maria di Schotten, smembrato nel 1828 e i cui pannelli sono tuttora conservati nella stessa chiesa. \nL'altare ha nelle portelle fisse otto \"Scene della vita della Vergine\", mentre sulle portelle mobili, all'interno, altre otto \"Scene della vita della Vergine\" e all'esterno, otto \"Scene della Passione\" su fondo rosso."}
{"id": "251829", "revid": "1714743", "url": "https://it.wikipedia.org/wiki?curid=251829", "title": "Ugo IV di Borgogna", "text": "Origine.\nEra l'unico figlio maschio del Duca di Borgogna, Oddone III e di Alice di Vergy, come ci confermano gli \"Annales S. Benigni Divisionensis\" (\"Anno ab incarnatione domini 1212. 7. Idus Marcii, 6. feria ante mediam noctem anno bisextili natus est Hugo, filius Oddonis ducis de domina de Vergerie\"); Alice, come ci conferma la \"Histoire g\u00e9n\u00e9alogique des ducs de Bourgogne de la maison de France\", era figlia di Ugo signore di Vergy, e della moglie (come risulta dal documento n\u00b0 4314 del \"Recueil des chartes de l'abbaye de Cluny. Tome 5\" -\"Hugo dominus Vergiaci...uxor eius domina Gilia\"-) Gillette di Tra\u00eenel ( \u2020 dopo il 1217) e, secondo il documento n\u00b0 64 del \"Collection des principaux cartulaires du dioc\u00e8se de Troyes, Volume 1\", inerente ad una donazione fatta dal padre stesso, figlia di Guarniero, signore di Tra\u00eenel, che cita il marito di Gisla (\"Hugo de Vergeio gener meus\") e della moglie di cui non si conoscono n\u00e9 il nome n\u00e9 gli ascendenti.&lt;br&gt;Oddone III di Borgogna, come ci conferma la \"Chronica Albrici Monachi Trium Fontium\", era il figlio primogenito del duca di Borgogna, Ugo III e di Alice di Lorena, figlia del duca di Lorena, Matteo I, e di Berta di Svevia, come ci conferma ancora la \"Chronica Albrici Monachi Trium Fontium\"; l'ascendenza di Oddone viene confermata anche dal documento n\u00b0 198 del \"cartulaire de l'abbaye de C\u00eeteaux\" (non consultato).\nBiografia.\nSuo padre, Oddone III mor\u00ec a Lione il 6 luglio del 1218, mentre al comando delle sue truppe si avviava alla quinta crociata, invocata da papa Onorio III. Oddone fu tumulato a Citeaux. Anche gli \"Annales S. Benigni Divionensis\" ripoprtano la morte di Oddone, figlio di Alice di Lorena, nel 1218, mentre si avviava alla crociata e la \"Chronica Albrici Monachi Trium Fontium\" , che conferma l'anno, mentre si recava alla crociata e che fu sepolto presso l'abbazia cistercense.Ugo, di circa sei anni, l'unico figlio maschio, eredit\u00f2 il ducato da Oddone III e govern\u00f2 sotto la tutela della madre, Alice.&lt;br&gt;In quello stesso anno (1218), Alice giur\u00f2 fedelt\u00e0 al re di Francia, Filippo II Augusto.\nSin da giovane Ugo si era unito ai nobili ed ai baroni che contestarono la decisione di affidare la reggenza del regno di Francia alla regina madre, Bianca di Castiglia (1188-1252). Poi continu\u00f2 a militare nel partito contrario alla reggente e di cui faceva parte anche Tebaldo IV di Champagne, che, tra il 1228 ed il 1229, pass\u00f2 dalla parte di Bianca, si dice per un amore platonico per la regina madre (L'amore di Tebaldo IV di Champagne per Bianca di Castiglia fu, a suo tempo chicchierato, e circol\u00f2 la diceria che Tebaldo fosse anche l'amante della regina e fu ipotizzato che non fosse estraneo alla morte del re Luigi VIII di Francia, per dissenteria, durante la crociata albigese: infatti circolava la voce che al re fosse stato propinata qualche sostanza che aveva causato la forte dissenteria).&lt;br&gt;Nel 1230, per ritorsione, assieme ad altri nobili che non avevano perdonato al conte il passaggio di campo, attacc\u00f2 i feudi del conte di Champagne, ora sostenitore della reggente, ma gli aggressori furono respinti dall'esercito regio, in cui militava il giovane re Luigi IX di Francia.\nDopo che, nel 1231, era finita la reggenza della madre, Alice, Ugo govern\u00f2 da solo il ducato di Borgogna.\nTra il 1238 ed il 1241 fu in Terra Santa, a combattere per gli ultimi regni cristiani che ancora resistevano in Palestina.\nFu uno dei quattro commissari della Lega nata, col permesso di Luigi IX, per opporsi all'eccessivo arricchimento dei prelati e che critic\u00f2 la politica del papa che anzich\u00e9 favorire la crociata, pensava solo a combattere gli Hohenstaufen.\nPrese parte, al seguito del re Luigi IX di Francia, alla settima crociata (1248-1254) sul suolo egiziano, dove, a al-Mans\u016bra, fu fatto prigioniero. Rientr\u00f2 in Borgogna, nel 1250.\nNel 1266 Baldovino II di Courtenay (1217-1273), imperatore di Costantinopoli, detronizzato nel 1261, gli concesse il titolo (nominale) di re di Tessalonica in cambio dell'aiuto a riconquistare la citt\u00e0 di Costantinopoli e quindi il trono di Bisanzio; secondo il \"Dictionnaire Historique et G\u00e9n\u00e9alogique des Grandes Familles de Gr\u00e8ce, d'Albanie et de Constantinople (2e edition Paris)\" (non consultato), Ugo vers\u00f2 la somma di 13000 Livres tournois a Baldovino II di Courtenay.\nSotto il suo governo, Ugo IV espanse il ducato di Borgogna acquisendo le contee di Chalon e Auxonne.&lt;br&gt;Nel 1242, Ugo ottenne li possesso per cinque anni della contea di Borgogna, dal conte Ottone, che era anche duca di Merania e di Andechs e, nel 1265, a Strasburgo, compr\u00f2 i diritti sulla contea dalla legittima erede di Ottone III di Borgogna, la sorella maggiore, Beatrice (1210-1270), contessa d'Orlam\u00fcnde. Secondo lo storico specializzato nella genealogia dei personaggi dell'Alto Medioevo, Patrick Van Kerrebrouck, Ugo, dopo aver condotto la trattativa col governatore della contea, il conte d'Auxonne, di Ch\u00e2lons e signore di Salins, Giovanni I detto il Saggio, marito di Matilde, sorellastra di suo padre, Oddone III, il 20 aprile 1270, rinunci\u00f2 ad ogni pretesa sulla contea di Borgogna, in favore della sorella minore di Ottone III, Adelaide I, che gi\u00e0 si era appropriata del titolo di contessa di Borgogna, alla morte del fratello. Tale rinuncia viene confermata dal documento n\u00b0 5156 del \"Recueil des chartes de l'abbaye de Cluny. Tome 5\", datato aprile 1270, in cui Ugo riconosce il titolo di contessa e conte di Borgogna ad Adelaide I e al marito, Filippo I, conte di Savoia.\nNel mese di novembre del 1270, il re di Sicilia, Carlo I lo nomin\u00f2 Capitano e Vicario-Generale del regno di Sicilia.\nSecondo il Du Chesne, nel suo \"Histori\u00e6 Normannorum Scriptores Antiqui, Preuves\" (non consultato), Ugo fece testamento nel settembre del 1272, come ci viene confermato anche dalla \"Histoire g\u00e9n\u00e9alogique des ducs de Bourgogne de la maison de France\", che Ugo dopo essersi ammalato a Villaines-en-Duesmois, fece testamento di fronte a numerosi testimoni, dove accennava ai suoi due figli maggiori, Oddone e Giovanni, gi\u00e0 deceduti, e confermava la volont\u00e0 di lasciare il ducato di Borgogna al suo figlio maschio terzogenito, Roberto. Il mese successivo lasci\u00f2 il ducato al figlio, Roberto, in cambio di un usufrutto; ma in quello stesso mese mor\u00ec: secondo il necrologio degli \"Obituaires de Lyon II, Dioc\u00e8se de Chalon-sur-Sa\u00f4ne, Abbaye chef d'ordre de C\u00eeteaux\" (non consultato), Ugo mori il 30 ottobre 1272 (\"III Kal Nov 1272\"), lasciando il titolo di duca di Borgogna all'ultimo figlio di primo letto, Roberto, poich\u00e9 i primi due erano gi\u00e0 deceduti.\nMatrimoni e discendenza.\nNel 1229 Ugo aveva sposato Yolanda di Dreux (1212 - 1248), come ci viene confermato dalla \"Chronica Albrici Monachi Trium Fontium\"; Yolanda era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\" Eleonora, signora di Saint-Val\u00e9ry.&lt;br&gt;Ugo da Yolanda ebbe 5 figli:\nDopo essere rimasto vedovo, nel 1248 (la morte di Yolanda ci \u00e8 documentata dal necrologio degli \"Obituaires de Lyon II, Dioc\u00e8se de Chalon-sur-Sa\u00f4ne, Abbaye chef d'ordre de C\u00eeteaux\" (non consultato), Yolanda mori il 30 ottobre 1248 (\"III Kal Nov 1248\")), nel 1256, da parte di Ugo ci fu un tentativo di sposare la sorellastra del re d'Inghilterra, Enrico III, Isabella di Lusignano, figlia di Ugo X di Lusignano e di Isabella d'Angoul\u00eame, e gi\u00e0 due volte vedova, prima di Goffredo di Rancon-Taillebourg, poi Maurizio IV di Craon, come risulta da una lettera di Enrico III del 17 aprile 1256, in cui il re approva di inviare del denaro alla sorella, per facilitare il suo matrimonio con il duca di Borgogna (\"concessimus dilectae sorori nostr\u00e6 Isabell\u00e6 domin\u00e6 de Croun, in auxilium maritandi se nobili viro duci Burgundi\u00e6, mille Marcas sterlingorum\").\nNel 1258, Ugo si rispos\u00f2, in seconde nozze, con Beatrice di Champagne (1242 - 1295), figlia del conte di Champagne (Tebaldo IV di Champagne) e dal 1234 anche Re di Navarra (Tebaldo I di Navarra), Tebaldo (1201-1253), e di Margherita di Borbone-Dampierre (?-1256), come ci conferma la \"Histoire g\u00e9n\u00e9alogique des ducs de Bourgogne de la maison de France\".&lt;br&gt;Ugo anche da Beatrice ebbe 5 figli:"}
{"id": "251834", "revid": "92723", "url": "https://it.wikipedia.org/wiki?curid=251834", "title": "Chiesa Vittsk\u00f6vle", "text": "La chiesa Vittsk\u00f6vle (in svedese: \"Vittsk\u00f6vle kyrka\") \u00e8 una chiesa nella municipalit\u00e0 di Kristianstad, Scania, in Svezia.\nLa chiesa venne costruita durante i XII e XIII secoli. Nel XV secolo venne aggiunta una cappella dedicata a sant'Anna sul lato nord della chiesa.\nLe volte risalgono al XV secolo e durante gli anni 1480 vennero decorate con affreschi, che furono restaurati durante il XX secolo. Gli affreschi mostrano la storia della Genesi e la leggenda di San Nicola. Nella cappella di Sant'Anna ci sono i simboli dei vangeli e le quattro sante: santa Barbara, santa Ursula, santa Gertrude e santa Caterina.\nLa torre venne costruita durante il XVI secolo.\nDurante il XVII secolo venne costruita una tomba di famiglia per la casata \"Barnekow\".\nIl fonte battesimale risale al medioevo."}
{"id": "251840", "revid": "414793", "url": "https://it.wikipedia.org/wiki?curid=251840", "title": "Associate Members' Cup", "text": ""}
{"id": "251841", "revid": "136175", "url": "https://it.wikipedia.org/wiki?curid=251841", "title": "\u039cm", "text": ""}
{"id": "251842", "revid": "547034", "url": "https://it.wikipedia.org/wiki?curid=251842", "title": "Gamurra", "text": "La Gamurra (o Gammurra a Firenze, oppure Zupa o Zipa o Socha nell'Italia Settentrionale) fu un capo di abbigliamento femminile in uso in Europa nel Tardo Medioevo/Rinascimento.\nDescrizione.\nFin dall'alto Medioevo esisteva la necessit\u00e0 di coprire il corpo abbondantemente, indossando pi\u00f9 vesti sovrapposte, per difendersi dal freddo invernale. Il binomio veste-sopravveste era comune ad ambo i sessi. Fino alla fine del Medioevo, l'abito maschile e femminile era denominato gonnella, ed era di linea piuttosto semplice, con maniche aderenti. Con l'avvento del Rinascimento la gonnella femminile prese il nome di \"gamurra\". \nLa gamurra era un abito lungo fino ai piedi, solitamente invernale, in lana, abbastanza attillato, a volte chiuso da bottoni sul davanti, a volte da stringhe posteriori o laterali, pi\u00f9 o meno ricco a seconda della classe sociale. La gamurra aveva quasi sempre maniche separate dalla veste. Infatti, con l'avanzare del Quattrocento, l'usanza volle che vi fossero praticati tagli verticali, s\u00ec che la manica stessa era formata da una serie di pezze di tessuto, tenuto insieme da laccetti, e dai cui tagli sboffava la candida camicia. Le maniche inoltre potevano essere ricamate anche con filo d'oro e con l'applicazione di gioie. Ci\u00f2 le poteva rendere talmente preziose, da metterle al sicuro in un forziere. \nLa gamurra era abbinata alla pellanda, sopravveste con maniche fluenti e frequentemente foderata di pelliccia. In estate l'abbigliamento si basava su un ulteriore abbinamento: cioppa e giornea solitamente sfoderate e in tessuti pi\u00f9 leggeri.\nLa veste si poteva stringere o allargare in caso di gravidanza: in questo caso era aperta sul davanti (vedi ad esempio il quadro della Madonna del Parto di Piero della Francesca a Monterchi). Poteva anche essere dotata di due tagli verticali sul seno, quando la donna allattava, come testimonia il quadro di Cristoforo Sacco, datato alla fine del secolo, e conservato all'Allen Memorial Art Museum, Oberlin (Ohio)\nIl nome viene fatto derivare dal plurale della parola araba \"khimar\" (pl. \"khumur\") che significa velo da donne o pi\u00f9 genericamente \"vestito da donna\"."}
{"id": "251843", "revid": "104265", "url": "https://it.wikipedia.org/wiki?curid=251843", "title": "RealVideo", "text": "RealVideo \u00e8 un codec video proprietario, sviluppato dalla RealNetworks. La sua prima release risale al 1997.\nRealVideo \u00e8 stato usato inizialmente per servire video streaming attraverso le reti internet ad un basso bit rate verso personal computer. Lo sviluppo delle connessioni verso la banda larga ha permesso di offrire filmati con una maggior qualit\u00e0. Inoltre, lo streaming consente di scaricare e vedere filmati di qualsiasi tipo su apparecchi cellulari.\nRealVideo differisce dalle codifiche normali in quanto \u00e8 un formato proprietario ottimizzato per lo streaming attraverso il protocollo (proprietario) PNA oppure tramite il Real Time Streaming Protocol. Pu\u00f2 essere usato per scaricare e vedere video o per uno streaming live.\nProgrammi per la lettura di file RealVideo.\nRealVideo \u00e8 solitamente associato a Real Audio in un pacchetto Real Media (.rm).\nTra i maggiori player che leggono il formato Real Media ci sono il RealPlayer di Real Networks, Helix Player, MPlayer, e StreamBox VCR. Segue la lista di tutti i programmi:"}
{"id": "251844", "revid": "1718925", "url": "https://it.wikipedia.org/wiki?curid=251844", "title": "Orco (mitologia norrena)", "text": "Nella mitologia norrena, l'orco (\"orc\" sia in tedesco in inglese, oppure orcus in latino) \u00e8 un mostro antropomorfo, con connotazioni bestiali e demoniache. Sia il termine sia la tipica rappresentazione dell'orco nordico derivano dall'orco della mitologia romana, che pone in esplicita relazione questa figura mostruosa con il mondo degli inferi; ma non \u00e8 da escludersi che le due figure possano essere contemporanee. Una relazione pi\u00f9 debole esiste invece con l'orco delle fiabe, anch'esso mostruoso e malvagio, ma pi\u00f9 simile a un uomo e (in genere) non associato all'inferno o ai suoi abitanti.\nIl termine \"orc\" si trova soprattutto in \"Beowulf\", dove la razza dei non morti di Grendel \u00e8 descritta come \"Orc-n\u00e9as\", che sembra significare \"cadaveri di Orcus\"; il termine Orcus \u00e8 l'originale latino e pu\u00f2 essere interpretato come sinonimo di Orco, inteso come divinit\u00e0 oppure come sinonimo di Inferi. Gli orchi di Beowulf (Grendel e sua madre) sono esseri met\u00e0 uomo e met\u00e0 mostro, che vanno a caccia di notte, e si riparano in una dimora subacquea in fondo a nebbiosi acquitrini (in un'ambientazione che simboleggia in modo piuttosto esplicito l'Averno). Da questo riferimento ha tratto spunto J. R. R. Tolkien per rappresentare la pi\u00f9 celebre razza di orchi della letteratura fantasy, quelli della Terra di Mezzo (in alcune traduzioni italiane chiamati \"orchetti\" proprio per distinguerli dagli orchi del folklore, \"ogre\" in inglese). Gran parte della letteratura fantasy trae spunto dagli orchi di Tolkien (e quindi indirettamente da quelli di Beowulf), sebbene non raramente avvengano sovrapposizioni con altri elementi della tradizione folcloristica europea.\nIl termine \"orc\", incidentalmente, indica in lingua inglese anche un certo tipo di mostro marino, citato originariamente da Plinio il Vecchio e in seguito ripreso dai bestiari medievali e dalla letteratura epica e cavalleresca medioevale e rinascimentale, per esempio nell'\"Orlando Furioso\" (da questa accezione deriva il nome del cetaceo noto come orca). Nello stesso \"Orlando Furioso\" tuttavia appare anche un \"orco\" terrestre, un gigante cieco con un grande naso e zanne simili a quelle di un cinghiale, che divora carne."}
{"id": "251850", "revid": "2128848", "url": "https://it.wikipedia.org/wiki?curid=251850", "title": "Catherine Deneuve", "text": "Biografia.\nConsiderata una delle pi\u00f9 grandi attrici francesi, Catherine Deneuve \u00e8 figlia dell'attore Maurice Dorl\u00e9ac e di Ren\u00e9e Deneuve, entrambi doppiatori. Debutta nel cinema ancora adolescente nel 1956, nel film \"Le collegiali\". Anche sua sorella maggiore, Fran\u00e7oise Dorl\u00e9ac, aveva intrapreso la carriera di attrice, ma perse la vita a 25 anni in un incidente d'auto.\nDopo alcune particine poco interessanti che le fanno pensare di lasciare il mondo del cinema, grazie anche alla sorella, incontra il regista Jacques Demy che le offre il ruolo di protagonista nel film musical \"Les Parapluies de Cherbourg\" (1964). Grazie a questo film raggiunge il successo e ottiene la possibilit\u00e0 di lavorare in film importanti con registi di fama: \"La costanza della ragione\" di Pasquale Festa Campanile (1964), \"R\u00e9pulsion\" (1965) di Roman Pola\u0144ski e \"Bella di giorno\" (1967) di Luis Bu\u00f1uel. Quest'ultima interpretazione \u00e8 elencata nelle 100 migliori di tutti i tempi secondo il \"Premiere Magazine\".\nNegli anni '70 continua a lavorare senza sosta non solo in Francia ma anche all'estero, soprattutto in Italia dove collabora con registi come Marco Ferreri (per il quale lavora a fianco di Marcello Mastroianni nel film \"La cagna\" del 1972), Mauro Bolognini e Dino Risi. Riceve offerte anche dagli USA che le permettono di lavorare con attori come Omar Sharif, Jack Lemmon e Gene Hackman, ma non conserva un ricordo positivo di tutti questi film. Nel 1997 \u00e8 protagonista del video della canzone \"N'Oubliez Jamais\" di Joe Cocker.\nUna nuova svolta nella sua carriera arriva nel 1981 con l'interpretazione nel film \"L'ultimo metr\u00f2\" di Fran\u00e7ois Truffaut, grazie al quale vince il suo primo C\u00e9sar come migliore attrice. Nel 1992 ottiene il suo secondo premio con il film \"Indocina\", in un ruolo che le vale nel medesimo anno anche la candidatura al premio Oscar alla miglior attrice.\nNel 1998 viene premiata a Venezia con la Coppa Volpi per la migliore interpretazione femminile nel film \"Place Vend\u00f4me\". Nel 2001 interpreta Gaby nel film/musical \"8 donne e un mistero\" diretto da Fran\u00e7ois Ozon. Nello stesso anno appare in \"Dancer in the Dark\" di Lars von Trier. Pubblica le sue memorie nel 2004, firmando l'autobiografia \"A l'ombre de moi-meme\". Dopo Brigitte Bardot, le sue fattezze vengono prese a modello per l'iconica figura di Marianne, simbolo femminile della Repubblica Francese usato allegoricamente su monete, banconote e francobolli del paese.\nNel 2006 viene designata come presidente della giuria della 63\u00aa Mostra internazionale d'arte cinematografica di Venezia. Nel 2008, secondo i critici, viene indicata come una delle possibili vincitrici del premio alla miglior attrice al Festival di Cannes per \"Racconto di Natale\", ma non ottiene il premio. Riceve per\u00f2 un riconoscimento speciale in occasione del 61\u00ba Festival. Nel 2009 si esibisce per la prima volta dal vivo in Italia, accanto a Michele Placido, con lo spettacolo \"Mi ricordo\", prodotto da Angelo Tumminelli, nell'ambito del Festival della Versiliana. \nVita privata.\nAmbasciatrice dell'UNESCO, la Deneuve ha avuto due figli, entrambi attori: Christian Vadim, nato nel 1963 dalla sua relazione con il regista Roger Vadim, e Chiara Mastroianni, nata nel 1972 dalla sua relazione pluriennale con l'attore italiano Marcello Mastroianni.\n\u00c8 stata sposata una sola volta, dal 1965 al 1972, con il fotografo britannico David Bailey.\nAttivismo politico.\nAssieme alla figlia Chiara Mastroianni, Chantal Akerman, Christophe Honor\u00e9, Jean-Pierre Limosin, Zina Modiano, Victoria Abril, Ga\u00ebl Morel, Louis Garrel, Yann Gonzalez, Clotilde Hesme, Agathe Berman e Paulo Branco \u00e8 stata tra i sottoscrittori della lettera aperta agli spettatori cittadini (\"Lettre ouverte aux spectateurs citoyens\"), pubblicata da \"Lib\u00e9ration\" il 7 aprile 2009, contro la legge numero 669 del 12 giugno 2009, nota come \"Loi Cr\u00e9ation et Internet\", istitutiva della HADOPI (\"Haute Autorit\u00e9 pour la diffusion des oeuvres et la protection des droits sur l'Internet\").\nSi dichiara di sinistra, ha lottato per la legalizzazione dell'aborto nel 1971 firmando il manifesto delle 343 e appoggiando l'avvocato femminista Gis\u00e8le Halimi, sostiene i diritti LGBT e Amnesty International nella lotta contro la pena di morte. Ha pi\u00f9 volte appoggiato il Partito Socialista e ha difeso dalle critiche misogine nel 2007 la candidata S\u00e9gol\u00e8ne Royal, firmando una petizione in suo favore. Ha criticato nel 2018 il movimento femminista MeToo definendolo una forma di \"neo-puritanesimo\" e \"caccia alle streghe\" verso gli uomini (pur manifestando solidariet\u00e0 alle vittime conclamate di violenza sessuale e molestia) e si \u00e8 schierata nel 2013 contro la proposta di legge di criminalizzazione dei clienti della prostituzione realizzata poi nel 2016, su iniziativa della ministra socialista Najat Vallaud-Belkacem.\nDoppiatrici italiane.\nNelle versioni in italiano dei suoi film, Catherine Deneuve \u00e8 stata doppiata da:\nDa doppiatrice \u00e8 sostituita da:"}
{"id": "251852", "revid": "118976924", "url": "https://it.wikipedia.org/wiki?curid=251852", "title": "Sfumato", "text": "Lo sfumato \u00e8 una tecnica pittorica che tende a sfumare, appunto, i contorni delle figure, con sottili gradazioni di luce e colore che si fondono impercettibilmente. Il primo a fare largo uso e a diffondere tale tecnica fu Leonardo da Vinci, che con i suoi viaggi la rese popolare in aree quali la Lombardia e in Veneto; a Venezia, tramite la rielaborazione di Giorgione, del giovane Tiziano e di altri pittori port\u00f2 alla nascita del tonalismo. Con la diffusione del leonardismo lo sfumato divenne uno degli stilemi fondamentali della pittura del XVI secolo, popolare anche al di fuori dell'Italia, tra maestri quali Hans Holbein il Giovane o Jean Clouet.\nLo sfumato applicato al paesaggio, in particolare alla resa della lontananza degli oggetti tramite lo sfocamento e schiarimento per effetto della foschia, \u00e8 detto \"prospettiva aerea\".\nStoria e sviluppo.\nNella pittura del Quattrocento italiano prevale un uso netto della linea, soprattutto per il contorno delle figure, con ombre precise e colori smaltati. Si tratta della scuola del \"primato del disegno\", per citare la definizione di Giorgio Vasari, che contraddistingue il Rinascimento fiorentino e che crea figure a partire da valori grafici. \nLeonardo, pur essendo fiorentino per formazione e uno dei pi\u00f9 grandi disegnatori di tutti i tempi, si stacc\u00f2 molto presto da questa tradizione. Predilesse toni smorzati, sottilissime gradazioni luminose e velature successive che davano ai dipinti un effetto particolarmente morbido e curato, in cui non era possibile scorgere traccia della pennellata. \nI primi esperimenti di sfumato avvennero proprio negli sfondi, dove l'atmosfera fatta di vapori, nuvole e umidit\u00e0 rende vaghi i contorni, come nell\"'Annunciazione\" degli Uffizi. Pi\u00f9 avanti Leonardo arriv\u00f2 ad applicare questi valori anche ai soggetti, non di rado arrivando a stendere i colori anche coi polpastrelli, per ottenere quella luminosit\u00e0 soffusa e quell'atmosfera avvolgente tipica di capolavori quali la \"Monna Lisa\" o il \"San Giovanni Battista\". Vasari descrisse questo stile e \u00abmolto fumeggiante\u00bb e \u00abterribilmente di scuro\u00bb, cio\u00e8 chiaroscurato con intensit\u00e0.\nLe indicazioni di Leonardo vengono raccolte dai leonardeschi in Lombardia, ma anche da altri pittori, quali Correggio e i veneti. Questi ultimi si appropriano del modo di fare i contorni sfumati e rendere la circolazione dell'aria atmosferica con effetti di amalgama che legano figure a paesaggio: ci\u00f2 \u00e8 evidente nelle opere dell'ultima fase di Giovanni Bellini, in Giorgione e nei suoi allievi, quali il giovane Tiziano, Lorenzo Lotto e Sebastiano del Piombo. Questa tecnica, unita alla vivacit\u00e0 della tavolozza dei veneziani, diede origine al tonalismo, un'altra delle correnti fondamentali della pittura del XVI secolo. \nLa presenza di Albrecht D\u00fcrer a Venezia d\u00e0 l'occasione per una riflessione anche in campo internazionale sulle novit\u00e0 del tonalismo."}
{"id": "251854", "revid": "2175", "url": "https://it.wikipedia.org/wiki?curid=251854", "title": "Catherine Dorl\u00e9ac", "text": ""}
{"id": "251858", "revid": "113142207", "url": "https://it.wikipedia.org/wiki?curid=251858", "title": "Abrogazione", "text": "L'abrogazione \u00e8 l'istituto mediante il quale il legislatore determina la cessazione \"ex nunc\" (non retroattiva) dell'efficacia di una norma giuridica.\nSi distingue dalla deroga (posta in essere da una norma speciale o eccezionale) in quanto una norma \"derogata\" resta in vigore per la generalit\u00e0 dei casi, mentre una norma abrogata cessa di produrre effetti giuridici.\nSi distingue per cui dall'annullamento, che priva retroattivamente di efficacia una norma.\nL'abrogazione nel sistema giuridico italiano.\nL'abrogazione delle leggi.\nNell'ordinamento italiano, la norma fondamentale in tema di abrogazione \u00e8 posta dall'art. 15 delle disposizioni sulla legge in generale\nTale norma regola il fenomeno della successione delle leggi nel tempo, prevedendo che la nuova legge abroghi quella precedente qualora:\nLa norma costituisce esplicazione del principio \"lex posterior derogat priori\", cio\u00e8 del criterio cronologico utilizzato per la risoluzione delle antinomie normative (i.e. dei contrasti tra norme di legge).\nCon l'entrata in vigore delle Costituzione repubblicana \u00e8 stato conferito al corpo elettorale il potere di abrogare una norma: il referendum popolare (art. 75 Cost.). Tale strumento non \u00e8 tuttavia utilizzabile per abrogare leggi in materia tributaria, di bilancio, di amnistia e di indulto, e per le leggi di autorizzazione a ratificare trattati internazionali, ulteriori limiti sono posti in via interpretativa dalla Corte Costituzionale. L'abrogazione mediante \"referendum\" lascia inalterata la possibilit\u00e0 per il legislatore di reintrodurre la norma abrogata, anche se si \u00e8 affermata una giurisprudenza costituzionale secondo la quale il legislatore non pu\u00f2 produrre norme in contrasto con il risultato del referendum per un periodo di tempo equivalente alla durata di una legislatura (5 anni) a partire dal referendum stesso.\nNon costituisce abrogazione, bens\u00ec annullamento, la sentenza pronunciata dalla Corte Costituzionale che dichiari l'illegittimit\u00e0 costituzionale di una disposizione, secondo il disposto dell'art. 136 della Costituzione.\nNei primi anni dalla costituzione della Comunit\u00e0 Economica Europea, la Corte Costituzionale riteneva le norme comunitarie gerarchicamente pari a quelle nazionali, riteneva dunque che il contrasto fra le due dovesse risolversi mediante applicazione del criterio cronologico e l'abrogazione della legge anteriore. Oggi l'eventuale contrasto di una norma interna con il diritto comunitario non comporta abrogazione: il giudice pu\u00f2 disapplicare la norma nazionale utilizzando il criterio della competenza (se ritiene l'UE incompetente in materia pu\u00f2 adire la Corte di Giustizia delle Comunit\u00e0 europee) se la norma comunitaria \u00e8 \"self-executing\" (ha efficacia diretta). Se la norma non ha efficacia diretta il giudice deve adire la Corte Costituzionale chiedendo l'abrogazione della norma nazionale che indirettamente viola la Costituzione (art. 11 Cost., mediante il quale si giustifica l'introduzione del diritto comunitario nell'ordinamento italiano).\nL'abrogazione delle norme secondarie.\nSebbene la lettera dell'art. 15 disp. prel. cod. civ. si riferisca solo alle \"leggi\", anche le norme poste dai regolamenti (fonti secondarie) possono essere abrogate espressamente, tacitamente o implicitamente da un successivo regolamento. Una legge pu\u00f2 abrogare un regolamento ma, se l'abrogazione non \u00e8 espressa, l'interprete potrebbe ritenere prevalente il criterio gerarchico su quello cronologico e considerare necessario l'annullamento della norma, per cui richiedere l'intervento del giudice amministrativo.\nI regolamenti e le altre norme secondarie non possono invece essere abrogati mediante \"referendum\" (n\u00e9 annullate con sentenza della Corte Costituzionale), esclusivamente applicabile alle fonti primarie, art. 75 Cost. \"\u00c8 indetto referendum popolare per deliberare l'abrogazione, totale o parziale, di una legge o di un atto avente valore di legge\" (la Corte Costituzionale si ritiene competente a giudicare sulla legittimit\u00e0 costituzionale dei soli atti aventi forza di legge).\nIl \"referendum\" regionale, previsto dall'art. 123 Cost. e disciplinato dai singoli Statuti, pu\u00f2 invece determinare l'abrogazione di atti diversi dalle fonti primarie: \"leggi e provvedimenti amministrativi della regione\".\nIrretroattivit\u00e0 ed effetti temporali dell'abrogazione.\nDi regola, l'abrogazione di una norma opera dal momento in cui entra in vigore la nuova legge (\"ex nunc\").\nLa norma abrogata cessa di avere efficacia per il futuro, ma di norma continua a disciplinare i fatti verificatisi prima dell'abrogazione (salvo che la nuova legge sia retroattiva, per espressa previsione del legislatore, art. 11 disp. prel. cod. civ. \"la legge non dispone che per l'avvenire, essa non ha valore retroattivo.\" disposizione posta da una fonte primaria e perci\u00f2 derogabile dal legislatore). La deroga al principio di irretroattivit\u00e0, tuttavia, non pu\u00f2 essere arbitrariamente disposta dal legislatore, i particolari effetti su rapporti giuridici precedentemente costituiti possono portare la Corte Costituzionale a stabilire l'annullamento di un'abrogazione retroattiva per violazione del principio di ragionevolezza.\nIn caso di dichiarazione di illegittimit\u00e0 costituzionale della norma (annullamento, non abrogazione), al contrario, la cessazione di efficacia opera \"ex tunc\", e travolge quindi tutti gli effetti giuridici sorti nel vigore della legge dichiarata incostituzionale, (con la sola esclusione di quelli stabilizzati in via definitiva: i casi decisi con sentenza passata in giudicato e i diritti quesiti).\nIn alcuni casi, anche se non espressamente previsto dal legislatore, l'abrogazione ha effetti retroattivi:\n1. in conformit\u00e0 con il principio del \"favor rei\", che porta a ritenere retroattiva l'abrogazione di una norma penale: nessuno pu\u00f2 essere \"punito per un fatto che, secondo una legge posteriore, non costituisce reato\" (art. 2 cod. pen.).\n2. la legge di interpretazione autentica: vale a dire la legge con cui lo stesso organo emanante la fonte fatto (il legislatore) sceglie, fra le possibili interpretazioni di una disposizione precedentemente posta, quella \"autentica\", chiarendo in questo modo quale fosse la \"voluntas legis\". La legge di interpretazione autentica dunque non pu\u00f2 innovare l'ordinamento giuridico, ma solo chiarire quale interpretazione deve essere privilegiata partendo da testi gi\u00e0 in vigore.\nDesuetudine e abrogazione.\nLa consuetudine di inosservanza di una certa norma (desuetudine) non produce, nell'ordinamento italiano, alcun effetto abrogativo, n\u00e9 sulle leggi, n\u00e9 sui regolamenti. L'art. 1 delle disp. prel. cod. civ. pone una gerarchia fra le fonti e colloca leggi e regolamenti (fonti-atto) in posizione privilegiata rispetto agli usi (consuetudini, fonti-fatto). Il criterio gerarchico prevale qui su quello cronologico e la norma inferiore non pu\u00f2 abrogare quella superiore."}
{"id": "251863", "revid": "33689", "url": "https://it.wikipedia.org/wiki?curid=251863", "title": "Conte Marcellino", "text": "Biografia.\nMarcellino era illirico di nascita, ma visse sempre a Costantinopoli. Al tempo dell'imperatore romano d'oriente Giustino I era segretario del nipote ed erede al trono designato, Giustiniano I. Quando quest'ultimo sal\u00ec al potere nel 527 Marcellino ottenne alti incarichi alla corte imperiale. Altro non si conosce della sua vita. \nMor\u00ec probabilmente nel 534.\n\"Chronicon\".\nL'unico suo lavoro giunto \u00e8 il \"Chronicon\" (\"Cronache\"), una prosecuzione della \"Cronaca\" di Eusebio di Cesarea. \nL'opera, che copre il periodo dal 379 al 534 ed \u00e8 scritta in lingua latina, si occupa principalmente di fatti avvenuti nell'Impero romano d'Oriente. Tra pochi eventi riguardanti la parte occidentale dell'impero Romano vi \u00e8 per\u00f2 la prima citazione della sua fine, che ha contribuito a considerare il 476 appunto come data convenzionale di inizio del medioevo:"}
{"id": "251864", "revid": "35059843", "url": "https://it.wikipedia.org/wiki?curid=251864", "title": "Guinness dei Primati", "text": ""}
{"id": "251872", "revid": "174925", "url": "https://it.wikipedia.org/wiki?curid=251872", "title": "Teorema dell'esagono di Pappo", "text": "Il teorema dell'esagono di Pappo \u00e8 un teorema di geometria proiettiva del piano che asserisce che dato un esagono qualsiasi ABCDEF, in cui i vertici A, C, E giacciono su una retta ed i vertici B, D, F giacciono su un'altra retta, se si considerano i punti:\nformula_1\nformula_2\nformula_3\ndove formula_4 \u00e8 la retta che contiene i vertici X ed Y (e quindi anche il lato XY dell'esagono), allora tali punti P, Q, R sono allineati."}
{"id": "251873", "revid": "37401", "url": "https://it.wikipedia.org/wiki?curid=251873", "title": "Tre Venezie", "text": "Il toponimo Tre Venezie (o Triveneto) indica la regione geografica costituita dai territori della Venezia Tridentina, della Venezia Euganea e della Venezia Giulia. Viene comunemente usato il termine \"Triveneto\" per riferirsi alle tre regioni italiane che la compongono: il Trentino-Alto Adige, il Veneto e il Friuli-Venezia Giulia (escludendo i territori della Venezia Giulia appartenenti a Slovenia e Croazia), che formano insieme alla regione Emilia-Romagna, l'Italia Nord-Orientale.\nStoria.\nOrigine del nome.\nIl termine apparve in alcuni circoli culturali a met\u00e0 dell'Ottocento, poco dopo la II Guerra d'Indipendenza. Fu coniata dal glottologo goriziano Graziadio Isaia Ascoli nel 1863 con l'intento di marcare l'italianit\u00e0 culturale (pur senza sfumature irredentiste) di terre come il Veneto, il Trentino e il Litorale austriaco che all'epoca erano ancora sottoposte al dominio asburgico (Impero austriaco, dal 1867 Impero austro-ungarico) e solo successivamente alla prima guerra mondiale sarebbero state interamente annesse al Regno d'Italia.\nLa denominazione di Tre Venezie traeva ispirazione dal termine con cui era conosciuta, in et\u00e0 imperiale, la \"X Regio\" di Augusto, detta \"Regio X Venetia et Histria\". Graziadio Isaia Ascoli battezz\u00f2 la parte di territorio relativa al Veneto asburgico (allora parte del Regno Lombardo Veneto e comprendente all'incirca il Veneto e il Friuli attuali) con il nome di Venezia Euganea, in omaggio alla popolazione degli Euganei, che abit\u00f2 la regione in et\u00e0 preistorica e che, a seguito della successiva invasione dei Paleoveneti, si concentr\u00f2 sulla zona dei colli, che da loro presero il nome.\nNell'ambito di quella che fu la \"X Regio\" augustea esistevano poi altre due zone di etnia neolatina: una a nordovest che chiam\u00f2 Venezia Tridentina, dal nome latino di Trento (\"Tridentum\"), all'epoca parte della Contea del Tirolo, l'altra ad est, per gran parte inquadrata nella regione del Litorale austriaco, che denomin\u00f2 Venezia Giulia, in quanto raggiungeva lo spartiacque delle Alpi Giulie. Rispetto alla Venezia Euganea, queste due regioni erano, dal punto di vista storico e giuridico, maggiormente collegate al mondo tedesco, e facevano parte, nel 1863, oltre che dell'Impero austriaco, anche della Confederazione germanica, con le sole eccezioni di parte dell'Istria e della citt\u00e0 di Fiume.\nNel 1866, dopo il passaggio della Venezia Euganea all'Italia, rimasero ancora sotto il dominio dell'Austria, da quell'anno non pi\u00f9 parte della Confederazione germanica. Nel 1867 sorse l'Impero austro-ungarico, Fiume fu aggregata all'area ungherese mentre il resto delle terre furono unite alla regione austriaca. \u00c8 da notare che nel 1863, al tempo dell'ideazione del termine, solo i confini della Venezia Euganea erano ben identificati, essendo quelli gi\u00e0 esistenti tra il Regno Lombardo-Veneto e le altre suddivisioni asburgiche, mentre quelli della Venezia Tridentina e della Venezia Giulia saranno univocamente definiti solo con i trattati successivi alla prima guerra mondiale, seguendo grosso modo il principio dello spartiacque alpino, pur racchiudendo al loro interno rilevanti aree popolate da genti di lingua tedesca nella prima, slovena e croata nella seconda.\nPrima guerra mondiale e periodo interbellico.\nNel maggio 1915 l'Italia dichiar\u00f2 guerra agli Imperi centrali, con la finalit\u00e0 dichiarata di riunire al Regno quei territori che, pur trovandosi soggetti alla sovranit\u00e0 asburgica erano abitate da popolazioni di lingua italiana. Tali terre, definite irredente, includevano anche e soprattutto le due Venezie restate al di fuori dei confini della Nazione italiana, e cio\u00e8 quella Tridentina e quella Giulia. Al termine della guerra, tali territori entrarono a far parte del Regno d'Italia.\nLa Venezia Tridentina alla fine della prima guerra mondiale era formata dalla provincia di Trento, dalla quale successivamente verr\u00e0 creata quella di Bolzano, nonch\u00e9 dai comuni di Cortina d'Ampezzo, Colle Santa Lucia e Livinallongo del Col di Lana (dal 1923 parte della provincia di Belluno), di Pedemonte e Casotto (dal 1929 parte della provincia di Vicenza) e di Valvestino (dal 1934 parte della provincia di Brescia). In quegli anni la Venezia Tridentina fu poi ufficialmente denominata Trentino-Alto Adige.\nLa Venezia Euganea comprendeva otto province: Venezia, Padova, Rovigo, Verona, Vicenza, Treviso, Belluno, Udine. La provincia di Udine, denominata ufficialmente provincia del Friuli, comprendeva anche i territori che nel 1968 avrebbero poi formato la provincia di Pordenone. La Venezia Giulia dopo la prima guerra mondiale era composta inizialmente dalle quattro province di Gorizia, Trieste, Pola e Zara cui si aggiunsero nel 1924 Fiume e, durante la seconda guerra mondiale, anche Lubiana.\nIl Friuli storico risultava pertanto suddiviso fra Venezia Euganea, che includeva il Friuli centrale ed occidentale, e la Venezia Giulia che invece comprendeva anche il Friuli orientale, esteso nella pianura isontina e in altre zone del Goriziano. Dal 1923 al 1927 la Provincia di Gorizia fu soppressa: la parte settentrionale fu aggregata a quella del Friuli (o di Udine), la parte meridionale a quella di Trieste. Perci\u00f2 la Venezia Euganea, di cui faceva parte la provincia del Friuli ampliata, si allarg\u00f2 a spese della Venezia Giulia. Nel 1927 fu ricostituita la provincia di Gorizia, di nuovo nell'ambito della Venezia Giulia, con una parte dei territori che erano stati assorbiti da quella del Friuli. Rimasero alla provincia del Friuli, e quindi nella Venezia Euganea, i mandamenti di Tarvisio e di Cervignano.\nSeconda guerra mondiale e dopoguerra.\nA seguito della sconfitta italiana nella seconda guerra mondiale, gran parte della Venezia Giulia prebellica venne ceduta alla Jugoslavia, provocando tra l'altro un massiccio esodo delle popolazioni italofone residenti.\nNel 1947, quando si definirono i confini con la Jugoslavia e si cre\u00f2 il Territorio Libero di Trieste, fu scorporata dalla Venezia Euganea (che pass\u00f2 cos\u00ec a chiamarsi, anche ufficialmente, Veneto) la provincia di Udine e fu creata la nuova regione Friuli-Venezia Giulia che comprendeva anche quelle zone della Venezia Giulia ancora facenti parte dell'Italia. Dal 1954, alle province di Udine e Gorizia, si aggiunse quella di Trieste, allorch\u00e9 il territorio Libero fu suddiviso fra Italia e Jugoslavia. Le province di Gorizia e Trieste risultano notevolmente ridimensionate rispetto a prima della seconda guerra mondiale.\nIn generale, a partire dal secondo dopoguerra si diffuse l'uso del termine Triveneto per indicare l'area geografica costituita dalle tre regioni italiane del Veneto, del Trentino-Alto Adige e del Friuli-Venezia Giulia."}
{"id": "251874", "revid": "12458", "url": "https://it.wikipedia.org/wiki?curid=251874", "title": "Tre venezie", "text": ""}
{"id": "251876", "revid": "882198", "url": "https://it.wikipedia.org/wiki?curid=251876", "title": "Elimodellismo", "text": "L'elimodellismo dinamico \u00e8 un hobby che ha come oggetto la realizzazione ed il pilotaggio di modelli in scala e non, di un elicottero. Il modello \u00e8 detto \"elimodello\".\nL'elimodello ha tutte le caratteristiche di volo dei velivoli reali, pertanto la costruzione ed il pilotaggio sono molto impegnativi.\nL'Italia conta numerosi praticanti, grazie all'enorme sviluppo dei radiocomandi digitali che hanno semplificato il pilotaggio e a quello dei motori elettrici e grandi nomi che partecipano attivamente e con ottimi risultati alle competizioni internazionali.\nLe moderne tecnologie e i nuovi stili di volo 3D hanno fatto s\u00ec che il settore abbia avuto una rapida espansione, inoltre il basso costo dei prodotti provenienti dalla Cina, ha reso l'hobby accessibile alla maggior parte dei modellisti.\nLa normativa italiana in merito \u00e8 piuttosto stringente, e potrebbe essere richiesto un patentino per il volo, oltre ad attrezzature e spazi adatti.\nStoria.\nIl primo modello di elicottero radiocomandato fu inventato dal tedesco Dieter Schl\u00fcter sul finire degli anni '60 del XX secolo. Oltre ai prototipi sperimentali che fecero record di durata di volo, furono sviluppati modelli in scatola di montaggio, commercializzati inizialmente da Graupner, successivamente nel 1986 Robbe acquis\u00ec il marchio Schl\u00fcter.\nTipi di alimentazione.\nGrazie ai progressi delle nuove batterie ai polimeri di litio, \u00e8 possibile fare volare gli elimodelli anche con propulsione elettrica (mentre fino a pochi anni fa era necessario un motore a combustione interna); inoltre i nuovi motori brushless, cio\u00e8 senza spazzole, uniti ai regolatori di tensione che trasformano la corrente continua delle batterie nella corrente a tre fasi necessaria al funzionamento dei motori brushless, si riescono ad ottenere prestazioni quasi superiori degli omologhi motori a scoppio.\nFunzione aerodinamica.\nL'elimodello si basa (come l'elicottero) sul principio dell'ala rotante. Su tali macchine, infatti, l'ala \u00e8 costituita dalle pale del rotore principale controbilanciate, per evitare avvitamenti, dal rotore coda che grazie all'utilizzo di un giroscopio agisce direttamente sulle pale posteriori in modo da generare la controcoppia necessaria a stabilizzare il modello.\nComandi di volo.\nI vari controlli dell'elimodello \u00e8 fornita da piccoli motori chiamati servocomandi. Il radiocomando deve essere in grado di gestire:\nRadiocomandi.\nGli elicotteri pi\u00f9 piccoli a passo fisso richiedono solo quattro canali radio (gas, alettoni, i timoni e i flap), mentre per i modelli con passo collettivo, \u00e8 necessario avere almeno 5 o 6 canali, quest'ultimo \u00e8 il pi\u00f9 comune."}
{"id": "251882", "revid": "92723", "url": "https://it.wikipedia.org/wiki?curid=251882", "title": "Ivan Quaranta", "text": "Professionista dal 1996 al 2008, conta sei vittorie di tappa al Giro d'Italia.\nCarriera.\nDa juniores, nel 1992, ha vinto il campionato del mondo su pista ad Atene nella specialit\u00e0 della velocit\u00e0.\nPassato professionista nel 1996 con il Team Polti, nel 1998 passa alla Krka-Telekom Slovenije ed ottiene le prime vittorie (tappe al Tour de Normandie e all'Olympia's Tour). La prima vittoria al Giro d'Italia \u00e8 quella nella tappa Agrigento-Modica del 1999, con la maglia della Mobilvetta-Northwave. Nella stagione 2006 gareggia per la C.B. Immobiliare, dal 2007 al 2008 con l'Amore &amp; Vita-McDonald's.\nNelle corse a tappe ha ottenuto 39 vittorie, di cui 6 nel Giro d'Italia, indossando per un giorno la maglia rosa.\nAttualmente in forza al team Colpack come Direttore Sportivo. Istruttore alla scuola nazionale giovanile ciclismo su pista al velodromo di Montichiari."}
{"id": "251883", "revid": "33751", "url": "https://it.wikipedia.org/wiki?curid=251883", "title": "Paul Breitner", "text": "Con la nazionale tedesca occidentale ha vinto il e il . \u00c8 incluso nella FIFA 100, lista dei migliori giocatori di calcio viventi stilata nel 2004 da Pel\u00e9.\nBiografia.\nFiglio di un impiegato amministrativo, inizia a giocare a calcio a sei anni a Kolbermoor, la cittadina bavarese dove \u00e8 nato, al confine con l'Austria. Nel 1961 si trasferisce nella vicina Freilassing, entrando nelle giovanili della squadra locale \"ESV Freilassing\", dove lo allena il padre. Si diploma al \"Chiemgau-Gymnasium\" di Traunstein. Riesce, con applicazione e impegno, ad entrare nel giro delle nazionali giovanili, dove trova come allenatore Udo Lattek e dove conosce Uli Hoene\u00df, con il quale stringe profonda amicizia.\nBreitner ha mostrato fin dall'inizio degli anni settanta un carattere ribelle, manifestando apertamente ideologie di sinistra: in una foto ha posato con il \"Libretto Rosso\" di Mao Tse-tung. Anche il look era molto riconoscibile: folta capigliatura arricciata, per la quale era soprannominato \"Der Afro\", e barba ispida. Breitner \u00e8 apparso in alcune pellicole cinematografiche: la prima apparizione \u00e8 del 1976, nel film \"Potato-Fritz\". Durante l'anno di militanza all'Eintracht Braunschweig partecipa ad una produzione in 6 puntate della \"Bayerisches Fernsehen\", il \"Paul Breitners Fu\u00dfballmagazin\", nel quale insegna i fondamenti tecnici del gioco del calcio ai giovani e mostra la routine quotidiana di una squadra professionistica. Ha pubblicato inoltre un libro di aneddoti, \"Kopfball\". Nel 1982 rinunci\u00f2 ad un suo \"marchio di fabbrica\", la barba ispida, per pubblicizzare una marca di dopobarba.\nCaratteristiche tecniche.\nCresciuto nelle giovanili come attaccante, Breitner esordisce tra i professionisti come difensore e in seguito viene schierato a centrocampo. Tali esperienze ne hanno fatto uno dei primi calciatori moderni degli anni settanta, valido sia in fase difensiva che in fase offensiva, rendendosi pericoloso in zona gol. Dotato di grande resistenza e potenza fisica, era particolarmente reattivo, abile nel tackle e nel tiro dalla distanza. Ha costantemente migliorato le gi\u00e0 buone qualit\u00e0 tecniche, giocando con creativit\u00e0, e quelle tattiche, specialmente dopo il ritorno dalla Spagna. Diventato famoso giovanissimo, ha negli anni maturato grande personalit\u00e0, diventando un \"leader\" in campo e fuori. Il carattere ribelle e l'insofferenza che lo ha contraddistinto da giocatore gli ha attirato critiche da alcuni compagni di squadra, da stampa, dirigenti e pubblico, ostacolandone la carriera.\nCarriera.\nClub.\nBayern Monaco.\nNel 1970 Udo Lattek viene chiamato ad allenare il e porta con s\u00e9 i giovani Hoeness e Breitner, ai quali il club offre un contratto professionistico. All'epoca diciottenne, Breitner abbandona gli studi pedagogici all'Universit\u00e0 di Monaco di Baviera e condivide un appartamento con Hoeness.\nInizialmente stenta a trovare posto in squadra, ma con gli infortuni occorsi ad alcuni dei difensori titolari, Lattek lo fa entrare in difesa, dove non aveva mai giocato sino a quel momento. Debutta come libero nel febbraio 1971 e viene poi schierato terzino fluidificante sulla fascia sinistra. Dimostra subito grande personalit\u00e0 e gi\u00e0 il primo anno diventa un perno importante della retroguardia bavarese, giocando al fianco dei gi\u00e0 famosi Franz Beckenbauer, Gerd M\u00fcller e Sepp Maier. A fine stagione conquista il suo primo trofeo, la Coppa di Germania 1970-1971, tre giorni prima del debutto in Nazionale.\nIn seguito, per tre anni consecutivi, nel 1972, 1973 e 1974 vince con i bavaresi il campionato nazionale. Sconfiggendo 4-0 l' nella ripetizione della finale, nel 1974 si aggiudica anche la Coppa dei Campioni. Il carattere ribelle che lo ha contraddistinto durante tutto l'arco della carriera calcistica, lo porta in questi primi anni di professionismo ad avere scontri sempre pi\u00f9 frequenti, tra gli altri, con i vertici del Bayern, della Federazione calcistica della Germania e con il CT della Nazionale Helmut Sch\u00f6n.\nReal Madrid.\nDopo il Mondiale 1974, Breitner si trasferisce per una cifra vicina ai 3 milioni di marchi al club spagnolo del . Il trasferimento in maglia \"merengue\" gli attira molte critiche, sia per essere andato a giocare nel paese del dittatore fascista Francisco Franco, in contrasto con la propria ideologia di sinistra, sia per le sue dichiarazioni contro il Bayern e la Bundesliga. Dichiara inoltre di non sentirsi tedesco, sollevando polemiche e risentimento presso i connazionali. Lo scalpore delle sue dichiarazioni lo portano a perdere il posto in Nazionale, dalla quale verr\u00e0 allontanato nel 1975. Motiva il trasferimento a Madrid con il desiderio di giocare al Real e di migliorarsi tecnicamente, unendo la fantasia del gioco latino alla compattezza di quello tedesco.\nNella stessa estate del 1974 in cui giunge Breitner, il Real aveva ingaggiato il nuovo allenatore Miljan Miljani\u0107, proveniente dalla Nazionale jugoslava. Miljani\u0107 tiene molto in considerazione il calciatore tedesco e lo schiera a centrocampo per dare pi\u00f9 spinta al gioco dei madridisti, insieme al connazionale G\u00fcnter Netzer, gi\u00e0 da un anno a Madrid.\nSotto la ferrea guida dell'allenatore jugoslavo, Breitner conquista gi\u00e0 nella prima stagione in Spagna un \"double\", vincendo sia il campionato, con largo margine, che la Copa del General\u00edsimo (l'attuale Coppa del Re).\nL'anno successivo bissa il successo in campionato e raggiunge con il club madrileno la semifinale di Coppa dei Campioni, dove gli spagnoli vengono eliminati dal . Nel corso dell'incontro all'Olympiastadion, Breitner viene aspramente fischiato dagli spettatori. Rimarr\u00e0 in Spagna fino alla fine della stagione 1976-1977, nella quale il Real Madrid finisce il deludente campionato al nono posto.\nEintracht Braunschweig.\nDopo i tre anni passati in Spagna, Breitner fa ritorno in patria spinto anche dalla moglie, desiderosa di rientrare in Germania. Nessun club sembra avere la disponibilit\u00e0 economica necessaria ad ingaggiarlo: si fa cos\u00ec avanti G\u00fcnter Mast, multimilionario sponsor dell' e proprietario della J\u00e4germeister. Breitner riesce cos\u00ec, per la stagione 1977-78, a trovare ingaggio in terra tedesca, clamorosamente in una squadra di secondo piano.\nIn un contesto relativamente pi\u00f9 modesto, dove non vengono accettati comportamenti da \"star\", riesce comunque a mettere a segno 15 reti (10 in campionato, 4 in Coppa di Germania, 1 in Coppa UEFA) e l'Eintracht concluder\u00e0 la stagione al 13\u00ba posto. Ma Breitner non riesce ad integrarsi completamente, tanto che spesso finisce per litigare con i compagni di squadra. A fine stagione si separa dall'Eintracht, accomiatandosi cos\u00ec dai compagni: \"Ich tue euch jetzt den Gefallen und gehe\" (\"Vi faccio un favore e me ne vado\").\nRitorno al Bayern Monaco.\nDopo un solo anno in provincia, nel 1978 Breitner ritorna al club dell'inizio di carriera, il , che si trova in fase di ricostruzione e dei cui trionfi rimane solo il ricordo. L'amico Uli Hoene\u00df, nel frattempo entrato nello staff dirigenziale, chiude un accordo con lo sponsor \"Magirus Deutz\" che gli permette di trovare i fondi sufficienti per ingaggiare Breitner. Franz Beckenbauer e Gerd M\u00fcller hanno lasciato il club, che naviga a met\u00e0 classifica, e Breitner diventa subito il \"leader\" e il portavoce della squadra. Nella prima stagione ha incomprensioni con l'allenatore Gyula L\u00f3r\u00e1nt che portano quest'ultimo a lasciare il club nel febbraio del 1979, sostituito dal suo vice P\u00e1l Csernai. La decisione matura anche a causa dei deludenti risultati in campionato, che il Bayern concluder\u00e0 al quarto posto.\nCon l'incidente che nell'estate del 1979 pose fine alla carriera di Sepp Maier, Csernai consegna a Breitner la fascia di capitano per la stagione 1979-1980, che vede la rinascita dei bavaresi. La grande intesa sul campo tra Breitner e l'attaccante Rummenigge viene celebrata dalla stampa con il termine \"Breitnigge\" (contrazione dei due nomi, Breitner e Rummenigge). Il Bayern riconquista dopo sei anni il titolo nazionale e lo difende con successo l'anno seguente. Grazie alle ottime prestazioni, Breitner riceve il premio di calciatore tedesco dell'anno 1981 e si piazza al secondo posto nella classifica del Pallone d'oro 1981, alle spalle di Rummenigge.\nNel 1982, con il Bayern, raggiunge la finale di Coppa dei Campioni, dove i tedeschi perdono per 1-0 contro l'Aston Villa. Riesce invece a conquistare la Coppa di Germania 1981-1982, sconfiggendo in finale per 4-2 il Norimberga. Si tratta dell'ultimo trofeo della sua carriera agonistica; a met\u00e0 della seguente stagione un fallo di Wolfgang Rolff nella partita contro l'Amburgo pone fine alla carriera di Breitner, che si ritira nell'estate 1983 prima di compiere 32 anni. La partita di addio viene disputata fra il Bayern e una rappresentativa del Resto del Mondo, che vince 3-2.\nNazionale.\nGiovanili.\nDebutta nella Nazionale Under 18 della Germania Ovest a soli 17 anni, quando ancora giocava nel Freilassing, segnando il gol della bandiera nella sconfitta 4-1 contro i pari et\u00e0 della Yugoslavia. Al termine dell'incontro c'\u00e8 il primo dei molti attriti che avrebbero caratterizzato il suo rapporto con la federazione, quando un dirigente gli dice di tagliarsi i capelli troppo lunghi.\nEsordio in Nazionale maggiore.\nGi\u00e0 al termine della sua prima stagione professionistica, Breitner entra nel giro della Nazionale tedesca occidentale. Helmut Sch\u00f6n lo fa debuttare il 22 giugno 1971 nella trasferta di Oslo contro la Norvegia, in un incontro agevolmente vinto per 7-1.\nCampione d'Europa e campione del mondo.\nCome nel Bayern Monaco, anche in Nazionale diventa ben presto titolare fisso e viene impiegato come terzino sinistro. Nel 1972 figura tra i convocati per la fase finale dell'Europeo, che si disputa in Belgio e che i tedeschi vincono, sconfiggendo con per 3-0 in finale l'Unione Sovietica.\nAl titolo europeo fa seguito la vittoria del mondiale del 1974, disputato in Germania. Breitner \u00e8 protagonista della manifestazione segnando 3 reti: la prima fissa il risultato finale di 1-0 contro il Cile, la seconda apre le marcature nella partita contro la Jugoslavia (raddoppier\u00e0 poi Gerd M\u00fcller per il 2-0 conclusivo). La terza segnatura arriva su calcio di rigore nella finalissima contro i Paesi Bassi, dimostrando grande personalit\u00e0 nel prendersi tale responsabilit\u00e0. Pareggia la rete di inizio gara (anch'essa dagli undici metri) di Neeskens e M\u00fcller segner\u00e0 poi il gol della vittoria per 2-1.\nSei anni fuori dalla Nazionale.\nDopo le ennesime diatribe, questa volta sorte per i premi relativi al titolo mondiale, Breitner annuncia di non voler pi\u00f9 giocare in Nazionale, nuovamente in conflitto con il CT Helmut Sch\u00f6n e con la federazione. Disputa altri due incontri con la Nazionale nel 1975 grazie all'intervento di Gunther Netzer, suo compagno al Real Madrid. Ma le polemiche non si fermano, le lamentele di Sch\u00f6n per le difficolt\u00e0 di avere i permessi dal Real Madrid a farlo giocare, portano Breitner fuori dal giro della nazionale. Non pu\u00f2 quindi partecipare agli Europei del 1976, persi in finale contro la Cecoslovacchia, e ai deludenti mondiali del 1978 in Argentina, al termine dei quali Sch\u00f6n viene sostituito dall'assistente Jupp Derwall. Il nuovo CT era gi\u00e0 stato oggetto di pesanti critiche da parte di Breitner, che continua ad essere lasciato fuori e deve quindi rinunciare anche agli Europei del 1980, vinti dai tedeschi. Rientra nel 1981, a sei anni dalla sua ultima partita, dopo essersi riappacificato con Derwall e con la federazione su intercessione di Rummenigge. Il nuovo debutto avviene ad Amburgo il 29 aprile contro l'Austria.\nVicecampione del mondo nel 1982.\nNella fase finale della carriera in Nazionale, come nelle squadre di club Breitner viene schierato come regista di centrocampo. In questo ruolo viene convocato da Derwall per il Mondiale 1982 in Spagna. Superato il primo turno, nella semifinale vinta ai rigori contro la Francia Breitner realizza uno dei tiri dal dischetto. Nella finale di Madrid, persa 3-1 contro l'Italia, segna negli ultimi minuti il gol della bandiera. La finale del mondiale 1982 \u00e8 anche la sua ultima gara in Nazionale. Chiude con 48 presenze e 10 reti all'attivo.\nCon la rete segnata a Dino Zoff nella finale del 1982, Breitner diventa uno dei pochi calciatori ad aver segnato almeno una rete in pi\u00f9 di una finale mondiale. Solamente altri tre calciatori hanno fatto altrettanto: i brasiliani Pel\u00e9 (2 reti nel 1958, una rete nel 1970) e Vav\u00e1 (2 reti nel 1958, una rete nel 1962) e il francese Zin\u00e9dine Zidane (2 reti nel 1998, una rete nel 2006).\nDopo il ritiro.\nAl termine della carriera, Breitner ha iniziato a collaborare come opinionista e commentatore tecnico per la stampa e la televisione. \u00c8 dal 2007 osservatore del Bayern, dove ha anche svolto un ruolo di rappresentanza, partecipando a eventi nazionali e internazionali per promuovere l'immagine del club. \u00c8 diventato uno dei responsabili del Bayern Allstars, squadra delle vecchie glorie del club bavarese con la quale ha giocato anche in diverse tourn\u00e9e all'estero. \u00c8 stato ammesso nella \"Hall of fame\" del Bayern."}
{"id": "251884", "revid": "547034", "url": "https://it.wikipedia.org/wiki?curid=251884", "title": "Problema di Cauchy", "text": "In matematica, il problema di Cauchy consiste nel trovare la soluzione di un'equazione differenziale di ordine formula_1:\ntale che soddisfi le condizioni iniziali:\nIl teorema di esistenza e unicit\u00e0 per un problema di Cauchy dimostra che la soluzione esiste ed \u00e8 localmente unica, se formula_8 rispetta opportune ipotesi. \u00c8 sempre possibile ridurre un problema di ordine formula_1 ad un sistema di formula_1 equazioni differenziali ordinarie, ovvero di ordine 1, ponendo:\nAffrontare un problema di Cauchy richiede solitamente di studiare la forma della frontiera del dominio di definizione dell'equazione e di determinare una soluzione che soddisfi le condizioni al contorno di Cauchy.\nProblema ai valori iniziali.\nIn matematica, nell'ambito relativo allo studio delle equazioni differenziali, un problema ai valori iniziali \u00e8 un'equazione differenziale ordinaria assieme ad un valore specifico della funzione incognita in un certo punto del dominio della soluzione, chiamato \"condizione iniziale\". In fisica o nelle altre scienze, la modellizzazione di un sistema richiede spesso la risoluzione di un problema ai valori iniziali; in questo contesto, l'equazione differenziale descrive l'evoluzione nel tempo a seconda delle condizioni iniziali.\nSi tratta di un'equazione differenziale:\ncon formula_17, a cui \u00e8 associato un punto nel dominio di formula_8:\nchiamato \"condizione iniziale\".\nUna soluzione di un problema ai valori iniziali \u00e8 una funzione formula_20 che \u00e8 soluzione dell'equazione differenziale e soddisfa la condizione formula_21.\nIn problemi di ordine pi\u00f9 elevato si considera formula_20 come un vettore, le cui variabili corrispondono alle derivate di ordine secondo o superiore. Pi\u00f9 in generale, la funzione incognita formula_20 pu\u00f2 assumere valori in spazi di dimensione infinita, come gli spazi di Banach o spazi di distribuzioni.\nEsistenza e unicit\u00e0 della soluzione.\nL'esistenza ed unicit\u00e0 della soluzione pu\u00f2 essere dimostrata per un'ampia tipologia di problemi ai valori iniziali.\nIl teorema di esistenza e unicit\u00e0 per un problema di Cauchy (teorema di Picard-Lindel\u00f6f) garantisce l'esistenza di un'unica soluzione in un certo intervallo contenente formula_24 se formula_8 e la sua derivata parziale formula_26 sono continue in una regione contenente formula_24 e formula_28. La dimostrazione di questo teorema si basa sulla riformulazione del problema in una equazione integrale. L'integrale pu\u00f2 essere considerato un operatore che \"mappa\" una funzione in un'altra, in modo tale che la soluzione sia un punto fisso dell'operatore. In seguito si utilizza il teorema delle contrazioni per dimostrare come esista un unico punto fisso, che \u00e8 la soluzione del problema ai valori iniziali.\nEsiste anche una dimostrazione pi\u00f9 vecchia del teorema di Picard-Lindel\u00f6f, che si basa sulla costruzione di una successione di funzioni che converge alla soluzione dell'equazione integrale, e quindi alla soluzione del problema ai valori iniziali. Tale costruzione viene talvolta chiamata \"metodo di Picard\" o \"metodo ad approssimazioni successive\". Questa versione \u00e8 sostanzialmente un caso particolare del teorema delle contrazioni.\nHiroshi Okamura ricav\u00f2 una condizione necessaria e sufficiente perch\u00e9 la soluzione di un problema ai valori iniziali fosse unica. Questa condizione \u00e8 collegata all'esistenza di una funzione di Ljapunov per il sistema.\nIn alcuni casi, la funzione formula_8 non \u00e8 di classe formula_30, o nemmeno lipschitziana, di conseguenza non \u00e8 assicurata l'esistenza locale di un'unica soluzione. Il teorema di esistenza di Peano assicura che anche per formula_8 semplicemente continua, l'esistenza delle soluzioni \u00e8 garantita localmente; il problema \u00e8 che non esiste garanzia dell'unicit\u00e0.\nEsempi.\nLa soluzione generale di:\nsi pu\u00f2 dimostrare essere:\nInfatti:\nLa legge del moto.\nConsideriamo il moto rettilineo uniformemente accelerato di un punto materiale; esso \u00e8 caratterizzato da formula_35.\nLa legge del moto formula_36, con le condizioni iniziali\n\u00e8\nche \u00e8 la soluzione del problema di Cauchy."}
{"id": "251889", "revid": "486946", "url": "https://it.wikipedia.org/wiki?curid=251889", "title": "Risc", "text": ""}
{"id": "251891", "revid": "287204", "url": "https://it.wikipedia.org/wiki?curid=251891", "title": "Camera Caf\u00e8", "text": ""}
{"id": "251893", "revid": "287204", "url": "https://it.wikipedia.org/wiki?curid=251893", "title": "Longitudine (saggio)", "text": "Longitudine \u00e8 un saggio della scrittrice statunitense Dava Sobel.\nAnche in passato la latitudine in mare poteva essere calcolata abbastanza facilmente; ma la longitudine sembrava impraticabile. Questo libro narra la storia di una lotta titanica per trovare un sistema per calcolare la longitudine. Il problema era assai grave per la navigazione d'altura, allora del tutto incerta e rischiosa e, come \u00e8 facile aspettarsi, questa situazione di incertezza e di pericolosit\u00e0 era particolarmente sofferta dagli inglesi che allora dominavano i mari. Nel 1714 il Parlamento inglese con il \"Longitude Act\" diede vita ad un'apposita \"Commissione per la longitudine\" con il compito di assegnare un enorme premio a chiunque fosse stato in grado di inventare un metodo sicuro ed affidabile per calcolare la misura della longitudine.\nL'autrice spiega come il problema venne affrontato da partiti contrapposti: quello degli astronomi, che per calcolare la longitudine utilizzavano la posizione delle stelle fisse rispetto alla luna, elencate in una serie di tavole numeriche, e quello di John Harrison, un orologiaio autodidatta che pass\u00f2 la sua vita a costruire cinque diversi modelli di orologio, sempre pi\u00f9 precisi. Infatti, un orologio sincronizzato esattamente con l'ora di un certo luogo di cui \u00e8 nota la longitudine, permette automaticamente di calcolare la longitudine di qualsiasi altro luogo: basta misurare la posizione del sole a mezzogiorno. Harrison fu sempre piuttosto inviso all'establishment, nonostante i suoi modelli sbagliassero solo di qualche secondo in tre mesi di viaggio in mare e non ottenne mai tutto il premio meritato, ma soltanto una parte.\nLa determinazione della longitudine in pratica \u00e8 la misurazione dell'angolo orario, che pu\u00f2 essere indifferentemente eseguita con il cronometro marino, con le distanze lunari, le eclissi delle lune di Giove e altri metodi.\nDopo avere misurato il tempo, i calcoli per la determinazione della posizione sono gli stessi, per esempio con la retta d'altezza.\nFurono premiati dalla Commissione (anche se con molto ritardo e solo parzialmente) sia Harrison per il suo cronometro, che Nevil Maskelyne, direttore dell'Osservatorio di Greenwich, per le sue effemeridi lunari: entrambi i metodi garantivano la stessa precisione. Fino all'avvento della trasmissione radio di segnali orari, si usavano contemporaneamente i due sistemi: con le distanze lunari si controllavano gli eventuali errori dei cronometri."}
{"id": "251898", "revid": "121441430", "url": "https://it.wikipedia.org/wiki?curid=251898", "title": "Fran\u00e7ois Arago", "text": "Biografia.\nNato in un piccolo villaggio vicino a Perpignano, maggiore di quattro fratelli (tra cui Jacques, scrittore ed \u00c9tienne politico e commediografo), inizi\u00f2 gli studi di matematica nella scuola municipale di Perpignano.\nFu nominato dall'imperatore astronomo dell'Osservatorio nazionale francese, s'interess\u00f2 allo studio della pressione e alla velocit\u00e0 del suono. Studi\u00f2 il magnetismo e di come molti corpi potessero essere magnetizzati, ricerche che in seguito furono portate avanti da Michael Faraday.\nCollabor\u00f2 con Augustin-Jean Fresnel aiutandolo a confermare le sue teorie sull'ottica.\nNel 1830 venne eletto alla camera dei deputati del distretto dei Pirenei Orientali. Come deputato propose un contributo economico per l'invenzione di Louis Daguerre, la dagherrotipia. In quello stesso periodo conobbe Carlo Matteucci, con cui strinse amicizia.\nIl 20 gennaio 1833 divenne socio dell'Accademia delle scienze di Torino.\nFu il Primo Ministro della Francia dal 9 maggio al 24 giugno 1848.\nLa sua tomba \u00e8 ubicata presso il cimitero monumentale di P\u00e8re-Lachaise a Parigi.\nPrimi anni e lavori.\nArago nacque a Estagel, un piccolo villaggio vicino a Perpignano, nel dipartimento francese dei Pirenei Orientali, dove suo padre era a capo della Zecca del Tesoro. Era il pi\u00f9 vecchio di quattro fratelli. Jean (1788 \u2013 1836) emigr\u00f2 in Nord America e divenne generale nell'esercito messicano. Jacques \u00c9tienne Victor (1799 - 1855) prese parte al viaggio esplorativo di Louis de Freycinet dal 1817 al 1821, e al suo ritorno in Francia si dedic\u00f2 al giornalismo e al teatro drammatico. Il quarto fratello \u00c9tienne Vincent (1802 - 1892) si dice abbia collaborato con Honor\u00e9 de Balzac in \"The Heiress of Birague\" e dal 1822 al 1847 scrisse un gran numero di drammi leggeri, molti dei quali in collaborazione.\nMostrando propensione per la carriera militare, Fran\u00e7ois Arago fu spedito al college municipale di Perpignan, dove cominci\u00f2 a studiare matematica in preparazione all'esame di ammissione del Politecnico. Nel giro di due anni e mezzo riusc\u00ec a padroneggiare tutte le materie dell'esame ed altre ancora. All'esame in Tolosa stup\u00ec gli esaminatori con la sua conoscenza dell'opera di Joseph Louis Lagrange.\nVerso la fine del 1803 Arago entr\u00f2 all'\u00c9cole Polytechnique, ma apparentemente trov\u00f2 i professori incapaci di insegnare conoscenze o mantenere la disciplina. Il servizio di artiglieria era la sua ambizione, e nel 1804, grazie ai consigli e alle raccomandazioni di Sim\u00e9on-Denis Poisson ottenne un \u201cappuntamento\u201d con il segretario dell'Osservatorio di Parigi. Fece cos\u00ec la conoscenza di Pierre-Simon Laplace, e attraverso la sua influenza gli fu commissionato, con Jean-Baptiste Biot, di terminare le misurazioni del meridiano geografico che erano iniziate con Jean Baptiste Joseph Delambre ed erano state interrotte dalla morte di P. F. A. M\u00e9chain nel 1804. Arago and Biot lasciarono Parigi nel 1806 e cominciarono le operazioni lungo le montagne della Spagna. Biot torn\u00f2 a Parigi dopo aver determinato la latitudine di Formentera, il posto pi\u00f9 a sud che rientrava nella loro ricerca. Arago continu\u00f2 il lavoro fino al 1809, il suo scopo era di misurare l'intero arco di geodetica per determinare l'esatta lunghezza di un metro.\nDopo la partenza di Biot, il fermento politico provocato dall'entrata dei francesi in Spagna arriv\u00f2 fino alle Isole Baleari, e rese la popolazione sospettosa a causa dei movimenti di Arago (le sue luci accese sulla cima di mola de l'Esclop), giudicati come attivit\u00e0 di una spia degli invasori. La loro reazione fu tale che dovette consegnarsi per essere imprigionato nella fortezza di Bellver nel giugno 1808. Il 28 luglio scapp\u00f2 dall'isola su un'imbarcazione da pesca e dopo un viaggio avventuroso raggiunse Algeri il 3 agosto. Da l\u00ec ottenne un passaggio su un vascello diretto a Marsiglia, ma il 16 agosto, appena il vascello si trov\u00f2 vicino a Marsiglia, fin\u00ec nelle mani dei corsari spagnoli. Con il resto dell'equipaggio Arago fu portato a Roses ed imprigionato prima in un mulino a vento e poi in una fortezza, finch\u00e9 la citt\u00e0 non cadde nelle mani dei francesi, quando i prigionieri vennero trasferiti a Palam\u00f3s.\nDopo 3 mesi di prigionia Arago e gli altri furono rilasciati su richiesta del bey di Algeri, e nuovamente trasferiti via mare verso Marsiglia il 28 novembre; avvenne per\u00f2 che in vicinanza delle coste furono dirottati da un vento del nord a Bougie sulle coste dell'Africa. Via mare i trasferimenti ad Algeri subirono un estenuante ritardo per diversi mesi, Arago, perci\u00f2 part\u00ec via terra, guidato da un ministro della chiesa musulmana, e raggiunse Algeri il giorno di Natale. Dopo sei mesi in Algeri, part\u00ec di nuovo, il 21 giugno 1809 per Marsiglia dove fu ricoverato in un monotono e inospitale lazzaretto in quarantena, prima che le sue difficolt\u00e0 finissero. La prima lettera che ricevette mentre si trovava al lazzaretto, fu di Alexander von Humboldt; e fu l'origine di una corrispondenza che, con le parole di Arago, dur\u00f2 per oltre 40 anni senza che una nuvola la disturbasse.\nStudi scientifici.\nArago riusc\u00ec a preservare le registrazioni delle sue indagini, e una volta a casa la prima cosa che fece fu di depositarle al Bureau des Longitudes a Parigi. Come risarcimento per la sua condotta cos\u00ec esemplare in favore della scienza, fu eletto membro dell'Accademia delle scienze francese, alla stupefacente et\u00e0 di 23 anni, e prima della fine del 1809 fu scelto dal consiglio del Politecnico per succedere a Gaspard Monge per la cattedra di geometria analitica. Allo stesso tempo fu nominato dall'imperatore Napoleone come uno degli astronomi dell'Osservatorio Reale; questo fu sua residenza fino alla sua morte e fu in questo luogo che consegu\u00ec eccellenti successi con una serie di letture popolari di astronomia, che continuarono dal 1812 al 1845.\nNel 1816 con Joseph Louis Gay-Lussac, diede vita agli \"Annali di Chimica e Fisica\" e nel 1818 o 19 continu\u00f2 con Biot ad eseguire operazioni geodetiche sulle coste francesi, inglesi e scozzesi. Essi misurarono la lunghezza dell'arco a Leith, in Scozia e nelle Isole Shetland. I risultati delle osservazioni furono pubblicati nel 1821 con quelli eseguiti in Spagna. Arago fu eletto membro del Bureau des Longitudes immediatamente dopo e contribu\u00ec ad ognuno dei volumi dei suoi annali, per circa 22 anni, con importanti recensioni scientifiche, astronomiche, meteorologiche ed occasionalmente di ingegneria civile; inoltre scrisse interessanti memorie su membri dell'Accademia.\nLe prime sue ricerche di fisica, svolte dal 1818 al 1822, riguardarono la pressione a differenti temperature e la velocit\u00e0 del suono. Le sue osservazioni sul campo magnetico si svilupparono dal 1823 al 1826. Scopr\u00ec ci\u00f2 che fu chiamato potere rotatorio e il fatto che molti corpi potessero essere magnetizzati. Queste scoperte furono completate e spiegate da Michael Faraday.\nArago appoggi\u00f2 calorosamente le teorie ottiche di Augustin-Jean Fresnel, aiutando a confermare la teoria delle onde di luce. I due scienziati condussero insieme esperimenti sulla polarizzazione della luce che portavano ad inferire che le oscillazioni dell'etere fossero trasversali alla direzione del moto fisico. Questi esperimenti permisero anche di comprendere che la polarizzazione consisteva in una riduzione del moto rettilineo nelle componenti con la giusta angolazione l'una rispetto all'altra. La successiva scoperta della polarizzazione rotatoria \u00e8 essenzialmente dovuta ad Arago. Egli invent\u00f2 il primo filtro di polarizzazione nel 1821.\nLa determinazione sperimentale della velocit\u00e0 della luce fu effettuata, con esperimenti diversamente evoluti, da Hippolyte Fizeau e L\u00e9on Foucault, ma fu suggerita dallo stesso Arago nel 1838; egli a causa della sua crescente cecit\u00e0 non pot\u00e9 definire i dettagli degli esperimenti ed eseguirli.\nLa fama di Arago come sperimentatore e scopritore \u00e8 dovuta soprattutto ai suoi contributi al magnetismo e ancora di pi\u00f9 all'ottica. Egli mostr\u00f2 che un ago magnetico, fatto oscillare su una superficie come acqua, vetro, rame ecc., cade pi\u00f9 rapidamente nel punto di oscillazione secondo che sia pi\u00f9 o meno vicino alla superficie. Questa scoperta, che gli fece guadagnare la Copley Medal della Royal Society nel 1825, fu seguita da un'altra, che un piatto rotante tende a comunicare il suo moto ad un ago magnetico sospeso su di esso (magnetismo della rotazione). Arago \u00e8 giustamente ricordato anche per aver provato la lungamente sospettata connessione tra l'aurora boreale e le variazioni di valori del campo magnetico. Nel campo dell'ottica Arago non solo fece importanti scoperte da solo, ma collabor\u00f2 anche con il genio Augustin-Jean Fresnel, con la cui storia cos\u00ec come con quelle di \u00c9tienne-Louis Malus e Thomas Young, questa parte della sua vita \u00e8 molto legata da continui scambi di informazioni e collaborazioni.\nAppena dopo l'inizio del XIX secolo il lavoro di almeno tre scienziati diede forma alla dottrina della teoria ondulatoria della luce. Le argomentazioni di Fresnel in favore di quella teoria trovarono poco favore in Laplace, Poisson and Biot, \u201ccampioni\u201d della teoria di emissione, ma furono largamente abbracciate da Humboldt ed Arago che erano stati nominati dall'Accademia per riportare il tutto su carta. Tutto ci\u00f2 fu la base per una amicizia molto sentita tra Fresnel ed Arago, e fu lo spunto per determinare la volont\u00e0 di chiarire insieme ulteriori leggi fondamentali della polarizzazione della luce. Come risultato di questo lavoro, Arago costru\u00ec il polariscopio che us\u00f2 per alcune interessanti osservazioni sulla polarizzazione della luce del cielo. A lui \u00e8 dovutia anche la scoperta del potere della polarizzazione rotatoria esibita dal quarzo.\nTra i molti contributi di Arago a supporto delle ipotesi ondulatorie, c'\u00e8 l\"experimentum crucis\" che propose di eseguire per misurare direttamente la velocit\u00e0 della luce nell'aria, nell'acqua e nel vetro. Per la teoria dell'emissione la velocit\u00e0 dovrebbe essere accelerata da una crescente densit\u00e0 nel mezzo; per la teoria ondulatoria deve esserne ritardata. Nel 1838 comunic\u00f2 all'Accademia i dettagli del suo apparato, che utilizzava specchi riflettenti impiegati da Charles Wheatstone nel 1835 per misurare la velocit\u00e0 della scarica elettrica; ma a causa della grande cura richiesta per portare avanti il progetto, e all'interruzione dei suoi lavori per la rivoluzione del 1848, fu solo nella primavera del 1850 che fu pronto a testare questa idea e poi la sua vista spar\u00ec immediatamente. Prima della sua morte comunque il ritardo della luce a causa di un aumento della densit\u00e0 media fu dimostrato dagli esperimenti di H. L. Fizeau e B. L. Foucault che con miglioramenti nei dettagli si basarono sul piano da lui proposto.\nRiconoscimenti.\nNel 1825 gli fu assegnata la Medaglia Copley.\nIn suo onore \u00e8 stato dato il suo nome: al cratere Arago su Marte, ad un cratere sulla Luna e ad un anello di Nettuno.\nLa citt\u00e0 di Parigi gli ha dedicato un viale, il boulevard Arago.\nPubblicazioni.\nI lavori di Arago furono pubblicati dopo la sua morte sotto la direzione di J. A. Barral, in 17 volumi., 1854-1862; cos\u00ec anche, separatamente \"Astronomie populaire\", in 4 volumi.; \"Notices biographiques\", in 3 volumi.; \"Indices scientifiques\", in 5 volumi.; \"Voyages scientifiques\", in 1 vol.; \"Grimoires scientifiques\", in 2 volumi.; \"M\u00e9langes\", in 1 vol.; e \"Tables analytiques et documents importants (with portrait)\", in 1 vol.\nLe opere in lingua francese riguardanti gli studi di Arago sono:\nLe traduzioni inglesi dei lavori di Arago sono riportate nei seguenti testi:"}
{"id": "251899", "revid": "6789", "url": "https://it.wikipedia.org/wiki?curid=251899", "title": "Marcellino Illirico", "text": ""}
{"id": "251901", "revid": "373458", "url": "https://it.wikipedia.org/wiki?curid=251901", "title": "Fattorie di Sheb'a", "text": "Le fattorie di Sheb\u02bf\u0101 (; o \u05d4\u05e8 \u05d3\u05d5\u05d1, \"Har Dov\") si riferiscono a un'area agricola di quattordici fattorie che si trovano a sud di Sheb\u02bf\u0101, villaggio libanese sulle pendici occidentali del monte Hermon, punto d'incontro tra i territori di Siria, Libano e Israele. L'area \u00e8 lunga circa 14 km e larga 2, con altimetria che spazia tra i 400 e i 2.000 metri. Si tratta di un'area molto fertile, dove vengono coltivati frumento, alberi da frutto e ortaggi. Il villaggio di Sheb\u02bf\u0101, in territorio libanese, non fa parte tuttavia dell'area agricola.\nLa regione \u00e8 rimasta sotto controllo israeliano anche dopo il ritiro, effettuato nel 2000, delle forze armate israeliane dal Libano meridionale. Attualmente viene amministrata come parte delle alture del Golan.\nI capi dell'Hezbollah e il governo libanese considerano l'area come parte del Libano. La Siria concorda sul fatto che le fattorie di Sheb'a sono all'interno del territorio libanese. Israele considera l'area come parte delle alture (dunque in regime di occupazione militare). Le mappe utilizzate dalle Nazioni Unite nel delimitare la linea blu non sono in grado di accertare in modo inequivocabile il confine tra Libano e Siria nella zona.\nNel 2006 il diplomatico norvegese e dirigente ONU Terje Roed-Larsen, afferm\u00f2 che \"l'ONU ha studiato 81 differenti mappe - incluse russe, francesi, britanniche, libanesi e siriane - e che solo una mostrava 'che le fattorie di Sheb'a hanno qualcosa a che fare con il Libano' \", aggiungendo per\u00f2 che quell'unica mappa era di \"discutibile autenticit\u00e0\".\nStoria.\nQuando Israele conquist\u00f2 le alture del Golan alla Siria nel 1967 durante la Guerra dei Sei Giorni, le fattorie di Sheb'a furono considerate come appartenenti al territorio siriano. Il Libano non fu un partecipante attivo nella guerra. \nNel 1981 Israele approv\u00f2 la Legge delle Alture del Golan, ponendo la regione sotto il diritto civile, l'amministrazione e la giurisdizione israeliana. L'ONU con la Risoluzione 497, ha definito la decisione israeliana di imporre le sue leggi, la sua amministrazione e la sua giurisdizione sulle alture del Golan \"nulla e priva di ogni rilevanza giuridica internazionale\". A seguito della guerra del Libano del 1982, Israele occup\u00f2 la zona meridionale del Libano fino al 2000.\nLe polemiche nacquero a seguito del ritiro delle truppe israeliane dai territori occupati dal Sud del Libano il 24 maggio 2000. Il 18 giugno 2000, le Nazioni Unite hanno affermato che Israele ha ritirato le sue forze dal Libano in conformit\u00e0 alla risoluzione 425. Siria e Libano hanno contestato la dichiarazione delle Nazioni Unite secondo la quale il ritiro israeliano dal Libano \u00e8 stato completato. Hezbollah cita l'attuale occupazione delle fattorie di Sheb'a, come uno dei motivi per i suoi continui attacchi contro Israele."}
{"id": "251913", "revid": "554814", "url": "https://it.wikipedia.org/wiki?curid=251913", "title": "Cornamusa", "text": "La cornamusa \u00e8 uno strumento musicale aerofono a serbatoio (o aerofono a sacco).\nTecnica.\nIl suonatore riempie d'aria una sacca di pelle dalla quale partono canne di bordone e una canna diteggiabile (chanter) cui \u00e8 affidata la melodia. Le tre a intonazione fissa usufruiscono di ance semplici simili a quelle delle launeddas (strumento etnico sardo); quella diteggiabile, invece, usa un'ancia doppia, come quella tipica della famiglia degli oboi. La classificazione Hornbostel-Sachs della cornamusa \u00e8 pertanto 422.112+422.22-62, poich\u00e9 \u00e8 composta da un aerofono singolo ad ancia doppia e canna conica (422.112), pi\u00f9 una serie di aerofoni ad ancia semplice (422.22), con un serbatoio d'aria flessibile (62).\nNell'estesa famiglia delle cornamuse si contano diverse versioni sviluppatesi nei secoli in varie aree culturali europee.\nAncorch\u00e9 antichissima, la tradizione delle cornamuse contemporanee inizia, nella forma che conosciamo, attorno al XVII secolo.\nTipologie.\nLe cornamuse dell'Europa Occidentale si distinguono in due tipi fondamentali:\nNelle prime l\"'otre\" viene alimentato per insufflaggio dell'aria attraverso un \"boccaglio\" (o \"blowing stick\") direttamente da parte del suonatore, mentre nelle seconde il gonfiaggio avviene mediante un \"mantice\" assicurato da cinghie sotto il gomito destro del suonatore, azionato dal movimento del braccio.\nLa pi\u00f9 famosa delle cornamuse \"ad aria calda\", quella descritta all'inizio dell'articolo, \u00e8 quella scozzese, la Great Highland Bagpipe, tutt'oggi impiegata nelle \"pipe bands\", che si distingue per la sua particolare sonorit\u00e0.\nAccanto a questa, sempre nella tradizione europea, si annoverano:\nLa principale cornamusa tra quelle ad \"aria fredda\" pu\u00f2 essere considerata la \"Uilleann pipes\" (Irlanda), mentre in Scozia sono ancora alquanto diffuse diverse versioni di strumenti denominati \"border pipes\" derivate dalla Great Highland Bagpipe quali le \"small pipes\" e le \"kitchen pipes\"; tra le \"border pipes\" viene a volte annoverata la \"northumbrian pipe\", che per\u00f2 risulta pi\u00f9 simile, sia per struttura che per tecnica esecutiva, alla \"uilleann\" irlandese."}
{"id": "251920", "revid": "46291", "url": "https://it.wikipedia.org/wiki?curid=251920", "title": "Carduus schimperi", "text": "Carduus schimperi \u00e8 una pianta angiosperma dicotiledone della famiglia delle Asteracee, distribuita in Africa orientale.\nDescrizione.\n\u00c8 una specie priva di fusto (acaulescente), alta fino a \u00b1 10\u00a0cm. Le radici sono robuste e colorato di grigio.\nLe foglie sono tutte basali (ossia appoggiate al suolo) e formano una rosetta basale pelosa e spinosa. Pu\u00f2 avere un diametro di 15 \u2013 80\u00a0cm. La forma delle foglie varia da stretta a oblunga o largamente ovata con base cuneata. Il contorno varia da pennatofido a pennatosetto (6 - 10 paia di lobi triangolari lobulato-dentati) con lunghezze variabili da 5 a 33\u00a0cm (la larghezza varia da 1,5 a 8\u00a0cm).\nFiorisce con un capolino color porpora. Il lobo terminale ottuso, mentre le spine sono prominenti e colorate di giallo chiaro.\nL'infiorescenza \u00e8 formata da grandi capolini sessili (da 2 a 10 - raramente sono solitari) posizionati al centro della rosetta, portanti un centinaio \u00e8 pi\u00f9 di fiori tubulosi. La struttura del capolino \u00e8 quella tipica delle Asteraceae, ossia \u00e8 formato da un involucro a forma da emisferica a ovoide, composto da diverse brattee (o squame) intere, disposte su pi\u00f9 serie in modo embricato che fanno da protezione al ricettacolo setoloso sul quale s'inseriscono i fiori tubulosi. L'involucro \u00e8 lungo 25 \u2013 40\u00a0mm. Le brattee sono da 75 a 119 disposte in 6 - 7 serie, hanno delle forme da lanceolate a ovate con apice acuminato-spinescente e sono lunghe 3 \u2013 36\u00a0mm. Le setole del ricettacolo sono lunghe 5 \u2013 8\u00a0mm.\nI fiori sono tutti del tipo tubuloso (il tipo ligulato, i fiori del raggio, presente nella maggioranza delle Asteraceae, qui \u00e8 assente), sono ermafroditi, attinoformi, tetra-ciclici (con quattro verticilli: calice \u2013 corolla \u2013 androceo \u2013 gineceo) e pentameri (ossia sia il calice che la corolla sono composti da cinque elementi). Il numero dei fiori varia da 121 a 160.\nI frutti sono degli acheni glabri con forme ampiamente fusiformi, sono compressi e leggermente angolati o nervati. Sono lunghi 5 \u2013 7\u00a0mm. Il pappo \u00e8 composto da numerose setole lunghe 15 \u2013 44\u00a0mm, appiattite in modo basale e unite in un anello; sono decidue come unit\u00e0 (a maturit\u00e0 cade l'intero pappo).\nDistribuzione e habitat.\nLa specie \u00e8 distribuita nelle praterie montane di Etiopia, Sudan, Uganda, Kenya e Tanzania.\nSistematica.\nLa famiglia di appartenenza della specie di questa voce (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere \"Carduus\", con 92 specie, due dozzine delle quali appartengono alla flora spontanea italiana, appartiene al gruppo tassonomico informale Carduus-Cirsium Group della sottotrib\u00f9 Carduinae (trib\u00f9 Cardueae, sottofamiglia Carduoideae).\nSottospecie.\nPer questa specie sono riconosciute le seguenti sottospecie:"}
{"id": "251923", "revid": "1901340", "url": "https://it.wikipedia.org/wiki?curid=251923", "title": "Servit\u00f9 della gleba", "text": "La servit\u00f9 della gleba (gi\u00e0 \"colonato\" in epoca romana) era una figura giuridica molto diffusa nel Medioevo, che legava il contadino a un determinato terreno (la \"gleba\", in latino propriamente \"zolla [di terra]\"). Una figura giuridicamente complessa, che si colloca a met\u00e0 tra lo schiavo e l'uomo libero.\nStoria.\nIstituzioni sociali simili alla servit\u00f9 della gleba erano gi\u00e0 conosciute nella storia antica. La figura si \u00e8 sviluppata subito nel III secolo, sotto Diocleziano, dai contadini romani, conosciuti con il nome di \"coloni\", o \"affittuarii\". Il sostantivo \"colonus\", invece, deriva dal verbo \"colere\" (coltivare).\nL'imperatore romano, al fine di fermare la fuga dalle campagne verso le citt\u00e0, con un provvedimento autoritativo aveva imposto ai coloni di trasmettere il proprio mestiere ai loro discendenti. Li aveva inoltre fissati (anche per le generazioni successive) al terreno che coltivavano, al punto da essere venduti assieme a esso (passando cos\u00ec al servizio del nuovo proprietario del fondo). Il proprietario del fondo aveva il diritto di reclamare i coloni al suo servizio qualora si allontanassero dal fondo, poteva infliggere loro pene corporali in caso di disobbedienza, poteva stabilire in quali modi ogni colono potesse utilizzare la sua paga (chiamata \"peculius\", come quella concessa agli schiavi).\nAnche se propriet\u00e0 terriera e servit\u00f9 della gleba cominciarono a essere inscindibili attorno al IX secolo, essa trov\u00f2 un fondamento giuridico formale con l'editto di Federico I di Danimarca (6 maggio 1524), che garant\u00ec ai proprietari terrieri la giurisdizione sui loro sudditi. Nel XVI secolo, la servit\u00f9 della gleba si afferm\u00f2 quasi ovunque, e in alcuni territori, soprattutto nell'area tedesca, molti contadini liberi furono ridotti alla condizione di servi della gleba.\nNell'area tedesca sud-occidentale, durante il Medioevo, la servit\u00f9 della gleba veniva intesa come un vincolo piuttosto blando. Solamente nel XV secolo i proprietari terrieri fecero un uso pi\u00f9 concreto dei diritti che loro derivavano da quest'istituto, anche come conseguenza dei processi di territorializzazione. Essi tentarono, su tutti i territori da loro controllati e in maniera sempre crescente, di identificare la propriet\u00e0 su un fondo con la servit\u00f9 della gleba di chi lo coltivava, attraverso la vendita e la permuta dei servi, oltre che con divieti di matrimonio sempre pi\u00f9 severi. Furono soprattutto i divieti di matrimonio a suscitare scontento tra i contadini, e furono una delle cause principali della rivolta contadina del 1524-1526.\nNei secoli XVII e XVIII, quando i divieti di matrimonio, di fatto, erano venuti meno, non vi era praticamente opposizione alla servit\u00f9 della gleba. Poteva persino accadere che i servi della gleba rifiutassero le offerte di liberazione dalla loro condizione, nonostante, molto spesso, fossero stati in grado di sostenerne gli oneri finanziari. Soprattutto nelle zone in cui l'autorit\u00e0 territoriale era fortemente frammentata (per esempio nell'alta Svevia), la servit\u00f9 della gleba ebbe una funzione importante dal punto di vista della tutela giuridica. Infatti, come gi\u00e0 accennato, la servit\u00f9 della gleba era una condizione caratterizzata dalla reciprocit\u00e0, per cui essa non poteva essere abolita contro la volont\u00e0 dei servi medesimi. Quando un servo non era in grado di versare i tributi dovuti per causa di morte del capofamiglia, per esempio, generalmente il proprietario terriero si mostrava estremamente conciliante, e accettava pagamenti rateali, oppure rinunciava al tributo, oppure ancora accettava, al posto del tributo, carit\u00e0 spirituale (per esempio un pellegrinaggio).\nSolamente agli inizi del XIX secolo, con la liberazione dei contadini, cominci\u00f2 il tramonto della servit\u00f9 della gleba. La ricerca storica \u00e8 giunta alla conclusione che la richiesta di abolizione della servit\u00f9 della gleba non derivava tanto dalla pesantezza degli obblighi imposti ai contadini-servi, quanto piuttosto dal contrasto tra gli ideali illuministici e la concezione di un vincolo personale.\nItalia.\nUna delle prime zone d'Europa che stabil\u00ec ufficialmente la liberazione dei servi della gleba dai loro doveri fu Bologna, per tutti i territori a essa sottomessi. Con il 3 giugno 1257, mentre era vescovo Giacomo Boncambio e massima autorit\u00e0 civile era Rolandino de' Passeggeri, Bologna liber\u00f2, previo riscatto, 5 855 servi sottomessi a signori laici, mentre i servi sottomessi a signori ecclesiastici furono liberati senza oneri. .\nLa servit\u00f9 della gleba si trasform\u00f2 in altri istituti agrari, come la colonia parziaria e la mezzadria. Se da un lato si attenuarono i vincoli relativi alle persone, rimasero forti i vincoli che imponevano gli interventi dei proprietari sulla conduzione delle attivit\u00e0 agricole.\nRussia.\nIn Russia, la servit\u00f9 della gleba cominci\u00f2 ad affermarsi nel 1601, quando lo zar Boris Godunov limit\u00f2 la libert\u00e0 di movimento dei contadini. Gi\u00e0 nel 1606, sotto Ivan Isaevi\u010d Bolotnikov, vi fu una grande rivolta contadina contro la servit\u00f9 della gleba. Ma fu solamente con Pietro il Grande che, nel 1723, si giunse a una normativa legale della servit\u00f9 della gleba che, come spesso accadeva nella legislazione di Pietro il Grande, era basata prevalentemente su modelli occidentali. La situazione dei contadini russi divenne ancora pi\u00f9 pesante con Caterina II di Russia, nel tardo XVIII secolo, quando la servit\u00f9 della gleba venne estesa anche all'Ucraina, dove, sino ad allora, i contadini erano rimasti liberi. La servit\u00f9 della gleba venne abolita solamente nel 1861, dallo zar riformatore Alessandro II, circa 50 anni pi\u00f9 tardi rispetto al resto d'Europa. Spesso questa abolizione non significava maggiore libert\u00e0 per i contadini, quanto piuttosto una maggiore dipendenza economica, con la perdita, inoltre, della tutela giuridica. Questa situazione non venne compiutamente risolta fino alla rivoluzione d'ottobre, e ne contribu\u00ec al successo. Fecero parte dell'Armata rossa (esercito bolscevico, guidato da Trockij) pi\u00f9 di 48 milioni di braccianti ex servi della gleba.\nDescrizione.\nNozione.\nLa servit\u00f9 della gleba va intesa anzitutto come un obbligo reciproco. Il signore garantiva ai servi della gleba tutela giuridica e militare. Per tutela giuridica si intende che il signore doveva assicurare l'assistenza legale in caso di liti verso terzi. In cambio, il servo della gleba versava al signore diversi tributi, in denaro, beni o servizi. Per esempio, nella Germania sud-occidentale, ogni anno, in segno di riconoscimento dello stato di servit\u00f9, doveva essere fornita al signore una gallina, e in caso di morte di un capofamiglia servo della gleba il miglior capo di bestiame (qualora morisse una donna, l'abito migliore). I servi della gleba erano soggetti al banno. Erano definiti bannalit\u00e0: il turno di guardia, il trasporto di materiali, l'alloggiamento dei guerrieri e quello del signore, la trasmissione di messaggi.\nNel corso dei secoli XV e XVI, questi obblighi vennero via via trasformati in tributi in denaro e in ricchi patrimoni. Nell'area tedesca sud-occidentale il tasso si aggirava generalmente attorno all'1,5% del patrimonio. Esistevano anche zone in cui, fino agli inizi del XIX secolo, erano ammessi pagamenti in natura o in prestazioni equivalenti. I signori potevano vendere, acquistare e scambiare servi della gleba. Ci\u00f2 per\u00f2 non significava altro che le prestazioni venivano rivolte a un nuovo signore, perch\u00e9, generalmente, il servo della gleba continuava a coltivare il vecchio fondo. Questo \"cambio di propriet\u00e0\" era rilevante, per il servo, solamente tramite eventuali divieti di matrimonio. Infatti, il servo della gleba sottostava alla giurisdizione del proprio signore, il quale decideva anche se egli potesse contrarre matrimonio, e solo con autorizzazione da parte del signore era concesso al servo di lasciare il fondo.\nChi tentava di allontanarsi, veniva ricercato e riportato indietro con la forza. Solamente quando a un servo riusciva di raggiungere il territorio di una citt\u00e0, e di ottenere col\u00e0 un diritto di residenza, poteva sottrarsi alla giurisdizione del proprietario fondiario. Da questo contesto nasce il detto \"l'aria della citt\u00e0 rende liberi\". Inversamente, un servo della gleba non poteva essere allontanato dal fondo che coltivava, nemmeno con la forza. Va per\u00f2 precisato che la cosiddetta \"servit\u00f9 della gleba\" medievale, a partire dal XII, \u00e8 il prodotto - in Italia in forma prevalentemente contrattuale - della rinascita degli studi del diritto giustinianeo, come fin dal 1925 chiar\u00ec Marc Bloch, il quale correttamente attribu\u00ec la locuzione \"servus glebae\" al giurista bolognese Irnerio (fine XI-inizio XII secolo).\nCaratteristiche dell'istituto.\nI servi della gleba coltivavano i terreni che erano dati in concessione dal re ai nobili, pagando un fitto. Inoltre, dovevano pagare le decime (qualora il proprietario facesse parte del clero o fosse un ente ecclesiastico) ed erano obbligati a determinate prestazioni di lavoro (corv\u00e9es). I servi della gleba erano tali per nascita, e non potevano (lecitamente) sottrarsi a tale condizione senza il consenso del padrone del terreno. Nel Medioevo, in occasione dei lavori per dissodare nuove terre, spesso il proprietario dava a chi si sobbarcava l'onere di trasferirsi nelle nuove aree particolari libert\u00e0 (franchigie) e privilegi: da cui il nome \"Villafranca\" dato a tante localit\u00e0.\nI servizi a cui i servi della gleba erano obbligati, contrariamente a quanto accadeva nella schiavit\u00f9, non avevano un carattere generico, ma erano precisamente definiti. A differenza degli schiavi, giuridicamente i servi della gleba non erano \"cose\" ma persone, con qualche diritto: propriet\u00e0 privata (limitata ai beni mobili), possibilit\u00e0 di sposarsi e di avere figli ai quali lasciare un'eredit\u00e0. Il feudatario non aveva potest\u00e0 sulla vita del servo della gleba, che per\u00f2 poteva essere venduto insieme alla terra, su cui aveva l'obbligo di restare. Intaccare questo principio fu una delle forme per sgretolare la servit\u00f9 della gleba. Perci\u00f2 non poteva neanche esserne cacciato. Dai doveri rurali, in molte zone d'Europa, ci si poteva sottrarre anche col trasferimento in citt\u00e0, come avvenne in Italia con la formazione dei liberi comuni (lasciare la campagna era illegale, ma i liberi comuni proteggevano i propri cittadini da ritorsioni del signore feudale): in Germania c'era il detto \"Stadtluft macht frei\", ossia \"l'aria della citt\u00e0 rende liberi\"."}
{"id": "251926", "revid": "1821847", "url": "https://it.wikipedia.org/wiki?curid=251926", "title": "Partito Comunista Francese", "text": "Il Partito Comunista Francese (in lingua francese: \"Parti communiste fran\u00e7ais\", PCF) \u00e8 un partito politico francese. Fondato in seguito alla rivoluzione d'Ottobre e alla fondazione del Comintern, il PCF \u00e8 stato presente nella politica francese per tutto il Novecento, sopravvivendo alla caduta del blocco orientale e mantenendosi su posizioni eurocomuniste.\nStoria del partito.\nDal 1920 al 1945.\nIl PCF nacque nel 1920, dopo una scissione dalla Sezione Francese dell'Internazionale Operaia (SFIO), con il nome di Sezione Francese dell'Internazionale Comunista. Tra i suoi fondatori vi fu il vietnamita Ho Chi Minh, avvicinatosi al marxismo-leninismo al suo arrivo a Parigi, dove era giunto con una delle navi sulle quali ha lavorato in giovent\u00f9. Dopo anni di polemiche coi socialisti, nel febbraio 1934, a seguito del tentato colpo di mano delle forze fasciste e della grande manifestazione dei partiti operai, il PCF avvi\u00f2 una politica di unit\u00e0 antifascista e antimonopolista, che culmin\u00f2 nel patto d'unit\u00e0 d'azione siglato con la SFIO (lug. 1934) e poi nella nascita del Fronte popolare, contribuendo all'affermarsi di tale linea al 7\u00ba Congresso del Comintern. Tuttavia il PCF non partecip\u00f2 al governo di fronte popolare diretto dal socialista L. Blum.\nIn settembre 1939, i deputati comunisti votano per la dichiarazione di guerra contro Germania nazista. Dopo la sconfitta militare e l'occupazione della Francia, il PCF organizza forza pi\u00f9 dinamica della Resistenza francese. \"l\u2019Organisation Sp\u00e9ciale\" (prima ala armata del partito) sar\u00e0 riconosciuta dopo la liberazione \"unit\u00e0 combattente\" a partire di ottobre 1940. FTPF e FTP-MOI sono a partire de maggio 1941 (prima l'invasione dell'Unione Sovietica da parte dei nazisti).\nDal 1945 al 1999.\nNel dopoguerra il PCF partecip\u00f2 a governi di coalizione dei partiti antinazisti. Il PCF introduce il suffragio femminile (aprile 1944) e \"sicurezza sociale\" (ottobre 1945). Tra il 1945 e il 1956 il PCF ebbe, del resto, percentuali comprese tra il 25,9 e il 28,2%. Successivamente escluso dal governo a causa della crisi del maggio 1947 e politicamente isolato, mantenne un forte legame con l'Unione Sovietica. A seguito dell'invasione sovietica dell'Ungheria del 1956 e della sua approvazione da parte del PCF, il partito fu al centro di aspre polemiche. Alle politiche del 1958 i comunisti francesi scesero al 19,2%, perdendo il 6,7%. A causa del mancato accordo con i socialisti nel quadro del passaggio dal sistema elettorale proporzionale a quello maggioritario, il PCF ottenne appena 10 deputati, contro i 150 uscenti.\nSuccessivamente il PCF si avvicin\u00f2 al Partito Socialista francese, siglando patti elettorali che permisero al partito di salire, nel 1967, al 22,5% e di eleggere ben 73 deputati. Dopo aver condannato l'intervento sovietico a Praga (1968), negli anni Settanta il PCF, ora diretto da G.Marchais, si avvicin\u00f2 alla linea dell'Eurocomunismo, elaborata assieme ai leader del PCI Enrico Berlinguer e del Partito Comunista di Spagna Santiago Carrillo.\nNegli anni Ottanta il PCF, che partecip\u00f2 al governo delle sinistre nel 1981-84, vide calare i suoi consensi sotto il 10%. Il crollo dell'Unione Sovietica contribu\u00ec poi ad aggravare la crisi.\nCon Robert Hue (segretario dal 1994 al 2001 e presidente dal 2001 al 2002) e anche in seguito il PCF riapre il dialogo col Partito Socialista. Dopo il successo alle elezioni legislative del 1997 e la partecipazione al governo di Lionel Jospin, il Partito torn\u00f2 a calare nei suoi consensi e nella sua forza organizzata.\nDal 2000 ad oggi - il crollo nei consensi.\nAlle elezioni presidenziali francesi del 2002, che videro lo scavalcamento del candidato socialista Lionel Jospin da parte del Fronte Nazionale della Le Pen, con i quattro candidati dei diversi partiti della sinistra comunista/trotskista (Parti des Travailleurs allo 0,47%, Lotta Operaia allo 5,72%, Lega Comunista Rivoluzionaria al 4,25% e ovviamente il PCF al 3,37%) hanno raggiunto circa il 15% dei consensi, l'1% di meno rispetto al Partito Socialista Francese.\nNel referendum contro la Costituzione europea del 29 maggio 2005 il PCF si \u00e8 schierato nel fronte del \"No\" (di sinistra, differenziando il proprio NO, che derivava da una matrice sociale, da quello della destra euroscettica), che ha raggiunto il 55% dei voti bocciando il TCE.\nNelle elezioni presidenziali del 2007 la sinistra radicale e alternativa francese si \u00e8 presentata estremamente divisa, con pi\u00f9 di cinque candidati, ottenendo un magrissimo risultato. In particolare il PCF aveva presentato come candidata la segretaria del partito Marie-George Buffet, ottenendo l'1,97% dei voti: il minimo storico per il PCF.\nAlle politiche del 2007, il PCF ha ottenuto il 4,3% dei voti, perdendo lo 0,5%, ed eleggendo 15 deputati, 6 in meno rispetto al 2002. Le elezioni del 2007 sono state quelle in cui i comunisti francesi hanno ottenuto il loro peggior risultato in termini percentuali dal dopoguerra ad oggi.\nAlle elezioni presidenziali in Francia del 2012 il candidato del Fronte di Sinistra Jean-Luc M\u00e9lenchon ottiene l'11.10 per cento dei consensi, collocandosi quarto.\nIn occasione delle elezioni legislative del 2017 sono eletti sotto le insegne del PCF 10 deputati: \nAlain Bruneel, Marie-George Buffet, Andr\u00e9 Chassaigne, Pierre Dharr\u00e9ville,\nJean-Paul Dufr\u00e8gne, Elsa Faucillon, S\u00e9bastien Jumel, Jean-Paul Lecoq, Fabien Roussel e Hubert Wulfranc; altri 2 deputati sono invece eletti all'interno di La France Insoumise (St\u00e9phane Peu e B\u00e9n\u00e9dicte Taurine). Gli eletti del PCF aderiscono al gruppo \"Sinistra Democratica e Repubblicana\", al quale si iscrivono altri 6 deputati: 3 \"Divers de gauche\" (l'indipendente Bruno Nestor Azerot, Huguette Bello di \"Pour La R\u00e9union\" e Gabriel Serville del Partito Socialista Guyneano), 2 regionalisti (Moetai Brotherson di \"Tavini Huiraatira\" e Jean-Philippe Nilor del Movimento Indipendentista Martinicano) e St\u00e9phane Peu, eletta con La France Insoumise (Taurine aderisce invece al gruppo di FI).\nSegretari nazionali.\nLa carica di segretario generale venne creata nel 1924 per poi essere soppressa nel 1928 per poi essere ricreata nel 1935.Venne rimpiazzata nel 1994 dalla carica di segretario nazionale\nCandidati alle elezioni presidenziali.\nPrima del 1958, il presidente della Repubblica veniva eletto dai deputati e dai senatori, riuniti nella \u00abAssembl\u00e9e nationale\u00bb (III R\u00e9publique) o nel \u00abParlement\u00bb (IV R\u00e9publique). Il 21 dicembre 1958 \u00e8 stato eletto da un collegio di 80.000 grandi elettori. La revisione costituzionale del 1962, durante la V R\u00e9publique ha instaurato l'elezione del presidente della Repubblica a suffragio universale diretto. In Francia, il presidente della repubblica ha funzioni politiche e di governo, non ha solo una \"funzione di garanzia\" come in Italia. In particolare \u00e8 competenza esclusiva del Presidente la politica estera.\nParlamentari.\nDeputati 2002-2007.\nAl gruppo aderiscono due deputati eletti come DVG: Jean-Pierre Brard e Jacques Desallangre."}
{"id": "251927", "revid": "585241", "url": "https://it.wikipedia.org/wiki?curid=251927", "title": "Lingua oorlams", "text": "La lingua oorlams \u00e8 una lingua simile all'afrikaans. Secondo Glottolog appartiene al pari dell'afrikaans al gruppo delle lingue basso-franconi, mentre secondo Ethnologue \u00e8 una lingua creola basata sull'afrikaans.\nDistribuzione geografica.\nSecondo \"Ethnologue\" nel 2006 era parlato da 32.000 persone in Sudafrica, nella regione del Transvaal."}
{"id": "251930", "revid": "118743710", "url": "https://it.wikipedia.org/wiki?curid=251930", "title": "Myra", "text": "Myra (o Mira) \u00e8 un'antica citt\u00e0 ellenica, nella Licia in Asia minore, oggi situata nei pressi di Demre (Kale fino al 2005), nell'attuale Turchia meridionale.\nEra situata nella fertile pianura alluvionale del fiume Myros (oggi \"Demre Cay\"), a circa 3\u00a0km dal mare, ove sorgeva il porto chiamato Andriake.\n\u00c8 la citt\u00e0 di cui fu vescovo san Nicola.\nStoria.\nLe prime notizie sull'esistenza della citt\u00e0 risalgono al VI secolo a.C., dove assieme alle citt\u00e0 di Xanthos, Patara e Phaselis costitu\u00ec una federazione di citt\u00e0 stato, la confederazione licia. Secondo Strabone era una delle pi\u00f9 importanti citt\u00e0 di questa alleanza. Nel II secolo a.C. visse il suo periodo di maggiore splendore. Prospero centro commerciale in et\u00e0 romana, \u00e8 ricordata come scalo nel viaggio che san Paolo intraprese verso Roma () e fu in gran parte ricostruita dopo un devastante terremoto nel 141.\nFu sede vescovile a partire dal IV secolo ed uno dei primi vescovi fu san Nicola, che si batt\u00e9 contro l'arianesimo e forse partecip\u00f2 nel 325 al Concilio di Nicea. Divenne nel V secolo capoluogo della provincia bizantina di Licia.\nVenne conquistata dagli Arabi per la prima volta nell'809, dalle truppe di H\u0101r\u016bn al-Rash\u012bd dopo un lungo assedio. Da questo momento la citt\u00e0 perse d'importanza ed inizi\u00f2 un inesorabile declino. \nNel 1087 le spoglie di san Nicola vennero traslate a Bari e in questa citt\u00e0 si trovano tuttora, deposte nella Basilica di San Nicola. Ritornata all'impero bizantino sotto Alessio I Comneno, pass\u00f2 poi definitivamente ai Selgiuchidi.\nArcheologia.\nPatrona della citt\u00e0 era Artemide, alla quale era dedicato il maggiore santuario, ma vi si veneravano anche Zeus, Atena e Tyche. Le rovine della citt\u00e0 sono coperte da materiale alluvionale, ma sono stati parzialmente riportati alla luce il teatro romano, ricostruito dopo il terremoto del 141, le terme e una basilica bizantina dell'VIII secolo dedicata a san Nicola.\nLa necropoli, collocata su una scogliera a strapiombo sul mare, conserva le facciate delle tombe scavate nella roccia, con colonne e frontone. Il primo ad investigare la citt\u00e0, l'archeologo inglese Charles Fellows (1799-1860), quando visit\u00f2 le tombe nel corso della sua seconda spedizione nel 1840, le trov\u00f2 ancora colorate a tinte vive: rosso, giallo e azzurro.\nBasilica di San Nicola in Myra.\nLa prima costruzione che ospitava il corpo del santo risale al VI secolo. L'attuale edificio risale all'VIII secolo con ulteriori rimaneggiamenti dell'XI secolo.\nAltri progetti.\n e sul porto di Myra, Andriake."}
{"id": "251937", "revid": "1431409", "url": "https://it.wikipedia.org/wiki?curid=251937", "title": "Lit", "text": ""}
{"id": "251939", "revid": "22475", "url": "https://it.wikipedia.org/wiki?curid=251939", "title": "Le parole dimenticate di Ges\u00f9", "text": "Le parole dimenticate di Ges\u00f9 \u00e8 un libro curato da Mauro Pesce e pubblicato nel 2004. Consiste in una raccolta di detti attribuiti a Ges\u00f9 e non presenti nei vangeli canonici. La struttura \u00e8 peculiare: sono stati infatti scelti solamente detti riscontrabili in testi greci e latini (riportati a fronte) perch\u00e9 la serie di libri della Fondazione Valla prevede solo testi greci e latini. Inoltre il libro presenta non solo le parole attribuite a Ges\u00f9 in vari testi e autori, ma anche tutti i passi di un medesimo autore, come Girolamo o Origene ad esempio, permettendo cos\u00ec una ricerca scientifica autonoma al lettore.\nIl copioso apparato di note rende utile il libro come testo per studiare l'evoluzione e i rapporti interni a tutta la vastissima letteratura evangelica antica."}
{"id": "251942", "revid": "1957733", "url": "https://it.wikipedia.org/wiki?curid=251942", "title": "Lingua alto sassone", "text": "L'alto sassone, in lingua tedesca Obers\u00e4chsisch, \u00e8 un dialetto del Tedesco centrale parlato nella maggior parte della Sassonia e della Turingia.\nCaratteristiche.\nL'intensit\u00e0 dell'accento varia da zona a zona e da citt\u00e0 a citt\u00e0, presentando suoni pi\u00f9 forti nelle aree rurali.\nLe sue varianti sono l\"Osterl\u00e4ndisch\", il \"Meissnisch\" (Nord-, Nordost-, West-, S\u00fcd- e S\u00fcdostmeissnisch), e l\"Oster\"- e \"Westerzgebirgisch\".\nStoria.\nIl dialetto alto sassone \u00e8 la lingua natale di Martin Lutero che in esso tradusse la Bibbia nel 1534, dando inizio ad una rivoluzione culturale e religiosa non solo nel nord della Germania, ma successivamente nel continente europeo. Nella traduzione della Bibbia Lutero tenne altres\u00ec ben presente la lingua cancelleresca della Sassonia.\nPer certi versi il ruolo svolto dall'alto sassone \u00e8 paragonabile quello del dialetto fiorentino in Italia ai tempi delle prime opere tradotte in lingua volgare. Sulla base del dialetto alto sassone si \u00e8 plasmata la lingua tedesca moderna che oggi conosciamo."}
{"id": "251952", "revid": "72663", "url": "https://it.wikipedia.org/wiki?curid=251952", "title": "Falsi amici", "text": ""}
{"id": "251956", "revid": "486946", "url": "https://it.wikipedia.org/wiki?curid=251956", "title": "Turingio", "text": ""}
{"id": "251962", "revid": "110310743", "url": "https://it.wikipedia.org/wiki?curid=251962", "title": "Ad substantiam", "text": "Ad substantiam \u00e8 una locuzione latina, usata nel campo giuridico, che significa letteralmente \"ai fini della sostanza\" e identifica quella forma obbligatoriamente richiesta per dare piena sostanza a un atto giuridico.\nLe previsioni in diritto italiano.\nQuindi, in questi casi, l'ordinamento giuridico subordina la validit\u00e0 del negozio all'uso di una forma determinata, ad esempio il contratto tipico, \"in primis\" per richiamare l'attenzione del dichiarante sull'importanza dell'atto che sta per compiere (teoria della responsabilizzazione del consenso); \"in secundis\" per garantire che l'atto contenga determinati elementi e dati necessari per potergli dare piena certezza, anche ai fini dell'opponibilit\u00e0 verso terzi.\nAd esempio: per vendere un bene immobile occorre necessariamente un atto scritto (atto pubblico o scrittura privata): un contratto sottoscritto verbalmente (con la cosiddetta \"stretta di mano\") non avrebbe quindi efficacia, il contratto sarebbe nullo e non sarebbe opponibile a terzi, n\u00e9 varrebbe a dare valore a un contratto non rettamente sustanziato la prova testimoniale. Tuttavia, nel caso preso ad esempio, il diritto di propriet\u00e0 pu\u00f2 essere riconosciuto all'acquirente con altri mezzi, ad esempio (laddove ne ricorrano gli estremi) con l'usucapione, la quale per\u00f2 non restituisce valore alla stretta di mano (poich\u00e9 ignora \"a priori\" l'esistenza o meno di un contratto), ma riconosce per fatti concludenti (il pacifico e incontestato impossessamento) il solo avvenuto acquisto (in senso giuridico) della propriet\u00e0.\nForma ad substantiam (scrittura privata o atto pubblico), costituisce un elemento essenziale del negozio, ove il requisito non sia osservato l'atto \u00e8 nullo."}
{"id": "251965", "revid": "6923", "url": "https://it.wikipedia.org/wiki?curid=251965", "title": "Helichrysum", "text": "Il genere Helichrysum appartiene alla famiglia delle Asteraceae e comprende circa 600 specie di piante a fiore.\nIl suo nome deriva dalle parole greche \"helios\" (sole) e \"chrysos\" (oro), sia perch\u00e9 ogni capolino di colore giallo brillante ricorda il sole sia perch\u00e9 la pianta, molto frugale, vive in luoghi assolati (dalla costa fino all'alta collina).\nSi trova in Africa (con 244 specie in Sudafrica), Madagascar, Australasia ed Eurasia.\nMorfologia.\n\u00c8 provvisto di una modesta radice a fuso e numerose radichette da cui partono vari fusticini ramosi su cui si innestano le foglie lineari di color grigio/cinerino.\nI fiori, di forma rotonda e a petali sottili, sono riuniti in capolini di vario colore dal giallo, al rosa, al rosso.\nIl frutto \u00e8 un achenio.\nLe foglie sono oblunghe-lanceolate. Sono piatte e pubescenti su entrambe le facce.\nFiorisce in estate. \u00c8 comune nelle zone pietrose e aride, sulle colline calcaree. Si raccoglie tutta la piantina. Nell'elicriso coltivato per il giardinaggio la caratteristica del fiore \u00e8 che ha i petali secchi e ben si adatta alla conservazione.\nL\"'Helichrysum angustifolium\" \u00e8 distillato in corrente di vapore per la produzione di un olio essenziale di colore giallo-rossastro nel quale la sostanza presente in maggiore quantit\u00e0 e che conferisce all'essenza l'odore caratteristico \u00e8 l'acetato di nerile.\nTassonomia.\nHillard (1983) divide questo largo ed eterogeneo genere in 30 gruppi morfologici, ma molti autori lo considerano un genere di tipo artificiale. La tassonomia di questo polimorfico, e probabilmente polifiletico, genere \u00e8 di fatto complessa e non ancora risolta in modo soddisfacente. Alcune specie, come \"H.acuminatum\" e \"H.bracteatum\", sono state trasferite nel 1991 nel genere \"Xerochrysum\", rispettivamente come \"X. subundulatum\" e \"X. bracteatum\". Nel 1989, varie specie di \"Helichrysum\" sono state riclassificate in \"Syncarpha\". Le specie incluse in \"Pseudognaphalium\" invece sono probabilmente congeneriche di \"Helichrysum\"."}
{"id": "251966", "revid": "339392", "url": "https://it.wikipedia.org/wiki?curid=251966", "title": "Kingdom hearts", "text": ""}
{"id": "251968", "revid": "599013", "url": "https://it.wikipedia.org/wiki?curid=251968", "title": "Arrested Development", "text": ""}
{"id": "251969", "revid": "1305772", "url": "https://it.wikipedia.org/wiki?curid=251969", "title": "Quadrato antimagico", "text": "Si dice quadrato antimagico di ordine \"n\" (intero positivo) uno schieramento degli interi da 1 a \"n\"\u00b2 in una matrice n \u00d7 n tale che le somme ottenute dalle sue \"n\" righe, dalle sue \"n\" colonne e dalle sue due diagonali formano una sequenza di 2\"n\"\u00a0+\u00a02 interi consecutivi. I quadrati antimagici pi\u00f9 ridotti sono i due seguenti di ordine 4.\nPer entrambe queste matrici le somme di righe, colonne e diagonali forniscono i dieci interi consecutivi da 29 a 38.\nL'insieme dei quadrati antimagici \u00e8 propriamente contenuto in quello degli eteroquadrati, ai quali si chiede solo di avere le somme delle righe, delle colonne e delle diagonali tutte diverse.\nAttualmente rimangono senza risposta varie questioni sui quadrati antimagici. "}
{"id": "251971", "revid": "729019", "url": "https://it.wikipedia.org/wiki?curid=251971", "title": "Blata", "text": "Blata \u00e8 una casa motociclistica ceca, produttrice di mini-moto, motocicli pieghevoli e quad fondata da Pavel Blata, da cui prende il nome. La fabbrica si trova nella prima periferia di Blansko.\nStoria.\nDal 1974 Pavel Blata lavora a Pov\u00e1\u017esk\u00e9 come pilota collaudatore di un'azienda meccanica. Nel 1991 costruisce la prima minimoto nel suo garage. L'anno successivo Blata produce 554 minimoto e inizia lo sviluppo di uno scooter. Nel 1994 iniziano le esportazioni in USA e EU e viene fondata la \"BLATA CUP\" minibike racing. L'azienda raggiunge i 20 dipendenti e 2200 minimoto e scooter prodotti.\nBlata fu presente anche nel Motomondiale 2005: avrebbe dovuto infatti fornire i motori a una squadra della MotoGP, la WCM (che cambi\u00f2 infatti denominazione in \"Blata WCM\"), con un motore da 6 cilindri a V i cui piloti erano Franco Battaini e James Ellison, ma tale nuovo prototipo non vide mai la luce, costringendo il team a partecipare a tutte le gare della stagione con la moto della stagione precedente e non ripresentandosi poi al via nella stagione successiva 2006.\nRecentemente \u00e8 stata interessata da un'operazione di plagio dei suoi modelli da parte di costruttori dell'Estremo Oriente che ha causato sequestri e procedimenti penali in varie nazioni d'Europa, compreso l'Italia durante l'EICMA del novembre 2005."}
{"id": "251972", "revid": "726373", "url": "https://it.wikipedia.org/wiki?curid=251972", "title": "Il Signore dei Tranelli", "text": "Il Signore dei Tranelli (\"Bored of the Rings\") \u00e8 una parodia del romanzo \"Il Signore degli Anelli\" di J.R.R. Tolkien, scritta nel 1968 da Henry Beard e da Douglas Kenney, membri dell\"Harvard Lampoon\" e fra i fondatori del \"National Lampoon\", pubblicata l'anno successivo (titolo originale \"Bored of the Rings\").\nLa parodia fu autorizzata dallo stesso Tolkien, che in seguito confess\u00f2 di non capire il loro umorismo.\nTrama.\nLa commedia \u00e8 una presa in giro di tutto ci\u00f2 che riguarda il mondo creato da Tolkien: gli Hobbit che diventano \"Sghorbit\", la terra di \"Tra\"mezzo, Frodo diventa \"Brodo\", elfi, nani sono altre bizzarre e ambigue creature, quali Pollum (filosofo incompreso) o il balengo Aragost figlio di Ararutt (colui dalla biancheria al sapore di fragola), innamorato perso di Eoracchia figlia di Eoporc (corpulenta guerriera dall'accento tedesco con un osso nel naso). La saga \u00e8 ambientata nei luoghi della Terra di Tramezzo: la Cloaca, i regni di Gondon e Roi-tan, le Terre nere di Merdor, le porte di Doria e altri luoghi. \nPersino l'Anello \u00e8 stato modificato: alla fine della sua scritta, infatti, vi sono le parole: \"Se lo trovate rispeditelo a Salmon, spese postali a carico vostro\". Il mistico oggetto non ha effetti stupefacenti, semmai il contrario: tutti se lo passano di mano in mano, cercando ognuno di rifilarlo al prossimo con scuse futili, finch\u00e9 non arriva in mano a Brodo, inerme e a corto di idee.\nEdizioni.\nIl libro in Inghilterra fu ristampato numerose volte, 8 volte solo in pochi mesi del 2001."}
{"id": "251973", "revid": "23", "url": "https://it.wikipedia.org/wiki?curid=251973", "title": "Superfluido", "text": ""}
{"id": "251974", "revid": "124873248", "url": "https://it.wikipedia.org/wiki?curid=251974", "title": "Abbazia di Sant'Antonio di Ranverso", "text": "Labbazia di Sant'Antonio di Ranverso, o meglio Precettoria, \u00e8 un edificio religioso piemontese fondato dall'Ordine ospedaliero di Sant'Antonio di Vienne e situato a Buttigliera Alta, in citt\u00e0 metropolitana di Torino, al principio della Valle di Susa.\nLa nascita del complesso monastico risale agli ultimi anni del XII secolo su volere del conte Umberto III di Savoia e il suo nome combina la dedica a sant'Antonio abate e il toponimo di \"rivus inversus\", riferito a un canale situato a nord delle colline moreniche nelle vicinanze.\nUn tempo c'era la tradizione di allestire la scena della Nativit\u00e0 sul terreno della Precettoria, all'interno del presepe vivente, che coinvolgeva centinaia di persone, fra adulti e bambini, nella rappresentazione dei passi biblici riguardanti la nascita di Ges\u00f9 tutti vestiti con abiti dell'epoca.\nStoria.\nLe prime notizie di una cappella presso il luogo del \"Rivus Inversus\" si hanno gi\u00e0 a partire dal 1156 ma soltanto nel 1188 \u00e8 documentata la donazione del terreno da parte di Umberto III di Savoia, che diede in uso l'area ai canonici regolari di Sant'Antonio di Vienne, in seguito noti come \"Antoniani\", con l'intento di creare una struttura dotata di una foresteria per i pellegrini e anche una sorta di lazzaretto per coloro i quali erano afflitti dal \"fuoco di sant'Antonio\". L'ubicazione, infatti, era strategica poich\u00e9 rappresentava un'importante tappa della Via Francigena di entrambi i percorsi provenienti dai vicini valichi del Moncenisio e del Monginevro.\nIn seguito, con l'avvento dell'epidemia di peste della seconda met\u00e0 del XIV secolo, l'ospedale di Ranverso svolse un ruolo fondamentale per la cura e l'assistenza agli appestati, poich\u00e9 venivano attuate apprezzabili pratiche di isolamento e cura delle piaghe infette mediante il grasso dei maiali per evitare l'espandersi dell'infezione, tant'\u00e8 che la stessa iconografia di sant'Antonio abate divenne esplicita, raffigurando il santo sempre accanto a un suino.\nIl complesso fu rimaneggiato pi\u00f9 volte nel corso dei secoli alterandone fortemente la forma originale e l'ultimo intervento conclusivo a completamento della chiesa fu operato nell'ultimo trentennio del XV secolo su volere di Jean de Monthenou, che venne nominato commendatario nel 1470; all'epoca il complesso comprendeva un ospedale, di cui rimane solo una facciata, la precettoria e la chiesa.\nAlla fine del XVIII secolo S. Antonio di Ranverso godeva di un consolidato potere sul territorio e la zona circostante appariva abbastanza popolata, a tal punto da giustificare la presenza di svariati edifici rurali. Nel 1776, dopo la soppressione dell'Ordine Ospedaliero degli Antoniani, i possessi di Sant'Antonio di Ranverso contavano circa un quarto dei terreni del comune di Buttigliera Alta e quattro grandi cascine alle sue dipendenze; queste propriet\u00e0 furono assegnate da papa Pio VI all'Ordine Mauriziano, ancora attuali detentori dell'abbazia.\nIl complesso \u00e8 stato dichiarato monumento nazionale nel 1883 e restaurato prima da Alfredo D'Andrade e da Cesare Bertea all'inizio del Novecento.\nNel 2007 gli esterni di Ranverso sono stati luogo di ripresa di alcune scene del film di Dario Argento \"La terza madre\".\nDescrizione.\nEsterno.\nIl complesso monastico sorge in un'area collinare a 336 metri s.l.m. e distante circa venti chilometri da Torino. Esso rappresenta una testimonianza di grande interesse storico, artistico e naturalistico. \nTra gli attuali fabbricati disposti a corte spicca la chiesa e l'ospedale, di cui \u00e8 rimasta soltanto la quattrocentesca facciata caratterizzata dalla ghimberga in cotto. \nLa chiesa si distingue per i suoi motivi tipicamente tardogotici di influenza francese, di cui le tre imponenti ghimberghe dei portali decorate con formelle in terracotta e pinnacoli sono l'elemento predominante; sul lato sinistro, ma completamente incluso nel perimetro del corpo di fabbrica della chiesa, si erge il campanile caratterizzato da tre piani di bifore e sormontato da quattro pinnacoli che circondano una cuspide ottagonale del XIV secolo.\nInterno.\nL'interno della chiesa \u00e8 pregevole e ben conservato. Le navata principale, affiancata dalle due laterali, \u00e8 scandita da pilastri polistili a cui si alternano ampie cappelle sormontate da volte a crociera ogivali. Numerosi sono gli affreschi realizzati da Giacomo Jaquerio, considerati uno dei capolavori della scuola tardogotica piemontese risalenti al secondo decennio del XV secolo e raffiguranti la \"Storia della vita di San Biagio\", la \"Madonna in trono tra i santi\", la \"Nativit\u00e0 con i santi\", le \"Storie di sant'Antonio Abate\"; degno di nota \u00e8 il ciclo di affreschi della sagrestia raffigurante la vita di Cristo firmato dallo stesso autore che comprende un\"Annunciazione\", i \"Santi Pietro e Paolo\", l\"Orazione nell'Orto\", gli \"Evangelisti\" sulle vele della volta e, sulla lunetta, la celebre \"Salita al Calvario\".\nL'abside conserva inoltre un pregevole pentittico di Defendente Ferrari datato 1531 e realizzato come voto su volere della vicina citt\u00e0 di Moncalieri durante l'epidemia di peste dello stesso anno.\nDalla navata di destra si accede all'unico lato superstite del chiostro che in origine si estendeva a latere della chiesa e la congiungeva con il vicino monastero rimaneggiato nel XVIII secolo riadattando il precedente edificio quattrocentesco.\nCascina Ranverso.\nUn viale rettilineo che attraversa campi coltivati collega l'abbazia alla \"Cascina Nuova d'Indrit\", un interessante complesso rustico che ha conservato inalterata la caratteristica morfologia architettonica \"a corte chiusa\" risalente al 1782, su probabile progetto attribuibile a Giovan Battista Feroggio.\nLa costruzione rappresenta una delle pi\u00f9 antiche cascine agricole piemontesi immersa in un territorio che conserva un\u2019ampia copertura boschiva e i tratti caratteristici di un paesaggio agrario. La Cascina Nuova era compresa nelle propriet\u00e0 dell\u2019Abbazia di Sant\u2019Antonio di Ranverso e nel 2017 \u00e8 stata riaperta al pubblico a seguito di un lungo e attento restauro conservativo a opera di privati che hanno rinominato la struttura \"Cascina Ranverso\", trasformandola in un agriturismo."}
{"id": "251975", "revid": "729019", "url": "https://it.wikipedia.org/wiki?curid=251975", "title": "Inishbofin", "text": "Inishbofin (\"Inis Bo Finne\" in gaelico irlandese, che significa \"Isola della Mucca Bianca\") \u00e8 un'isola situata 8 chilometri al largo della costa del Connemara, contea di Galway, Irlanda. \u00c8 abbastanza popolare tra vari artisti, oltre che essere una meta turistica piuttosto nota.\nGeografia.\nInishbofin \u00e8 lunga 5,5 chilometri e ampia 3 chilometri, con una popolazione di meno di 200 abitanti.\nDemografia.\nLa tabella che segue riporta dati sulla popolazione dell'isola tratti dal libro \"Discover the Islands of Ireland\" (Alex Ritsema, Collins Press, 1999) e dai censimenti irlandesi. I dati censuari in Irlanda prima del 1841 non sono considerati completi e/o sufficientemente affidabili.\nTrasporti.\nInishbofin pu\u00f2 essere raggiunta da traghetti che partono dall'attracco di Cleggan."}
{"id": "251976", "revid": "287204", "url": "https://it.wikipedia.org/wiki?curid=251976", "title": "Superbike", "text": "La Superbike \u00e8 una categoria di moto da corsa, nella quale sono impiegati modelli derivati dalla produzione di serie (ovvero le moto vendute anche al pubblico), ma elaborati nel motore, negli scarichi, nelle centraline e con tutti i restanti accorgimenti che li rendono meglio sfruttabili per la competizione.\nAl campionato SBK possono partecipare solamente moto che hanno un numero minimo di esemplari prodotti, in modo da poter considerare il modello come una produzione di serie e non come una \"special\" (per esempio la Ducati Desmosedici RR, prodotta in pochi esemplari, non pu\u00f2 essere schierata nel campionato).\nStoria.\nLa categoria \"Superbike\" fu ideata e promossa nei primi anni settanta dal pilota statunitense Steve McLaughlin, rappresentante dei piloti AMA ed esperto di corse con le moto derivate dalla serie, che propose la creazione di una nuova categoria di moto, detta \"Superbike Production\", da usare in gare di supporto agli \"AMA roadrace nationals\". Egli promosse la sua idea presso vari organizzatori ed editori, finch\u00e9 nel 1973 si tenne una competizione di \"Superbike Production\" a supporto della gara \"Laguna Seca AMA National\" a Monterey, in California: l'idea prese piede e negli anni a seguire la categoria si espanse e nel 1976 ottenne il riconoscimento nazionale grazie all'interessamento di Jim France del Daytona International Speedway e di Ed Youngblood, dirigente dell'AMA, facendo cos\u00ec dell\"AMA Superbike\" il campionato di questa categoria corso da pi\u00f9 tempo.\nNegli anni successivi la categoria ottenne sempre pi\u00f9 consensi, tanto che dal 1985 la prestigiosa 200 miglia di Daytona si corse con le Superbike, attirando anche i migliori piloti europei e convincendo anche la FIM della fattibilit\u00e0 di un campionato mondiale riservato a questi mezzi che si tenne a partire dal 1988..\nCampionati.\nMolte nazioni, come l'Italia (Campionato Italiano Superbike), gli USA (AMA Superbike Championship), la Gran Bretagna (British Superbike Championship), l'Australia e il Canada, organizzano dei campionati nazionali di \"Superbike\", mentre dal 1988 si svolge ogni anno un campionato mondiale che coinvolge le massime case motociclistiche mondiali, attirando un considerevole numero di appassionati.\nCampionato mondiale Superbike.\nIl Campionato mondiale Superbike (noto anche con la sigla SBK) \u00e8 il pi\u00f9 prestigioso e combattuto campionato di Superbike ed \u00e8 stato fondato nel 1988. Ha un regolamento redatto dalla FIM ed \u00e8 organizzato e gestito dalla FGSport.\nDurante il primo periodo degli anni novanta il Campionato mondiale Superbike veniva considerato una sorta di \"cugino povero\" del pi\u00f9 ricco e famoso Motomondiale, ma verso la fine del decennio la sua popolarit\u00e0 era andata via via crescendo sempre pi\u00f9. Al termine della stagione 2000 per\u00f2, Yamaha ritir\u00f2 la propria squadra ufficiale, per impegnare tutti i suoi sforzi economici sul progetto M1 per la MotoGP, e venne seguita, al termine della stagione 2002, da Honda e Kawasaki.\nQuesto impover\u00ec il livello tecnico complessivo fino al 2003 (furono presenti in maniera costante solo Ducati e Suzuki). Negli anni successivi le giapponesi Yamaha, Honda e Kawasaki, che in precedenza avevano abbandonato il mondiale Superbike, rientrano con i propri team ufficiali o lasciando gestire a team privati il materiale ufficiale, rialzando il livello della competizione. Grazie anche alle continue novit\u00e0 inserite nei regolamenti, come l'introduzione del fornitore unico di pneumatici (la Pirelli dal 2004) che ha messo tutti i piloti sullo stesso livello a vantaggio dello spettacolo, riuscendo cos\u00ec a coinvolgere un numero sempre maggiore di piloti per la vittoria e riportando la categoria al prestigio di fine millennio. Questo innalzamento di livello della competizione and\u00f2 a vantaggio dello spettacolo, e l'ingresso dalla tedesca BMW ed il ritorno dell'Aprilia attirarono un numero sempre maggiore di spettatori.\nCampionati nazionali Superbike.\nI vari campionati nazionali sono diversi come difficolt\u00e0 e popolarit\u00e0, i pi\u00f9 importanti sono quello britannico e quello americano. Anche in Australia e Giappone ci sono campionati importanti, ma hanno stagioni particolarmente brevi, di una decina di gare.\nCampionato Britannico Superbike.\nIl campionato Britannico di Superbike (noto anche con la sigla BSB) \u00e8 il pi\u00f9 importante campionato di corse motociclistiche in Gran Bretagna. \u00c8 organizzato dalla MCRCB-Events. Ducati, Kawasaki, Suzuki, Yamaha schierano team ufficiali, mentre la Honda supporta l'unico team HRC fuori dal Giappone. Il pilota giapponese Ry\u016bichi Kiyonari ha vinto i campionati 2006 e 2007 e 2010 con la Honda, mentre Shane Byrne \u00e8 stato vittorioso nelle stagioni 2003 e 2008 sulle Ducati dei team MonsterMob e Airwaves.\nCampionato Americano Superbike.\nL'AMA Superbike \u00e8 il campionato Superbike di riferimento degli Stati Uniti. Fa parte delle AMA Pro Racing series, ed \u00e8 gestito dalla AMA. Inaugurato nel 1976, \u00e8 il campionato Superbike corso da pi\u00f9 tempo. Nel campionato AMA vengono permesse modifiche al motore vietate in altri campionati. L'australiano Mat Mladin \u00e8 ritenuto il pi\u00f9 grande campione di questo campionato, avendo collezionato 7 titoli tra il 1999 e il 2009.\nIl campione del mondo MotoGP Nicky Hayden ha vinto il titolo nel 2002. Il texano Ben Spies \u00e8 stato campione 2007 e 2008 in sella ad una Suzuki GSX-R1000 del Team Yoshimura, prima di diventare campione del mondo Superbike nel 2009.\nCampionato Giapponese Superbike.\nL'All Japan Road Race Championship, noto anche come MFJ Superbike, \u00e8 il campionato di gare stradali giapponese ed \u00e8 organizzato dalla Motorcycle Federation of Japan. Il campionato nasce nel 1967 ed ha una classe Superbike dal 1994. Il campionato \u00e8 corso su sole 7 gare, ma numerosi e importanti sono i partecipanti giapponesi, sia come piloti che come produttori. Atsushi Watanabe ha vinto il campionato 2007 su una Yoshimura Suzuki.\nCampionato Canadese Superbike.\nIl Parts Canada Superbike Championship \u00e8 il trofeo nazionale Superbike canadese. Viene disputato da maggio a settembre in 6-8 gare. I piloti che vi partecipano spesso corrono nell'AMA Superbike Championship durante il lungo periodo di stop tra una stagione e l'altra.\nJordan Szoke nel 2007 ha vinto il titolo con una Kawasaki ufficiale dell'importatore canadese.\nRegolamento.\nLe regole, in relazione a quanto una moto possa essere modificata, sono differenti tra le competizioni americane della serie \"AMA\" e quelle del Campionato mondiale. Generalmente le potenze erogate da questi propulsori sono dell'ordine dei 200 cv alla ruota.\nNel 2008 il mondiale Superbike, seguito da molti campionati nazionali, ha cambiato il proprio regolamento per permettere l'ingresso delle motociclette spinte da motori bicilindrici da 1200\u00a0cm\u00b3, ma con maggiori restrizioni in materia di elaborazione del motore rispetto alle concorrenti quadricilindriche.\nNel 2014 con il cambio di regolamento in previsione di ridurre i costi sono state introdotte le moto EVO che saranno le uniche utilizzabili nel 2015, le quali dovranno utilizzare telaio e leveraggi originali (saranno permessi solo rinforzi a telaio e forcellone), l'elettronica deve essere di serie, airbox di serie..\nValore.\nMoto.\nLa Superbike \u00e8 una vetrina molto importante per i costruttori di moto, forse anche pi\u00f9 della MotoGP: essendo derivate dalle versioni da strada, il valore della vittoria aumenta il prestigio della casa produttrice, incrementando cos\u00ec le vendite. Nei paesi anglosassoni usano dire \"\u00abWin on Sunday, Sell on Monday\u00bb\" (\u00abDomenica vinci, Luned\u00ec vendi\u00bb).\nI colossi giapponesi del settore, ossia Honda, Yamaha, Suzuki e Kawasaki, s'impegnano da anni nella categoria, cos\u00ec come hanno fatto nel corso degli anni le italiane Bimota, Aprilia, Benelli, MV Agusta e Ducati e la tedesca BMW.\nPiloti.\nPer quanto riguarda i piloti, lo storico \"re\" delle derivate di serie \u00e8 considerato il britannico Carl Fogarty, non a caso soprannominato \"The King\", il quale segn\u00f2 gli albori della categoria grazie ai suoi 4 titoli mondiali (1994, 1995, 1998 e 1999) conseguiti sempre in sella a una Ducati (916 per i primi 2 titoli e 996 per gli altri 2), prima del precoce ritiro a 34 anni a causa di un incidente occorsogli all'inizio della stagione 2000. A eguagliare e poi superare questo ciclo \u00e8 stato il solo connazionale Jonathan Rea, vero e proprio mattatore della serie nella seconda met\u00e0 degli anni 2010 in sella alla sua Kawasaki Ninja ZX-10R, con cui ha conquistato 6 titoli mondiali consecutivi \u2014 primato assoluto \u2014 tra il 2015 e il 2020.\nImmediatamente dietro, a quota 3 titoli mondiali, c'\u00e8 colui che \u00e8 stato l'erede di Fogarty in Ducati, Troy Bayliss: l'australiano, che ha il record di avere trionfato per 3 volte con 3 moto diverse (nel 2001 con la 996, nel 2006 con la 999 e infine nel 2008 con la 1098), al di l\u00e0 del palmar\u00e8s \u00e8 stato forse il pilota pi\u00f9 amato dagli appassionati della Superbike, unendo nel tifo \"ducatisti\" e non, grazie al suo spettacolare stile di guida e alla sua generosit\u00e0 verso i tifosi.\nAltri nomi che hanno lasciato un segno nella storia delle derivate di serie sono stati gli statunitensi Doug Polen, Colin Edwards e Ben Spies, l'australiano Troy Corser e il britannico James Toseland oltrech\u00e9 l'italiano Max Biaggi, quest'ultimo divenuto nel 2010 il primo capace d'interrompere 22 anni di dominio anglofono nell'albo d'oro dei campioni del mondo.\nGara.\nLe gare del Superbike possono essere paragonate alle gare del campionato del mondo turismo delle quattro ruote, in cui si utilizzano automobili derivate da quelle di serie. Caratteristica peculiare che differenzia le gare di Superbike da quelle del motomondiale \u00e8 la presenza della Superpole per decidere la griglia di partenza, avvenimento che si disputa il sabato e alla quale partecipano i 16 piloti pi\u00f9 veloci durante le qualifiche del venerd\u00ec.\nLa \"vecchia\" Superpole era una modalit\u00e0 di qualifica particolarmente entusiasmante, in quanto il pilota aveva a disposizione un solo giro, ed in quello soltanto doveva dare il meglio per posizionarsi pi\u00f9 avanti possibile nella griglia di partenza del giorno dopo. Dal 2009 la Superpole \u00e8 cambiata, diventando pi\u00f9 simile alle prove di qualificazione della Formula 1. La Superpole \u00e8 divisa in 3 parti da 12 minuti, con 7 minuti di pausa l'una dall'altra. I migliori 20 piloti delle prove ufficiali entrano in pista insieme per fare il miglior tempo. Al termine della prima qualificazione vengono eliminati i 4 piloti pi\u00f9 lenti. Solo 16 piloti accedono quindi alla seconda sessione e, fra questi, solo i migliori 8 si contendono le prime due file della griglia di partenza durante la terza sessione. I piloti hanno a disposizione solo 2 gomme da tempo da poter utilizzare nelle qualifiche. Nel 2010 la modalit\u00e0 della Superpole \u00e8 rimasta invariata, sono cambiati i tempi delle 3 sessioni, portata a 14 minuti la prima e ridotta a 10 l'ultima.\nLa seconda differenza concerne la presenza di due manche. In una stessa giornata si corrono quindi 2 manche sullo stesso circuito. Le due manche sono perfettamente identiche, hanno la stessa griglia di partenza e assegnano entrambe punti validi per la classifica generale."}
{"id": "251977", "revid": "1610933", "url": "https://it.wikipedia.org/wiki?curid=251977", "title": "Romanzo epistolare", "text": "Il romanzo epistolare \u00e8 un particolare tipo di romanzo che non ha un ritmo narrativo diretto ma che si affida allo scambio di lettere tra personaggi.\nCaratteristiche di un romanzo epistolare.\nLo svolgimento della storia \u00e8 lasciato ai personaggi, a ci\u00f2 che si scrivono. Attraverso le lettere \u00e8 possibile, infatti, fornire elementi capaci di portare avanti la trama, oltre a elementi utili alla caratterizzazione dei personaggi e alla rappresentazione di ambienti e contesti.\nStruttura del romanzo epistolare.\nIl romanzo epistolare \u00e8 un romanzo formato da lettere che possono essere di due o pi\u00f9 personaggi combinate in modo da far pervenire al lettore i diversi punti di vista sugli avvenimenti raccontati, usando a volte stile diverso in base al livello culturale e sociale che viene attribuito ai mittenti. Altre volte si tratta di lettere di un solo personaggio che l'autore immagina essere state ritrovate per caso o inviate direttamente a lui o all'editore. La vicenda si pu\u00f2 desumere dal succedersi delle varie lettere, ma possono anche esserci interventi dell'autore stesso o curatore per dare spiegazioni sui punti poco chiari, per collegare tra loro le lettere, per chiarire i collegamenti o raccontare quanto successo tra una lettera e l'altra.\nI modelli.\nFanno da modelli al romanzo epistolare alcuni testi classici dal carattere poetico scritti in forma di lettere come le \"Heroides\" di Ovidio, una serie di lettere d'amore che l'autore attribuisce ad amanti appartenenti alla mitologia, ma soprattutto il diffondersi delle raccolte di libri di lettere nel Cinquecento.\nLa produzione del Cinquecento.\nSi deve alla produzione cinquecentesca un abbozzo di romanzo epistolare pubblicato a Venezia nel 1563 dal titolo \"\"Lettere amorose di due nobilissimi intelletti\" di Alvisio Pasqualigo\".\nRomanzi epistolari.\nTra i pi\u00f9 famosi romanzi epistolari vi sono: "}
{"id": "251982", "revid": "125044677", "url": "https://it.wikipedia.org/wiki?curid=251982", "title": "Parco giochi", "text": "Un parco giochi \u00e8 uno spazio attrezzato in cui \u00e8 possibile liberamente giocare e svolgere attivit\u00e0 motoria. Normalmente sono inseriti all'interno di parchi pubblici, scuole, oratori, spiagge o attivit\u00e0 commerciali e sono rivolti ai bambini fino agli adolescenti.\nIl parco giochi nelle citt\u00e0 moderne tenta di colmare la carenza di opportunit\u00e0 di gioco libero all'aperto ed \u00e8 anche una prima importante occasione di socialit\u00e0 al di fuori della scuola e di altre attivit\u00e0 disciplinate.\nStoria.\nI parchi sono di concezione relativamente recente in quanto risalgono all'800 ma si possono far risalire anche al periodo dal 400 al 600 d.c. in quanto erano collegati alle festivit\u00e0 religiose, situazioni in cui avvenivano gli scambi e i festeggiamenti.\nLa pi\u00f9 antica rappresentazione di uno spazio pubblico, in cui i bambini si trovano a giocare, \u00e8 il dipinto \"Giochi di bambini\" del pittore fiammingo Pieter Bruegel il Vecchio. All'inizio del secolo XIX il medico e teorico dell'architettura tedesco Bernhard Christoph Faust, nell'ambito della sua teoria architettonica \"Sonnenbaulehre\", promosse l'istituzione dei parco giochi.\nQuest'idea \u00e8 stata in seguito implementata anche in forma ampliata.\nPer quanto riguarda l'Italia la testimonianza dei primi parchi risale al 1936 a Milano, presso il Palazzo della Triennale. Da allora, con il diminuire delle aree all'aperto destinabili al gioco, il parco giochi ha aumentato sempre di pi\u00f9 la sua importanza sociale e ricreativa, soprattutto nelle citt\u00e0.\nProgettazione.\nI parchi giochi sono rivolti a una fascia d'et\u00e0 che va dall'anno di vita fino ai 14 anni. Negli ultimi anni si pone attenzione sulla sicurezza delle attrezzature e a considerare il parco giochi come un tutt'uno organico, sulla base di un'offerta ludica varia ed equilibrata. I materiali si sono diversificati: all'uso dell'acciaio dei primi parchi gioco (anni '70) \u00e8 stato affiancato il legno e la plastica, le strutture rigide e mobili sono state sostituite da pi\u00f9 attraenti e meno pericolose funi e reti di corda.\nGruppi di et\u00e0.\nSpesso all'area giochi per i bambini si affiancano anche strutture per tutte le et\u00e0 come piste ciclabili, percorsi per mountain bike, piste per biglie, piste per pattini a rotelle, ostacoli e rampe per lo skateboard, scacchiere giganti, labirinti, tavoli da ping-pong e arene.\nA partire dai primi anni Duemila in aree come Europa, Cina e in seguito anche Stati Uniti d'America il concetto di \"spazio giochi\" \u00e8 stato adattato anche alla popolazione adulta, creando luoghi in spazi urbani dove poter svolgere attivit\u00e0 all'aperto, soprattutto per ridurre i problemi sociali legati alla sedentariet\u00e0 e all'obesit\u00e0.\nPrincipi costruttivi e organizzativi.\nNegli ultimi anni si pone attenzione sulla sicurezza delle attrezzature ed a considerare il parco giochi come un tutt'uno organico, sulla base di un'offerta ludica varia ed equilibrata. I materiali si sono diversificati: all'uso dell'acciaio dei primi parchi gioco (anni '70) \u00e8 stato affiancato il legno e la plastica, le strutture rigide e mobili sono state sostituite da pi\u00f9 attraenti e meno pericolose funi e reti di corda.\nAttrezzature e giochi.\nI moderni parchi giochi sono attrezzati con tradizionali scivoli, altalene \"oscillanti\" e \"basculanti\", dondoli, giostre e buche con la sabbia, ai quali si affiancano sempre nuovi giochi come casette, giochi a molla, funivie, palestre, giochi con l'acqua, torri e ponti, strutture di arrampicata e piramidi in corda. Questi giochi sono spesso connessi tra loro in un'unica struttura a tema, pi\u00f9 o meno grande. \nNei parchi gioco possono essere installate anche strutture gonfiabili, ma richiedono obbligatoriamente la sorveglianza di un operatore specializzato. Nel 2007 \u00e8 stata emanata la norma specifica sulla sicurezza di tali attrezzature che va sotto la denominazione UNI EN 14960:2007, Attrezzature da gioco gonfiabili - Requisiti di sicurezza e metodi di prova.\nLegislazione.\nDal 1998 le norme europee EN1176 (attrezzature per aree da gioco) e EN1177 (rivestimenti di superfici di aree da gioco) regolamentano le caratteristiche tecniche delle attrezzature e la norma UNI 11123:2004 la progettazione dei parchi e aree da gioco all'aperto.\nI piani regolatori dei vari L\u00e4nder tedeschi prescrivono chiaramente la creazione dei parchi gioco. Ad esempio il piano regolatore bavarese prevede che per aree edificate con palazzi di oltre 3 appartamenti venga costruito un parco giochi di adeguate dimensioni, qualora non ve ne sia gi\u00e0 uno nelle vicinanze. Nessun grande progetto di edilizia residenziale pu\u00f2 essere realizzato senza un parco giochi. I parco giochi pubblici devono essere sottoposti almeno una volta all'anno a controlli di adeguatezza e sicurezza. Le cooperative edilizie sono tenute a curare la sabbia delle sabbionaie. Nella maggior parte dei parco giochi vige il dievieto d'accesso per i cani."}
{"id": "251991", "revid": "599", "url": "https://it.wikipedia.org/wiki?curid=251991", "title": "Eteroquadrato", "text": ""}
{"id": "251994", "revid": "47767", "url": "https://it.wikipedia.org/wiki?curid=251994", "title": "Castel dell'Ovo", "text": "Il Castel dell'Ovo (\"castrum Ovi\", in latino), \u00e8 il castello pi\u00f9 antico della citt\u00e0 di Napoli ed \u00e8 uno degli elementi che spiccano maggiormente nel celebre panorama del golfo. Si trova tra i quartieri di San Ferdinando e Chiaia, di fronte a via Partenope.\nOrigini del nome.\nUn'antica leggenda vuole che il suo nome derivi dall'aver il poeta latino Virgilio nascosto nelle segrete dell'edificio un uovo magico che aveva il potere di mantenere in piedi l'intera fortezza. La sua rottura avrebbe per\u00f2 provocato non solo il crollo del castello, ma anche una serie di rovinose catastrofi alla citt\u00e0 di Napoli. Durante il XIV secolo, al tempo di Giovanna I, il castello sub\u00ec ingenti danni a causa del crollo parziale dell'arco sul quale \u00e8 poggiato e, per evitare che tra la popolazione si diffondesse il panico per le presunte future catastrofi che avrebbero colpito la citt\u00e0, la regina dovette giurare di aver sostituito l'uovo.\nIn verit\u00e0 fu questa una delle tante \u2018magie\u2019 che si attribuirono nel Medio Evo alla figura di Virgilio, fama scaturita dalla circostanza che il poeta visse a lungo a Napoli, citt\u00e0 che molto amava e nella quale era diventato un personaggio noto e autorevole, ritenuto un uomo capace appunto di poteri superumani, poteri che, a quanto pare, egli non si cur\u00f2 di smentire.\nCome racconta Bartolomeo Caracciolo detto Carafa (1300-1362) al cap. XVII delle sue \"Chroniche de la inclyta cit\u00e0 de Napole etc.\" - una storia di Napoli che fu in un primo tempo erroneamente attribuita a Giovanni Villani in quanto ne riportava alcuni brani, in realt\u00e0 Virgilio, divenuto amico dell\u2019allora \"magister civium\" (\u2018sindaco\u2019) della citt\u00e0, un nipote dell\u2019imperatore Ottaviano Augusto di nome Marcello, era stato da questi ingaggiato come suo consigliere per i lavori di bonifica che urgevano alla citt\u00e0, agglomerato urbano allora molto infetto perch\u00e9 mancante di chiaviche e oppresso da zone paludose, quindi infestato da roditori e insetti apportatori di pestilenze.\nVirgilio, buon conoscitore della materia perch\u00e9 istruito in ci\u00f2 soprattutto dagli insegnamenti del padre, il quale era stato proprietario terriero, agricoltore, apicultore e allevatore, indirizz\u00f2 e guid\u00f2 vasti e molteplici lavori di bonifica, anche se, come ricorda l\u2019ubicazione della sua tomba, fu ricordato soprattutto per aver promosso lo scavo originario (o l\u2019allargamento) della lunga galleria sotterranea che portava da Mergellina verso Bagnoli e che evitava ai viaggiatori sia il faticoso scavalcamento della collina di Posillipo sia in alternativa la lunga deviazione per utilizzare l\u2019altro passaggio sotterraneo, quello di Seiano, per raggiungere il quale bisognava per\u00f2 percorrere tutta la costiera di Posillipo.\nPoich\u00e9 tutti quei lavori ebbero grande e straordinario successo, essendosi eliminati cos\u00ec tanti disagi che avevano da secoli reso molto pi\u00f9 difficile la vita civile dei napoletani, questi incominciarono appunto a considerare Virgilio una specie di mago, a ci\u00f2 forse anche indotti dall\u2019appartenere la famiglia di sua madre alla \"gens Magia\". Ma questa diceria dell\u2019uovo nel castello venne fuori in verit\u00e0 non prima del Basso Medioevo, probabilmente inventata per spiegare in una maniera fantastica come il \"Castrum Lucullianum\" si fosse guadagnato quel nome popolare di \u2018castello dell\u2019ovo\u2019, nome che gi\u00e0 si legge nei documenti del secolo tredicesimo relativi al regno di Carlo I d\u2019Angi\u00f2 e dovuto alla sua forma appunto ovulare, forma che gli era stata data da Ruggiero il Normanno nel secolo precedente quando questo re lo aveva ricostruito sulle rovine preesistenti. Il predetto Carafa riport\u00f2 quella leggenda con dovizia di particolari e unitamente a diverse altre che riguardavano Virgilio (\"Era in nel tempo delo dicto Virgilio uno Castello edificato dentro mare sopra uno scoglio come per fino m\u00f2; el quale se chiamava \u2018lo Castello Marino\u2019 ouero \u2018di mare\u2019\u2026 Ib. Cap. XXXI\").\nPurtroppo le verit\u00e0 storiche a volte sono dimenticate e quindi perdute, mentre le leggende sono molto longeve e spesso persino gli storici le prendono in considerazione; ma fortunatamente gli archivisti napoletani dell\u2019Ottocento erano qualificati studiosi e i documenti che studiavano dicevano che era stata appunto la particolare forma del castello - poi detto ufficialmente \u2018di S. Salvatore\u2019 perch\u00e9 contenente una chiesetta a quel santo dedicata - e non le pretese \u2018magie\u2019 di Virgilio ad aver fatto nascere quel nome popolare. Vedi a tal proposito Angelo Antonio Scotto (\"Syllabus Membranorum ad Regiae Siclae Archivum pertinentium.\" Vol. I, pp. 35-36. Napoli, 1824), il quale, citando il doc. n. 4 del Fascicolo VII, alla nota 2 scrive: \"\u2026 Immo temporis progressu factum est, ut ab OVI figura (nam deridicula est Villani Iohannis fabella Lib. II. cap. 3o.) CASTRUM OVI ipsum Neapolitani nuncuparint, quod et adhuc auditur.\" \nVedi inoltre Mariano de Laurentiis (\"Antiquitates Campaniae Felicis a Mariano de Laurentiis elucubratae. Pars altera\", pp. 146-150. Napoli, 1826), il quale scrive: \"Gulielmus autem I. Malus nomine arcem Normandicam ibi aedificavit anno MCLXX; hinc ex ea tempestate Ovi Castrum ab insulae rotunditate audiit. Iam ante insula Maior, et Salvatoris insula per patrios auctores fuit compellata, ut inter alios probat Claritus loco ante citato pluribus scriptorum Medii \u00c6vi auctoritatibus\". Ma ufficialmente era detto \"Castrum Salvat\u00f3ris ad Mare\u2026\"\nLa curiosit\u00e0 fu che gli spagnoli del \"Gran Capit\u00e1n\" Gon\u00e7alo Hernandez de C\u00f2rdova y Aguilar che nel 1503 conquistarono il Regno di Napoli, sentendo chiamare il castello \u2018Castel dell\u2019Ovo\u2019, capivano, a causa della quasi uguale pronuncia, \"Castillo del Lobo\" (\u2018Castello del Lupo\u2019) e cos\u00ec per un paio di secoli continuarono pertanto a chiamarlo in Spagna e in Fiandra (\"\u2026 Castel del Ovo: a que corruto o nome, \u00e7haman Castel del Lobo.\" In Joam de Castro, \"Discurso da vida do sempre bem vindo et apparecido Rey Dom Sebastiam etc.\" P. 4 \"verso\". Parigi, 1602.\nStoria.\nMegaride e il Castrum Lucullanum.\nIl castello sorge sull'isolotto di tufo di Megaride (greco: \"Megaris\"), propaggine naturale del monte Echia, che era unito alla terraferma da un sottile istmo di roccia. Questo \u00e8 il luogo dove venne fondata Parth\u00e8nope nell'VIII secolo a.C., per mano cumana.\nNel I secolo a.C. Lucio Licinio Lucullo acquis\u00ec nella zona un fondo assai vasto (che secondo alcune ipotesi andava da Pizzofalcone fino a Pozzuoli) e sull'isola costru\u00ec una splendida villa, Villa di Licinio Lucullo, che era dotata di una ricchissima biblioteca, di allevamenti di murene e di alberi di pesco importati dalla Persia, che per l'epoca erano una novit\u00e0 assieme ai ciliegi che il generale aveva fatto arrivare da Cerasunto. \nLa memoria di questa propriet\u00e0 perdur\u00f2 nel nome di \"Castrum Lucullanum\" che il sito mantenne fino all'et\u00e0 tardoromana.\nIn tempi pi\u00f9 oscuri per l'Impero - met\u00e0 del V secolo - la villa venne fortificata da Valentiniano III e le tocc\u00f2 la sorte di ospitare il deposto ultimo Imperatore di Roma, Romolo Augusto, nel 476.\nSuccessivamente la morte di Romolo Augusto, sull'isolotto di Megaride e su monte Echia, gi\u00e0 alla fine del V secolo, si insediarono monaci basiliani chiamati dalla Pannonia da una matrona Barbara con le reliquie dell'abate Severino. Allocati inizialmente in celle sparse (dette \"romitori basiliani\"), i monaci adottarono nel VII secolo la regola benedettina e crearono un importante \"scriptorium\" (avendo probabilmente a disposizione anche quanto restava della biblioteca luculliana).\nIl Medioevo: il Ducato di Napoli, i re normanni, svevi e angioini.\nNell'872, sull'isolotto al tempo denominato di San Salvatore i Saraceni imprigionano il vescovo Atanasio di Napoli, ma lo sforzo congiunto delle flotte del Ducato di Napoli e della Repubblica di Amalfi permette di liberare il vescovo e scacciare i musulmani.\nIl complesso conventuale venne per\u00f2 raso al suolo all'inizio del X secolo dai duchi di Napoli, per evitare che vi si fortificassero di nuovo i Saraceni usandolo come base per l'invasione della citt\u00e0, mentre i monaci si ritirarono a Pizzofalcone. \nIn un documento del 1128 nel sito viene nuovamente citata una fortificazione, denominata \"Arx Sancti Salvatoris\" dalla chiesa di San Pietro che vi avevano costruito i monaci. Testimone dell'insediamento dei monaci basiliani \u00e8 proprio quanto resta di questo luogo di culto, fondato dagli stessi monaci e le cui prime notizie risalgono al 1324. L'unico elemento architettonico di rilievo rimasto \u00e8 l'ingresso preceduto dai grandi archi del loggiato.\nRuggiero il Normanno, conquistando Napoli nel 1140 costru\u00ec il castello che venne portato a termine dall'architetto Buono. L'uso abitativo del castello tuttavia veniva sfruttato solo in poche occasioni dato che, con il completamento del Castel Capuano, furono spostate l\u00ec tutte le direttrici di sviluppo e di commercio verso terra. Con i Normanni, inizi\u00f2 un programma di fortificazione sistematica del sito, che ebbe nella torre \"Normandia\" il suo primo baluardo, ed era quella su cui sventolavano le bandiere.\nCon il passaggio del regno agli Svevi attraverso Costanza d'Altavilla, castel dell'Ovo viene ulteriormente fortificato nel 1222 da Federico II, che fa costruire altre torri - torre di Colleville, torre Maestra e torre di Mezzo. In quegli anni, il castello divenne una residenza e anche prigione di stato.\nIl re Carlo I d'Angi\u00f2 si insedi\u00f2 a Castel Nuovo (Maschio Angioino). Mantenne tuttavia a castel dell'Ovo - che proprio in questo periodo comincia ad essere denominato \"chateau de l'Oeuf\" o \"castrum Ovi incantati\" - i beni da custodire nel luogo meglio fortificato: ne fece quindi la residenza della famiglia, apportandovi allo scopo numerosi restauri e modifiche, e vi mantenne il tesoro reale. In questo periodo, in quanto prigione di stato, nel castello vi fu rinchiuso Corradino di Svevia prima di essere decapitato nella piazza del Mercato, e i figli di Manfredi e della regina Elena Ducas.\nDopo un evento sismico che nel 1370 aveva fatto crollare l'arco naturale che costituiva l'istmo, la regina Giovanna lo fece ricostruire in muratura, restaurando anche gli edifici normanni. Dopo avere abitato il castello come sovrana, la regina qui venne imprigionata dall'infedele nipote Carlo di Durazzo, prima di finire in esilio a Muro Lucano.\nGli Aragonesi, i vicer\u00e9, i Borbone.\nAlfonso V d'Aragona, iniziatore della dominazione aragonese a Napoli (1442 \u2013 1503), apport\u00f2 al castello ulteriori ristrutturazioni, arricchendo il palazzo reale, ripristinando il molo, potenziando le strutture difensive e abbassando le torri.\nSuccessogli al trono il figlio Ferrante I, ricevuti saccheggiamenti dalle milizie francesi, egli per riappropriarsi del castello dovette bombardarlo con l'artiglieria. \nIl castello fu ulteriormente danneggiato dai francesi di Luigi XII e dagli spagnoli di Gonzalo Fern\u00e1ndez de C\u00f3rdoba, che spodestarono per conto di Ferdinando II di Aragona, re di Spagna, l'ultimo re aragonese di Napoli. Nel 1503 l'assedio di Ferdinando il Cattolico demol\u00ec definitivamente quanto restava delle torri. Il castello fu allora nuovamente e massicciamente ristrutturato, assumendo la forma che oggi vediamo. Mutati i sistemi di armamento - dalle armi da lancio e da getto alle bombarde - furono ricostruite le torri ottagonali, ispessite le mura, e le strutture difensive furono orientate verso terra, e non pi\u00f9 verso il mare. Sconfitti i francesi per due volte, a Cerignola e sul Garigliano, avvenne la completa conquista dell'intero Regno di Napoli in favore della Spagna.\nDurante il regno dei Vicer\u00e9 spagnoli e successivamente dei Borbone il castello fu fortificato ancor pi\u00f9 con batterie e due ponti levatoi. La struttura perse completamente la funzione di residenza reale e dal XVIII secolo anche il titolo di \"fabbrica reale\", e venne adibito ad accantonamento ed avamposto militare - dal quale gli spagnoli bombardarono la citt\u00e0 durante i moti di Masaniello - e a prigione, dove fu recluso fra gli altri il filosofo Tommaso Campanella prima di essere condannato a morte, e pi\u00f9 tardi alcuni giacobini, carbonari e liberali fra cui Carlo Poerio, Luigi Settembrini, Francesco De Sanctis.\nDall'Unit\u00e0 d'Italia a oggi.\nDurante il periodo del cosiddetto \"Risanamento\", che cambi\u00f2 il volto di Napoli dopo l'Unit\u00e0 d'Italia, un progetto elaborato dall'Associazione degli scienziati letterati e artisti nel 1871 prevedeva l'abbattimento del castello per far posto ad un nuovo rione. Nel dopoguerra alcune famiglie della marina militare andarono ad abitare l\u00ec, finendo poi di essere sfrattate nel 1980 per il risanamento del castello e per farlo diventare un luogo di cultura per Napoli.\nOggi \u00e8 annesso allo storico rione di Santa Lucia ed \u00e8 visitabile. Nelle grandi sale si svolgono mostre, convegni e manifestazioni. Alla sua base sorge il porticciolo turistico del \"Borgo Marinari\", animato da ristoranti e bar, sede storica di alcuni tra i pi\u00f9 prestigiosi circoli nautici napoletani."}
{"id": "251995", "revid": "6923", "url": "https://it.wikipedia.org/wiki?curid=251995", "title": "The Rokes", "text": "I Rokes, originariamente conosciuti come Shel Carson Combo, sono stati un gruppo di musica beat inglese, che ha raggiunto il successo in Italia, vendendo pi\u00f9 di 5 milioni di dischi, 17 singoli 45 giri, 5 album 33 giri, contendendo con l'Equipe 84 il titolo di principale band del \"beat italiano\".\nStoria.\n1960-1964: \"Shel Carson Combo\".\nIl gruppo si forma nel Regno Unito nel 1960 con il nome \"Shel Carson Combo\", con Shel Shapiro alla voce e alla chitarra, Robert 'Bobby' Posner al basso, Mike Shepstone alla batteria e Vic Briggs (che poi entrer\u00e0 negli Animals) alla chitarra solista, in seguito sostituito da Johnny Charlton. Shapiro \u00e8 l'unico con esperienze di un certo rilievo (aveva accompagnato Gene Vincent \nin una serie di tour europei). Shepstone (discendente per parte di madre dal grande poeta del Regno Unito John Keats) e Shapiro sono stati compagni di scuola, e avevano suonato insieme in gruppi studenteschi.\nDopo una serie di tourn\u00e9e in Inghilterra e Scozia e dopo essersi esibiti stabilmente al famoso locale di Carnaby Street \"The Roaring Twenties\", nell'autunno del 1962 anche gli \"Shel Carson Combo\" si recano a suonare per diversi mesi ad Amburgo. Vengono contattati, prima di tornare nel Regno Unito, da Colin Hicks (cantante di rock and roll, fratello del pi\u00f9 noto Tommy Steele), che doveva effettuare un tour in Italia, dove aveva una piccola notoriet\u00e0 per la canzone \"Giddyup a Ding Dong\", inserita nella colonna sonora del mondo movie di Alessandro Blasetti intitolato \"Europa di notte\" (1958), e che li scrittura sotto il nome abituale della sua band di accompagnamento,\"The Cabin Boys\". Briggs, che non vuole andarsene dall'Inghilterra, lascia la band ed \u00e8 sostituito da Johnny Charlton. Si compone la formazione definitiva dello \"Shel Carson Combo\" e quindi dei futuri \"Rokes\".\nDurante il concerto, a Torino avviene l'episodio che cambia la loro carriera. Colin Hicks, prima del concerto, perde la voce, ma lo spettacolo non viene annullato. A Shel e compagni viene chiesto di esibirsi al suo posto: si presentano con il loro nome originario ed eseguono il loro repertorio, costituito da \"cover\" di brani blues e \"rock'n'roll\", riscuotendo un notevole successo, al punto che vengono scritturati per dei concerti autonomi.\n1964: The Rokes e l'inizio della Brit-It invasion.\nDurante una serata al teatro Ambra Jovinelli di Roma vengono notati da Teddy Reno, manager di Rita Pavone, che propone loro di partecipare come gruppo di accompagnamento della cantante torinese. Con lei incisero \"San Francisco\". Fu in questo periodo che il gruppo decide di chiamarsi \"Rokes\", invece di \"Shel Carson Combo\" Su tale denominazione curiosa sono circolate varie interpretazioni, secondo alcuni si tratta di una voce gergale o dialettale inglese, oppure semplicemente una variazione fonetica di \"Rocks\"; secondo Bobby Posner era invece una variante fonetica di \"rake\" (rastrello), escogitata da Johnny Charlton. Teddy Reno diventa anche il loro produttore, procurando un contratto con l'ARC, per la quale incidono nel 1964 il primo 45 giri, contenente sul lato A un classico del rock and roll dal titolo \"Shake, Rattle and Roll\".\nGrazie a Teddy Reno partecipano nello stesso anno al Festival degli sconosciuti di Ariccia con \"Un'anima pura\" (un vecchio successo scritto da Claudio Celli e Gianni Guarnieri, entrambi nel Quartetto Radar, per Don Marino Barreto Junior che la incise con il titolo \"Un'anima tra le mani\"), ottenendo un buon piazzamento (il vincente sar\u00e0 Dino).\nVengono scritturati per la pubblicit\u00e0 dei gelati Algida su Carosello, che aumenta la loro popolarit\u00e0 e fama, grazie anche al loro caratteristico accento inglese (come succeder\u00e0 anche a Mal qualche tempo dopo) nel lanciare lo \"slogan\": \u00abPosso dire una parola? C'\u00e8 un Algida laggi\u00f9 che mi fa gola\u00bb.\n1965-1967: The Rokes e gli anni delle classifiche.\nLa grande notoriet\u00e0 viene con la canzone \"C'\u00e8 una strana espressione nei tuoi occhi\", versione in italiano di \"When You Walk in the Room,\" scritta dalla cantautrice statunitense Jackie DeShannon ma portata al successo dai Searchers (incisa anche nello stesso periodo dai New Dada e da Gianni Morandi con un altro testo e con il titolo di \"La mia voce\"), che entra nelle prime posizioni della classifica, consentendo loro di incidere il primo album.\nLe serate aumentano, diventano uno dei gruppi principali del Piper Club e girano anche alcune pellicole, come \"Altissima pressione\" per la regia di Enzo Trapani e soprattutto \"Rita, la figlia americana\" di Piero Vivarelli, dove hanno modo di recitare insieme a Tot\u00f2 e di presentare alcune canzoni come \"Take a Look\", \"No, no, no\", \"Grazie a te\" (versione in italiano di \"I'm Alive\" degli Hollies) e \"The Wind Will Carry Them By\".\nHanno molto materiale proprio e non si affidano esclusivamente a \"cover\" italiane di canzoni straniere, come molti altri gruppi beat. Nei testi, a volte scritti da Mogol, spesso propongono gli ideali di pace e fratellanza tipici del beat. Caratteristiche nelle loro esibizioni dal vivo le insolite chitarre Eko, a forma di freccia, successivamente definite \"Eko Rokes\".\nIl biennio 1966-1967 \u00e8 quello in cui i Rokes, ormai definiti \"i Beatles italiani\", raggiungono l'apice del successo, grazie soprattutto a due singoli: \"Che colpa abbiamo noi\" (versione in italiano di \"Cheryl's Goin' Home\" di Bob Lind, con testo di Mogol), che si piazza al secondo posto in classifica allo storico Cantagiro 1966 e conquista il primato nella classifica delle vendite di dischi a 45 giri, ed \"\u00c8 la pioggia che va\", (\"cover\" di \"Remember the Rain\" di Bob Lind, che verr\u00e0 ripresa anche da Caterina Caselli), che arriva prima in classifica. Il retro, \"Piangi con me\", viene tradotto in inglese dai The Grass Roots, e con il titolo di \"Live for Today\" entra in classifica negli Stati Uniti.\nNell'agosto 1966 i Rokes vincono l'importante rassegna del \"Cantastampa\" con il brano \"Che mondo strano\" di Sergio Modugno; nello stesso periodo Shel Shapiro e Mike Shepstone pubblicano un 45 giri con lo pseudonimo Les &amp; Kim: \"La mia ispirazione\" e \"Unchained Melody\".\nNel 1967 partecipano al Festival di Sanremo con \"Bisogna saper perdere\", che presentarono in coppia con Lucio Dalla, ottenendo nuovamente un notevole successo di vendite (note caratteristiche dell'esibizione sono l'esibizione di profilo e il colpo di tacco all'unisono di Shel, Johnny e Bobby, durante il ritornello), come con \"Eccola di nuovo\", versione in italiano di \"Here Comes My Baby\" di Cat Stevens, e con \"Cercate di abbracciare tutto il mondo come noi\", in cui si accostano alle sonorit\u00e0 hippy californiane (il disco viene stampato in un vinile particolare, mescolato a essenze di colonia, che lo rendono profumato).\nNella primavera dello stesso anno il popolare gioco televisivo \"Chiss\u00e0 chi lo sa?,\" condotto da Febo Conti, indice un sondaggio-referendum fra il pubblico dei giovanissimi per stabilire il gruppo musicale preferito (il voto doveva essere inviato per cartolina postale), che per i Rokes si traduce in un vero e proprio trionfo, come nel successivo sondaggio promosso dal settimanale \"Giovani\". Nell'intervista rilasciata sempre in quell'anno dai Nomadi allo stesso periodico vengono definiti il migliore gruppo beat in Italia, musicalmente di gran lunga superiori all'Equipe 84. Sempre nell'estate del 1967, i Rokes si esibiscono in applauditissimi concerti e gal\u00e0 a La Bussola di Sergio Bernardini, in Versilia, tempio della musica internazionale in quegli anni.\n1968-1970: Il declino.\nNel 1968 si presentano nuovamente al Festival di Sanremo, in coppia con i Cowsills, con la canzone \"Le opere di Bartolomeo\": brano non pienamente riuscito, registra un insuccesso di vendite. Anche i successivi, con la sola eccezione di \"Lascia l'ultimo ballo per me\" (versione in italiano di \"Save the Last Dance for Me\"), ultimo loro singolo a entrare in classifica, non hanno miglior successo, pur essendo interessanti (\"Sempre giorno\", ad esempio, presenta delle sonorit\u00e0 psichedeliche particolari).\nNello stesso anno recitano nella commedia musicale di Leo Chiosso e Tata Giacobetti, per la regia di Daniele D'Anza, \"Non cantare, spara\" (1968), parodia Western per la Rai con il Quartetto Cetra. I Rokes interpretano la parte di una trib\u00f9 di pellerossa Cherokee.\nNel 1969 tornano per la terza volta a Sanremo, presentando \"Ma che freddo fa\" in coppia con Nada, ma \u00e8 la versione della cantante livornese che viene ricordata, pur essendo ben eseguita anche quella dei Rokes. Subito dopo il festival, il gruppo tiene alcuni concerti dal vivo, di cui due al teatro Parioli di Roma, poi pubblicati in un CD nel 1993 dalla rivista di collezionismo musicale Raro! Il penultimo 45 giri, \"28 giugno\", \u00e8 il canto del cigno dei Rokes: pezzo molto interessante, soprattutto nella versione \"live\" con l'assolo finale di Johnny Charlton, ottiene un successo clamoroso di pubblico al Cantagiro dello stesso anno.\nPochi mesi dopo, in contemporanea con un programma sulla RAI interamente dedicato a loro (la notizia fu riportata dal settimanale \"Giovani\"), sarebbe dovuto uscire un album \"live\", intitolato \"Due ore con i Rokes\", progetto che la casa discografica abbandona. L'ascolto dell'album consente di apprezzare le notevoli capacit\u00e0 musicali dei Rokes.\nLa mancata pubblicazione del disco, unita ai pochi riscontri commerciali degli ultimi singoli e alle aspirazioni da solista di Shel Shapiro, portano il gruppo allo scioglimento nel 1970.\nThe Rokes dopo The Rokes.\nShapiro resta nel mondo musicale, dedicandosi sia a una carriera come cantautore che all'attivit\u00e0 di produttore e autore per altri interpreti. Spiccano nella sua produzione i brani \"Non ti bastavo pi\u00f9\" del 1971 (composta insieme a Pallavicini), portata al successo da Patty Pravo, \"Era,\" presentata all'Eurofestival 1975 a Stoccolma da Wess &amp; Dori Ghezzi, dove ottiene il 3\u00ba posto in classifica, e \"Per amore della musica\".\nNel 2007 Shapiro riscuote un ottimo successo di critica e di pubblico con lo spettacolo teatrale \"Sar\u00e0\" \"una bella societ\u00e0\", su testi di Edmondo Berselli, poi pubblicato come libro+cd.\nJohnny Charlton, che \u00e8 anche pittore, ha aperto a Roma una galleria d'arte, la Galleria Charlton, ed \u00e8 un apprezzato esperto d'arte. Nel 2010 presenta insieme a Mal per dieci puntate il \"Cinebox\" nella trasmissione televisiva Ciak... si canta!. Nel 2011 \u00e8 il capitano della giuria nel programma \"I raccomandati\". Ritorna nella nuova stagione di Ciak... si canta! per la puntata di chiusura insieme a Mal, per cantare dal vivo e presentare il video di \"She Loves You\" dei Beatles.\nMike Shepstone, per poco tempo, a causa delle disavventure giudiziarie di Alfio Cantarella, suona la batteria con gli eterni amici/rivali dell'Equipe 84, per poi tornare in Inghilterra, imitato da Robert Bobby Posner.\nNel 2013 Posner, nel frattempo stabilitosi nuovamente in Italia, e Shepstone riformano il gruppo col supporto di altri musicisti italiani sotto il nome di \"The Rokes M&amp;B\" suonando dal vivo e incidendo un CD dal titolo \"The Rokes 4ever\"."}
{"id": "251997", "revid": "247222", "url": "https://it.wikipedia.org/wiki?curid=251997", "title": "Giuliana Valci", "text": "Biografia.\nFin da ragazza frequent\u00f2 il mondo della musica, essendo peraltro figlia di Marcella Lumini, interprete di musica leggera in voga negli anni quaranta, e di Marcello Valci, compositore, batterista e direttore d'orchestra molto popolare negli anni trenta e anni quaranta alla RAI: insieme alla sorella e al fratello fu spesso tra il pubblico della trasmissione radiofonica \"Bandiera gialla\". Apparve poi in TV tra i \"collettoni\" di Rita Pavone, quindi frequent\u00f2 il Piper Club, storico locale romano sito in Via Tagliamento.\nVenne notata da Gianni Ravera, che la port\u00f2 alla CBS: per essa incise nel 1967 il primo 45 giri contenente \"Quando gli occhi sono buoni\", firmata da un ventiquattrenne Lucio Battisti e \"Un inutile discorso\", cover di \"The dangling conversation\" di Simon &amp; Garfunkel. Anche se si giov\u00f2 della cassa di risonanza della Caravella dei successi, manifestazione che si teneva a Bari, nella quale venne premiato \"Un inutile discorso\", dal punto di vista commerciale il disco si rivel\u00f2 un insuccesso.\nL'anno dopo, sempre con l'aiuto di Ravera, esord\u00ec al Festival di Sanremo con \"Sera\", scritta appositamente per lei da Andrea Lo Vecchio e da un giovane Roberto Vecchioni e interpretata anche da Gigliola Cinquetti; il Festival quell'anno venne vinto da \"Canzone per te\" interpretata da Sergio Endrigo e Roberto Carlos, mentre \"Sera\" si classific\u00f2 all'ottavo posto. Sempre nel 1968 pubblic\u00f2 un altro 45 giri, cover di \"Honey\" dello statunitense Bobby Goldsboro: \"Amore mi manchi\" era il titolo italiano, e come facciata B venne inserita \"Una sola via\"; questo disco ebbe un esito commerciale pi\u00f9 favorevole.\nNel 1969 era stata scelta per partecipare ancora a Sanremo, questa volta con \"Lontano dagli occhi\" di Sergio Endrigo, ma i discografici propenderanno alla fine per la pi\u00f9 prestigiosa Mary Hopkin, reduce da un successo internazionale con \"Those were the days\". Giuliana fu allora destinata al Cantagiro, per il quale incise \"Le rose nella nebbia\" (facciata B \"Due parole dette al vento\", scritta da Franco Califano), classificandosi ultima.\nDopo aver lasciato la CBS approd\u00f2 ad una piccola casa discografica, la \"CAT Records\", con la quale incise nel 1970 due singoli: \"Zitto\" e \"Uno qualunque\". Nel 1971 usc\u00ec il film \"A cuore freddo\", con Enrico Maria Salerno, diretto da Riccardo Ghione; a Giuliana venne affidato il compito di interpretarne la colonna sonora, per la quale Stelvio Cipriani e Mike Shepstone (ex componente dei Rokes) musicarono \"Lyonesse\". Sull'altra facciata del 45 giri venne inserita \"Un momento\", tratta dal telefilm \"Senza lasciare traccia\".\nNel 1972 cambi\u00f2 ancora etichetta e per la \"People\" incise due pezzi scritti da lei stessa con l'agrigentino Tony Cucchiara, \"Cavaliere di latta\" e \"Come un vecchio amico\"; con questi brani si chiuse la sua produzione discografica e, dopo la partecipazione alla commedia musicale \"Caino e Abele\" del 1973 di Tony Cucchiara, ebbe fine praticamente anche la sua carriera artistica, senza mai avere pubblicato un 33 giri. In un primo momento si dette al giornalismo fondando e dirigendo la rivista di musica \"Sound Flash\", per poi passare alla radio svolgendo il ruolo di presentatrice. Si occup\u00f2 quindi di astrologia con frequenti interventi in trasmissioni radiofoniche.\nGiuliana Valci si \u00e8 spenta a Roma il 12 aprile 2019."}
{"id": "251999", "revid": "28026", "url": "https://it.wikipedia.org/wiki?curid=251999", "title": "Rifugio Fraccaroli", "text": ""}
{"id": "252004", "revid": "110157", "url": "https://it.wikipedia.org/wiki?curid=252004", "title": "Le Born (Alta Garonna)", "text": "Le Born \u00e8 un comune francese di 422 abitanti situato nel dipartimento dell'Alta Garonna nella regione dell'Occitania."}
{"id": "252007", "revid": "384895", "url": "https://it.wikipedia.org/wiki?curid=252007", "title": "Le Burgaud", "text": "Le Burgaud \u00e8 un comune francese di 671 abitanti situato nel dipartimento dell'Alta Garonna nella regione dell'Occitania."}
{"id": "252009", "revid": "110157", "url": "https://it.wikipedia.org/wiki?curid=252009", "title": "Le Cabanial", "text": "Le Cabanial \u00e8 un comune francese di 341 abitanti situato nel dipartimento dell'Alta Garonna nella regione dell'Occitania."}
{"id": "252010", "revid": "106456", "url": "https://it.wikipedia.org/wiki?curid=252010", "title": "Le Cast\u00e9ra", "text": "Le Cast\u00e9ra \u00e8 un comune francese di 782 abitanti situato nel dipartimento dell'Alta Garonna nella regione dell'Occitania.\nIl territorio comunale \u00e8 bagnato dalle acque del fiume Save."}
{"id": "252011", "revid": "640277", "url": "https://it.wikipedia.org/wiki?curid=252011", "title": "Le Cuing", "text": "Le Cuing \u00e8 un comune francese di 416 abitanti situato nel dipartimento dell'Alta Garonna nella regione dell'Occitania."}
{"id": "252012", "revid": "110157", "url": "https://it.wikipedia.org/wiki?curid=252012", "title": "Le Faget", "text": "Le Faget \u00e8 un comune francese di 364 abitanti situato nel dipartimento dell'Alta Garonna nella regione dell'Occitania."}
{"id": "252013", "revid": "110157", "url": "https://it.wikipedia.org/wiki?curid=252013", "title": "Le Fauga", "text": "Le Fauga \u00e8 un comune francese di 1.781 abitanti situato nel dipartimento dell'Alta Garonna nella regione dell'Occitania."}
{"id": "252014", "revid": "110157", "url": "https://it.wikipedia.org/wiki?curid=252014", "title": "Le Fousseret", "text": "Le Fousseret \u00e8 un comune francese di 1.676 abitanti situato nel dipartimento dell'Alta Garonna nella regione dell'Occitania."}
{"id": "252015", "revid": "287204", "url": "https://it.wikipedia.org/wiki?curid=252015", "title": "Le Fr\u00e9chet", "text": "Le Fr\u00e9chet \u00e8 un comune francese di 116 abitanti situato nel dipartimento dell'Alta Garonna nella regione dell'Occitania."}
{"id": "252016", "revid": "106456", "url": "https://it.wikipedia.org/wiki?curid=252016", "title": "Grenade (Alta Garonna)", "text": "Grenade \u00e8 un comune francese di 7.849 abitanti situato nel dipartimento dell'Alta Garonna nella regione dell'Occitania.\nIl territorio comunale \u00e8 bagnato dalle acque del fiume Save."}
{"id": "252017", "revid": "287204", "url": "https://it.wikipedia.org/wiki?curid=252017", "title": "Le Gr\u00e8s", "text": "Le Gr\u00e8s \u00e8 un comune francese di 334 abitanti situato nel dipartimento dell'Alta Garonna nella regione dell'Occitania."}
{"id": "252018", "revid": "106456", "url": "https://it.wikipedia.org/wiki?curid=252018", "title": "L'Isle-en-Dodon", "text": "L'Isle-en-Dodon \u00e8 un comune francese di 2.060 abitanti situato nel dipartimento dell'Alta Garonna nella regione dell'Occitania.\nIl territorio comunale \u00e8 bagnato dalle acque del fiume Save."}
{"id": "252020", "revid": "767487", "url": "https://it.wikipedia.org/wiki?curid=252020", "title": "La Magdelaine-sur-Tarn", "text": "La Magdelaine-sur-Tarn \u00e8 un comune francese di 1.020 abitanti situato nel dipartimento dell'Alta Garonna nella regione dell'Occitania."}
{"id": "252021", "revid": "106456", "url": "https://it.wikipedia.org/wiki?curid=252021", "title": "Le Plan", "text": "Le Plan \u00e8 un comune francese di 489 abitanti situato nel dipartimento dell'Alta Garonna nella regione dell'Occitania."}
{"id": "252022", "revid": "339392", "url": "https://it.wikipedia.org/wiki?curid=252022", "title": "Universit\u00e0 la Sapienza", "text": ""}
{"id": "252023", "revid": "110157", "url": "https://it.wikipedia.org/wiki?curid=252023", "title": "Rieux-Volvestre", "text": "Rieux-Volvestre (fino al 2009 Rieux) \u00e8 un comune francese di 2.502 abitanti situato nel dipartimento dell'Alta Garonna nella regione dell'Occitania."}
{"id": "252024", "revid": "110157", "url": "https://it.wikipedia.org/wiki?curid=252024", "title": "Saint-\u00c9lix-le-Ch\u00e2teau", "text": "Saint-\u00c9lix-le-Ch\u00e2teau \u00e8 un comune francese di 726 abitanti situato nel dipartimento dell'Alta Garonna nella regione dell'Occitania."}
{"id": "252026", "revid": "813316", "url": "https://it.wikipedia.org/wiki?curid=252026", "title": "Bob Fosse", "text": "Vinse, primato senza precedenti, otto Tony Awards per la coreografia e uno per la regia.\nBiografia.\nNato a Chicago da famiglia norvegese, era il pi\u00f9 giovane di sei figli. Dopo il diploma del liceo, fece coppia con Charles Grass, un altro giovane danzatore, e iniziarono una collaborazione sotto l'appellativo di \"The Riff Brothers\". Insieme girarono per i teatri dell'area di Chicago. Sempre molto ambizioso, Fosse cambi\u00f2 vita ed inizi\u00f2 a lavorare come intrattenitore in una serie di piccoli locali notturni. Fu in una di queste occasioni che coreograf\u00f2 il suo primo numero, coinvolgendo quattro ragazze che muovevano ventagli a forma di ostrica sulla musica di Cole Porter. Alla fine Fosse fu assunto per lo show \"Tough Situation\", girando per le basi militari e navali dell'Oceano Pacifico. Dir\u00e0 in seguito che aveva \"perfezionato la tecnica di danzatore, coreografo e direttore mentre eseguiva il suo dovere\".\nFosse si trasfer\u00ec a Hollywood con l'ambizione di diventare il nuovo Fred Astaire. Le sue prime apparizioni sullo schermo furono in \"Baciami Kate!\", \"Tre ragazze di Broadway\", in cui collabor\u00f2 con Stanley Donen in qualit\u00e0 di aiuto regista, e \"The Affairs of Dobie Gillis\", tutti del 1953. Fu la coreografia di un piccolo pezzo in \"Baciami Kate\" che attir\u00f2 l'attenzione dei produttori di Broadway. Anche se la carriera cinematografica di Fosse fin\u00ec piuttosto presto a causa di una prematura calvizie che gli precludeva gran parte dei ruoli, il trasferimento da Hollywood ai teatri di Broadway non fu proprio entusiasmante. Nel 1954, coreograf\u00f2 \"The Pajama Game\", seguito da \"Damn Yankees\" nel 1955. Durante la lavorazione di quest'ultimo conobbe la danzatrice Gwen Verdon. \nDopo aver lavorato per la tv diresse Shirley MacLaine in \"Sweet Charity - Una ragazza che voleva essere amata\" (1969) che ottenne un buon successo. Tale film gli consent\u00ec di firmare negli anni settanta i suoi capolavori: \"Cabaret\" (1972) con Liza Minnelli, il musical teatrale \"Chicago\" (1975), \"Lenny\" (1974) con uno strepitoso Dustin Hoffman e \"All That Jazz - Lo spettacolo comincia\" (1979) con Roy Scheider. Il suo ultimo film \u00e8 \"Star 80\" (1983). Nel 1986 scrisse, diresse e coreograf\u00f2 la produzione di Broadway \"Big Deal\". Mor\u00ec stroncato da un infarto nel 1987, all'et\u00e0 di 60 anni. \nVita privata.\nBob Fosse si spos\u00f2 per la prima volta con la partner danzatrice Marian Niles, poi con la ballerina Joan McCracken dal 1951 al 1959, e infine con Gwen Verdon nel 1960. Dall'unione nacque una figlia, Nicole, anch'essa ballerina come i genitori.\nStile.\nCome coreografo ha fondato uno stile nuovo, tutto suo, influenzando tutta la danza musical e moderna dagli anni '60 in poi. Fosse svilupp\u00f2 uno stile modern/jazz che era immediatamente riconoscibile, essudante una sessualit\u00e0 cinica e stilizzata. Altri caratteri distintivi erano le ginocchia in dentro, le spalle arrotondate e le isolazioni. Influenzato da Fred Astaire, usava bombette, bastoni e sedie come strumenti di scena. Il suo marchio di fabbrica era l'uso dei cappelli, probabilmente provocato dalla sua calvizie. Usava i guanti perch\u00e9 non amava le sue mani. Le sue routine di danza erano intense e dettagliate ma semplici. Si pu\u00f2 dire che Michael Jackson nelle sue performance e video sia stato notevolmente ispirato dallo stile di coreografie e costumi di Bob Fosse (Snake di \"Piccolo Principe\" e\" Billie Jean\"; \"Chicago\" e \"Smooth Criminal\"; i costumi di\" Sweet Charity\" ed \"All The Jazz\").\nAlcuni dei suoi numeri pi\u00f9 popolari includono: \"Steam Heat\" da \"The Pajama Game\" e \"Hey Big Spender\" da \"Sweet Charity\". Le routine in \"Cabaret\" (1972) sono particolarmente caratteristiche del suo stile, la volgare energia del vaudeville e del burlesco aggiornate ai giorni nostri con una certa aria di fredda sofisticazione cosciente.\nPremi.\nFosse vinse molti premi tra i quali un Tony Award per il musical \"Pippin\", l'Oscar al miglior regista nel 1973 per \"Cabaret\" ed un Emmy Award per \"Liza with a Z\". \u00c8 stato il primo artista a vincere questi tre premi nello stesso anno.\nNel 2001 Fosse fu premiato con il Laurence Olivier Award come miglior coreografo teatrale. Il premio fu ritirato da Ann Reinking al \"Prince of Wales Theatre\". \nIl suo musical \"All That Jazz\" (1979) vinse la Palma d'Oro al Festival di Cannes e quattro Oscar tutti relativi al settore artistico-tecnico. \u00c8 un'intransigente fantasia semi-autobiografica che ritrae un coreografo, fumatore accanito, che viene dominato dalla sua personalit\u00e0 compulsiva."}
{"id": "252027", "revid": "287204", "url": "https://it.wikipedia.org/wiki?curid=252027", "title": "Saint-\u00c9lix-S\u00e9glan", "text": "Saint-\u00c9lix-S\u00e9glan \u00e8 un comune francese di 42 abitanti situato nel dipartimento dell'Alta Garonna nella regione dell'Occitania."}
{"id": "252028", "revid": "287204", "url": "https://it.wikipedia.org/wiki?curid=252028", "title": "Saint-Ferr\u00e9ol-de-Comminges", "text": "Saint-Ferr\u00e9ol-de-Comminges \u00e8 un comune francese di 58 abitanti situato nel dipartimento dell'Alta Garonna nella regione dell'Occitania."}
{"id": "252029", "revid": "110157", "url": "https://it.wikipedia.org/wiki?curid=252029", "title": "Saint-Julien-sur-Garonne", "text": "Saint-Julien-sur-Garonne \u00e8 un comune francese di 492 abitanti situato nel dipartimento dell'Alta Garonna nella regione dell'Occitania.\nIl comune si \u00e8 chiamato Saint-Julien, fino al 12 settembre 2005."}
{"id": "252030", "revid": "287204", "url": "https://it.wikipedia.org/wiki?curid=252030", "title": "La Salvetat-Lauragais", "text": "La Salvetat-Lauragais \u00e8 un comune francese di 144 abitanti situato nel dipartimento dell'Alta Garonna nella regione dell'Occitania."}
{"id": "252031", "revid": "110157", "url": "https://it.wikipedia.org/wiki?curid=252031", "title": "La Salvetat-Saint-Gilles", "text": "La Salvetat-Saint-Gilles \u00e8 un comune francese di 6.943 abitanti situato nel dipartimento dell'Alta Garonna nella regione dell'Occitania."}
{"id": "252032", "revid": "1543377", "url": "https://it.wikipedia.org/wiki?curid=252032", "title": "Quadrato bimagico", "text": "In matematica, per quadrato bimagico di ordine \"n\" (intero positivo)\nsi intende un quadrato magico tale che elevando al quadrato tutte le sue entrate\nsi ottiene un altro quadrato magico.\nIl primo quadrato bimagico ad essere individuato ha ordine 8 e somma magica 260.\nBensen ed Jacoby hanno avanzata la congettura che non esista alcun quadrato bimagico non banale (cio\u00e8 privo di entrate ripetute) di ordine inferiore a 8.\nQuesta congettura \u00e8 stata dimostrata da Boyer e Trump per i quadrati magici normali,\ncio\u00e8 per i quadrati magici contenenti gli interi da 1 a \"n\"2.\nNel 1998 John Robert Hendricks trov\u00f2 la dimostrazione che segue, molto semplice,\ndella non esistenza di quadrati bimagici di ordine 3.\nSupponiamo che esista un quadrato bimagico 3 \u00d7 3 della forma seguente\nformula_1\n\u00c8 ben noto che per ogni quadrato magico di questa forma devono valere l'uguaglianza\nla bimagicit\u00e0 comporta quindi\ndi conseguenza\ne quindi\nAnaloga uguaglianza vale per tutte le linee che passano per la casella centrale.\nPer l'ordine 4, Luke Pebody riusc\u00ec a dimostrare con procedimenti simili\nche gli unici quadrati bimagici 4 \u00d7 4 (a meno delle simmetrie del quadrato)\nsono della forma\nformula_6\noppure della forma\nformula_7\nformula_8"}
{"id": "252033", "revid": "287204", "url": "https://it.wikipedia.org/wiki?curid=252033", "title": "Les Tourreilles", "text": "Les Tourreilles \u00e8 un comune francese di 391 abitanti situato nel dipartimento dell'Alta Garonna nella regione dell'Occitania."}
{"id": "252034", "revid": "110157", "url": "https://it.wikipedia.org/wiki?curid=252034", "title": "L'Union", "text": "L'Union \u00e8 un comune francese di 12.227 abitanti situato nel dipartimento dell'Alta Garonna nella regione dell'Occitania."}
{"id": "252036", "revid": "124696805", "url": "https://it.wikipedia.org/wiki?curid=252036", "title": "Giulio Einaudi", "text": "Biografia.\nNacque a Torino, figlio di Luigi Einaudi (futuro 2\u00ba presidente della repubblica) e della moglie Ida Pellegrini, il 2 gennaio 1912, in un appartamento di via Giusti numero 4. Suo padre sarebbe diventato, trentasei anni dopo, presidente della Repubblica Italiana. Ebbe due fratelli maggiori, Roberto, ingegnere e Mario, docente universitario, politico e antifascista.\nFrequent\u00f2 a Torino il liceo classico Massimo d'Azeglio, dove fu allievo dell'antifascista Augusto Monti. Fece quindi parte di una \"confraternita\" di ex-allievi del liceo d'Azeglio, fra i cui membri figuravano Cesare Pavese, Leone Ginzburg, Norberto Bobbio, Massimo Mila, Vittorio Foa, Giulio Carlo Argan, Ludovico Geymonat, Franco Antonicelli e altri.\nIl 15 novembre 1933, appena ventunenne, fond\u00f2 la casa editrice cui diede il suo nome, con sede a Torino al terzo piano di via Arcivescovado 7, nello stesso palazzo che era stato sede del settimanale \"L'Ordine Nuovo\" di Antonio Gramsci.\nDopo 64 anni di lavoro come editore, Giulio Einaudi and\u00f2 in pensione il 4 settembre 1997 all'et\u00e0 di 85 anni. Mor\u00ec il 5 aprile 1999 all'et\u00e0 di 87 anni.\n\u00c8 sepolto nel cimitero di Dogliani.\nHa avuto due mogli, Clelia Grignolio e successivamente, Renata Aldrovandi, sua collaboratrice nella casa editrice, e sei figli: Ida, Riccardo e Mario dalla prima consorte; Elena, Giuliana e Ludovico (pianista e compositore) dalla seconda."}
{"id": "252037", "revid": "179578", "url": "https://it.wikipedia.org/wiki?curid=252037", "title": "Bernardino Lanino", "text": "Biografia.\nFu allievo di Gerolamo Giovenone.\nNella sua evoluzione artistica si possono distinguere tre periodi: \nI suoi esordi furono vercellesi (\"Ultima Cena\" e \"San Rocco\", Museo Borgogna) e il suo maestro fu lo sconosciuto Baldassarre Chodeghis, proveniente da Abbiategrasso.\nFin dagli anni intorno al 1530 Lanino si associ\u00f2 alla bottega di Gaudenzio Ferrari; tuttavia, successivamente al trasferimento di quest'ultimo a Milano (intorno al 1540), Lanino divenne il principale artista sulla scena vercellese.\nL'opera pi\u00f9 importante di questo periodo sono l\"Assunta\" e il \"Compianto su Cristo morto\", entrambe dipinte per la famiglia Ferrero (Biella, San Sebastiano), gli affreschi delle antiche cappelle della \"Pentecoste\" e della \"Flagellazione\" al Sacro Monte di Varallo i cui frammenti superstiti sono oggi conservati presso la Pinacoteca civica di Varallo e la \"Madonna e Santi\" della National Gallery (1543; proveniente da San Francesco a Vercelli). Lo stesso anno dei dipinti biellesi Lanino spos\u00f2 Dorotea, figlia di Girolamo Giovenone.\nDopo la morte di Gaudenzio Ferrari (1543), Lanino ne eredit\u00f2 le commissioni e il ruolo nella piazza artistica milanese; sono databili a questi anni gli affreschi dell'oratorio di Santa Caterina presso la Basilica di San Nazaro (1548-1549; in collaborazione con Giovan Battista della Cerva), quelli della cappella di San Giorgio alla Basilica di Sant'Ambrogio, la pala con il \"Battesimo di Cristo\", gi\u00e0 in San Giovanni in Conca ed oggi al battistero di Busto Arsizio (1554). Sono invece databili all'inizio del decennio successivo (1562) gli affreschi della Basilica di San Magno a Legnano. In questo periodo, oltre ad una forte impronta dell'arte di Gaudenzio Ferrari, Lanino assorb\u00ec numerosi stilemi da Leonardo e dai Leonardeschi milanesi.\nLe ultime importanti commissioni piemontesi furono gli affreschi per il Duomo di Novara (1553) e il ciclo di Santa Caterina a Vercelli (oggi al Museo Borgogna; fine anni '50), il \"Cristo alla colonna\" per Trino Vercellese (1577?) e la \"Madonna del Rosario\" per San Lorenzo a Mortara (1578)\nOpere.\nTra i capolavori del Lanino: la \"Madonna col Bambino, santi e angeli\" (Vercelli, Museo Francesco Borgogna), la \"Adorazione dei Magi\" (Legnano, Basilica di San Magno), \"San Giorgio e la principessa\" (Milano, Basilica di Sant'Ambrogio), l\"Assunta\" (Biella, San Sebastiano), la \"Madonna del cane\" (Vercelli, Museo Borgogna), gli affreschi di Santa Caterina a Milano (Basilica di San Nazaro) e Vercelli (Museo Borgogna), il polittico raffigurante la Vergine col bambino e San Giuseppe, sovrastati dal Padre Eterno e circondati dalle figure di venticinque santi, nella chiesa di San Giorgio a Valduggia, la \"Madonna del Rosario\" nella Basilica di san Lorenzo in Mortara.\nUn francobollo di Poste Italiane, emesso il 1\u00b0 dicembre 2021 dal Ministero dello Sviluppo Economico in occasione delle festivit\u00e0 natalizie, riguarda la \"Madonna del cane\" che, sul documento stesso, \u00e8 diversamente intitolata. \nImportanti dipinti si trovano a Londra (\"Sacra Famiglia\", National Gallery), a Parigi (\"Venere e Marte\", Petit Palais) e a New York (\"Madonna della Misericordia\")."}
{"id": "252039", "revid": "1652635", "url": "https://it.wikipedia.org/wiki?curid=252039", "title": "Pietro Germi", "text": "Dopo essersi dedicato prevalentemente a pellicole di stampo drammatico e dalla forte critica sociale e politica, nella fase della piena maturit\u00e0 cominci\u00f2 ad interessarsi alla commedia, realizzando film che, pur conservando una certa attenzione per le tematiche dei suoi lavori precedenti, assumevano spiccati toni satirici e cinicamente umoristici, che lo hanno portato ad essere considerato uno dei pi\u00f9 importanti esponenti della commedia all'italiana (Il termine stesso fu ispirato da un suo film: \"Divorzio all'italiana\", che gli valse il \"Prix de la meilleure com\u00e9die\" alla 15\u00aa edizione del Festival di Cannes e il Premio Oscar per la miglior sceneggiatura originale nel 1963).\nBiografia.\nLa vita.\nPietro Germi nacque a Genova, in via Ponte Calvi, il 14 settembre del 1914, figlio di Giovanni Germi, un portiere d'albergo, e di Armellina Castiglioni, una casalinga. Nel 1924 la famiglia si trasfer\u00ec in via Santa Croce. Nel 1927, alla morte del padre, Pietro rimase con la madre e le tre sorelle Carolina, Gilda ed Enrichetta, che lavoravano in una nota sartoria. Frequent\u00f2 la scuola fino all'ultimo anno dell'Istituto tecnico dei trasporti e logistica Nautico San Giorgio, ma non consegu\u00ec il diploma perch\u00e9 non si present\u00f2 agli esami finali, nonostante gli eccellenti voti.\nIn seguito, si trasfer\u00ec a Roma per seguire i corsi del Centro sperimentale di cinematografia, rimanendo comunque molto legato alle sorelle. Nel 1941 spos\u00f2 a Genova Anna Bancio e nel 1947 nacque a Genova la figlia Marialinda. In seconde nozze spos\u00f2 Olga D'Ajello, che gli dar\u00e0 i figli Francesco, Francesca e Armellina. Mor\u00ec a Roma il 5 dicembre 1974: le sue spoglie riposano accanto a quelle della prima moglie Anna nel piccolo cimitero di Castel di Guido, nelle vicinanze di Roma.\nGli esordi.\nInizi\u00f2 la sua carriera di attore a 25 anni in \"Retroscena\" (1939), in cui lavor\u00f2 anche come cosceneggiatore. Sempre come attore apparve in \"Gli ultimi filibustieri\" (1943) e in \"Montecassino nel cerchio di fuoco\" (1946). Studi\u00f2 a Roma presso il Centro Sperimentale di Cinematografia, dove segu\u00ec i corsi di regia di Alessandro Blasetti. Nel 1945 esord\u00ec alla regia con \"Il testimone\", di cui firm\u00f2 anche il soggetto, un giallo psicologico del tutto insolito negli anni del neorealismo.\nSeguirono il poliziesco d'ispirazione americana \"Giovent\u00f9 perduta\" (1948) e \"In nome della legge\" (1949), con Massimo Girotti, prodotto da Luigi Rovere, vincitore di tre nastri d'argento e campione d'incassi. Uno dei primi film italiani sulla mafia, per il quale Germi ricevette un Nastro d'argento speciale, che lo consacr\u00f2 come autore. Con il dramma neorealista \"Il cammino della speranza\" (1950), sempre prodotto da Rovere, Germi raggiunse per la prima volta un livello internazionale. Il film venne presentato in concorso a Cannes e vinse l'Orso d'argento e l'Orso d'oro al Festival di Berlino. Il noir realistico \"La citt\u00e0 si difende\" (1951) venne premiato come miglior film italiano al Festival di Venezia.\nCon i suoi film successivi Germi non convinse la critica, ma mantenne un rapporto privilegiato con il pubblico. Nel 1952 diresse \"La presidentessa\", adattamento per il cinema dell'omonima commedia teatrale di Maurice Hennequin e Pierre Veber, un titolo eccentrico nella sua filmografia, e il \"western sudista\" \"Il brigante di Tacca del Lupo\", con Amedeo Nazzari, tratto dal romanzo omonimo di Riccardo Bacchelli. Nel 1953 con \"Gelosia\" port\u00f2 nuovamente sul grande schermo il romanzo di Luigi Capuana \"Il marchese di Roccaverdina\", dopo la versione di appena dieci anni prima diretta da Ferdinando Maria Poggioli, e partecip\u00f2 al film a episodi \"Amori di mezzo secolo\" con il segmento \"Guerra 1915-1918\".\nIl successo.\nRest\u00f2 inattivo per quasi due anni, ma con \"Il ferroviere\" (1956), gir\u00f2 una delle sue opere pi\u00f9 riuscite e intense. \"Il ferroviere\" ottenne un notevole successo di pubblico ed \u00e8 considerato uno dei capolavori del regista genovese e una fra le ultime grandi espressioni del neorealismo cinematografico italiano.\nAd esso seguirono film come \"L'uomo di paglia\" (1958) e il capolavoro \"Un maledetto imbroglio\" (1959), tratto dal romanzo \"Quer pasticciaccio brutto de via Merulana\" di Carlo Emilio Gadda: uno dei primi esempi di poliziesco italiano apprezzato, tra gli altri, da Pier Paolo Pasolini. Nel 1961 spiazz\u00f2 pubblico e critica dando alla sua carriera una svolta imprevedibile: cominci\u00f2 infatti a girare commedie pungenti, satiriche e grottesche.\nIl capolavoro \"Divorzio all'italiana\" (1961), in cui tratteggi\u00f2 l'indimenticabile \"barone Cefal\u00f9\", interpretato da Marcello Mastroianni e irretito dall'adolescente Stefania Sandrelli, apr\u00ec questa nuova fortunata stagione della sua carriera; il film, scritto con Ennio De Concini e Alfredo Giannetti e incentrato sul delitto d'onore, ottenne una candidatura al premio Oscar al miglior regista, un'altra a Mastroianni come miglior attore e ottenne quello per il miglior soggetto e sceneggiatura originale, oltre ad altri prestigiosi riconoscimenti. Dal titolo del film prese il nome un certo tipo di commedia prodotta in Italia in quel periodo, nota come commedia all'italiana.\nGli ultimi film.\nNel 1968 Germi gir\u00f2 l'elogio della vita agreste \"Serafino\", con Adriano Celentano in una delle sue migliori interpretazioni nel ruolo del pastore abruzzese eponimo, che ottenne uno strepitoso successo di pubblico. Nel 1970 fu la volta di \"Le castagne sono buone\" con Gianni Morandi, che per molti, forse a ragione, \u00e8 considerato il film meno riuscito del regista. Dopo \"Alfredo Alfredo\" (1972) con Dustin Hoffman e Stefania Sandrelli, con un ritorno alla commedia grottesca, poco apprezzato dalla critica, inizi\u00f2 a lavorare al progetto del film \"Amici miei\" che dovette cedere all'amico Mario Monicelli, in quanto ormai fisicamente molto provato per un aggravarsi della cirrosi epatica di cui soffriva da tempo. Germi mor\u00ec a Roma il 5 dicembre 1974. \"Amici miei\", uscito nelle sale nel 1975, \u00e8 a lui dedicato: nei titoli di testa \u00e8 riportato significativamente \u00abun film di Pietro Germi\u00bb e solo \u00abregia di Mario Monicelli\u00bb.\nGermi e i meridionali.\nPietro Germi era un uomo del Nord ma il suo carattere umorale e passionale, nascosto sotto l'apparente scorza di scontrosit\u00e0 e intransigenza, lo faceva essere vicino alla gente meridionale di cui conosceva e criticava talora severamente il modo di concepire la vita, i pregiudizi e gli errori, ma di cui anche apprezzava le qualit\u00e0 innate. Un rapporto di amore-odio il suo per il Sud e i meridionali che si ritrova in tanti suoi film: nel personaggio del mafioso rispettabile nella sua coerenza e adesione ad una sua legge che si contrappone alla Legge di uno Stato lontano e indifferente, come nel film \"In nome della legge\" (1949) e nel malinteso senso siciliano dell'onore di \"Divorzio all'italiana\" e di \"Sedotta e abbandonata\", film questi ultimi degli anni '60 dove prevale ormai in Germi, che sta perdendo la fiducia in un rinnovamento culturale meridionale, la critica corrosiva verso una societ\u00e0 che vede incapace di scuotersi e di abbandonare le sue convinzioni secolari.\nCon \"Sedotta e abbandonata\" (1964) Germi torna per l'ultima volta a girare in Sicilia, una regione legata al regista genovese da una particolare empatia.\nMa anche il Nord non \u00e8 risparmiato dalla critica corrosiva di Germi. Il 1966 \u00e8 l'anno del limpido \"Signore &amp; signori\" con Virna Lisi e Gastone Moschin, satira sull'ipocrisia borghese di una cittadina del Veneto e girato a Treviso. Il film vinse la Palma d'oro al Festival di Cannes, ex aequo con \"Un uomo, una donna\" di Claude Lelouch. Diresse la coppia Ugo Tognazzi e Stefania Sandrelli in \"L'immorale\" (1967), gradevole film ispirato, forse, alle vicende personali di Vittorio De Sica.\nLa critica del PCI.\nGermi, simpatizzante del Partito Socialista Democratico Italiano, non ebbe mai buoni rapporti con la critica cinematografica legata al PCI, che lo giudicava negativamente pi\u00f9 per le sue posizioni politiche che per l'effettivo valore artistico dei suoi film. In particolare, Germi, con le sue pellicole, aveva messo fortemente in discussione l'idea che i comunisti italiani s'erano costruiti sulla figura dell'operaio. A causa di ci\u00f2, per moltissimo tempo, almeno fino alla fine degli anni ottanta, fu messo praticamente da parte dall'intellighenzia del Partito Comunista Italiano, che non poteva accettare quello che Germi aveva intuito: la trasformazione sociale della classe operaia in Italia.\nIn merito al film \"Il ferroviere\", per esempio, la colpa del regista sarebbe stata, secondo Guido Aristarco, direttore di \"Cinema Nuovo\", quella di aver dato al protagonista della pellicola, il ferroviere Marcocci (interpretato dallo stesso Germi), una configurazione politica che \u00ab\"appartiene a un populismo storicamente sorpassato\"\u00bb con idee risalenti \u00ab\"all'epoca del movimento socialista esordiente [...] con i turatiani del primo dopoguerra...\"\u00bb. Insomma il \"vero\" operaio non pu\u00f2 essere un \"crumiro\" come il ferroviere di Germi. Critiche, queste, che venivano per\u00f2 confutate dal successo che la pellicola incontr\u00f2 presso il pubblico popolare in Italia e nella stessa Unione Sovietica, a Mosca e a Leningrado, durante \u201cLa settimana del film italiano\".\nLe stesse critiche, se non pi\u00f9 aspre, ritornarono poi in occasione della prima de \"L'uomo di paglia\", dove il protagonista, sempre un operaio interpretato dallo stesso regista, viveva addirittura un classico dramma borghese che non poteva appartenergli. Scriveva Umberto Barbaro: \u00ab\"Cari amici, a me questi operai di Germi che si comportano senza intelligenza e senza volont\u00e0, senza coscienza di classe e senza solidariet\u00e0 umana - metodici e abitudinari come piccoli borghesi - la cui socialit\u00e0 si esaurisce in partite di caccia domenicali o davanti ai tavoli delle osterie - che non hanno n\u00e9 brio n\u00e9 slanci, sempre musoni e disappetenti, persino nelle cose dell'amore - che ora fanno i crumiri e ora inguaiano qualche brava ragazza, spingendola al suicidio - e poi piangono lacrime di coccodrillo, con le mogli e dentro chiese e sagrestie - questi operai di celluloide, che, se fossero di carne e ossa, voterebbero per i socialdemocratici e ne approverebbero le alleanze, fino all'estrema destra, non solo sembrano caricature calunniose ma mi urtano maledettamente i nervi\"\u00bb.\nAltri intellettuali di sinistra, pur non condividendo questi giudizi ideologici sull'opera cinematografica di Germi, ne criticarono per\u00f2 la sua stessa qualit\u00e0 artistica. Come Glauco Viazzi, il quale, pur sostenendo che muovere quelle particolari obiezioni al film di Germi equivalesse al voler ignorare del tutto la realt\u00e0 sociale, non riconoscendo che \u00ab\"operai siffatti esistono nella realt\u00e0 e in gran numero, e non solo tra quelli che poi votano dic\u00ec o socialdemocratico, ma anche tra quelli che danno il voto ai partiti di classe\"\u00bb, sostenne altres\u00ed che \"L'uomo di paglia\", valutato artisticamente, non meritasse altro che \u00ab\"un cauto e moderato elogio\"\u00bb.\nAltri ancora poi, come Antonello Trombadori, direttore de \"Il Contemporaneo\", assieme al suo vicedirettore Carlo Salinari e allo storico - organico all'area culturale del PCI - Paolo Spriano, scrivevano nel 1956 una lettera, destinata a rimanere privata (venne infatti resa pubblica soltanto nel 1990), all'allora segretario generale del PCI Palmiro Togliatti, nella quale gli chiedevano d'incontrarsi con Germi per non allontanare un uomo e i \"mille come lui\" cos\u00ec importante per il movimento antifascista: \u00ab\"Veniamo proprio in questi giorni dall'aver visto un film italiano assai bello e commovente, certamente popolare: \"Il ferroviere\", di Pietro Germi. \u00c8 un'opera di un socialdemocratico militante, eppure \u00e8 un film pervaso da ogni parte di sincero spirito socialista\"\u00bb."}
{"id": "252042", "revid": "767487", "url": "https://it.wikipedia.org/wiki?curid=252042", "title": "Blaise (Francia)", "text": "Blaise \u00e8 un comune francese soppresso e frazione situato nel dipartimento dell'Alta Marna nella regione del Grand Est, associato al comune di Colombey-les-Deux-\u00c9glises.\nStoria.\nIl 1\u00ba gennaio 1973 si \u00e8 fuso con il comune di Colombey-les-Deux-\u00c9glises, acquisendo lo status di comune associato allo stesso. Fino a quella data ha fatto parte del cantone di Vignory."}
{"id": "252043", "revid": "287204", "url": "https://it.wikipedia.org/wiki?curid=252043", "title": "Semilly", "text": "Semilly \u00e8 un comune francese di 94 abitanti situato nel dipartimento dell'Alta Marna nella regione del Grand Est."}
{"id": "252044", "revid": "287204", "url": "https://it.wikipedia.org/wiki?curid=252044", "title": "Le Ch\u00e2telet-sur-Meuse", "text": "Le Ch\u00e2telet-sur-Meuse \u00e8 un comune francese di 157 abitanti situato nel dipartimento dell'Alta Marna nella regione del Grand Est."}
{"id": "252045", "revid": "287204", "url": "https://it.wikipedia.org/wiki?curid=252045", "title": "Cour-l'\u00c9v\u00eaque", "text": "Cour-l'\u00c9v\u00eaque \u00e8 un comune francese di 185 abitanti situato nel dipartimento dell'Alta Marna nella regione del Grand Est."}
{"id": "252046", "revid": "287204", "url": "https://it.wikipedia.org/wiki?curid=252046", "title": "\u00c9chenay", "text": "\u00c9chenay \u00e8 un comune francese di 94 abitanti situato nel dipartimento dell'Alta Marna nella regione del Grand Est."}
{"id": "252047", "revid": "767487", "url": "https://it.wikipedia.org/wiki?curid=252047", "title": "\u00c9claron-Braucourt-Sainte-Livi\u00e8re", "text": "\u00c9claron-Braucourt-Sainte-Livi\u00e8re \u00e8 un comune francese di 2.039 abitanti situato nel dipartimento dell'Alta Marna nella regione del Grand Est."}
{"id": "252048", "revid": "287204", "url": "https://it.wikipedia.org/wiki?curid=252048", "title": "\u00c9pizon", "text": "\u00c9pizon \u00e8 un comune francese di 147 abitanti situato nel dipartimento dell'Alta Marna nella regione del Grand Est."}
{"id": "252050", "revid": "200568", "url": "https://it.wikipedia.org/wiki?curid=252050", "title": "Fayl-Billot", "text": "Fayl-Billot \u00e8 un comune francese di 1.558 abitanti situato nel dipartimento dell'Alta Marna nella regione del Grand Est."}
{"id": "252051", "revid": "287204", "url": "https://it.wikipedia.org/wiki?curid=252051", "title": "La Genevroye", "text": "La Genevroye \u00e8 un comune francese di 26 abitanti situato nel dipartimento dell'Alta Marna nella regione del Grand Est."}
{"id": "252052", "revid": "287204", "url": "https://it.wikipedia.org/wiki?curid=252052", "title": "Les Loges (Alta Marna)", "text": "Les Loges \u00e8 un comune francese di 137 abitanti situato nel dipartimento dell'Alta Marna nella regione del Grand Est."}
{"id": "252053", "revid": "287204", "url": "https://it.wikipedia.org/wiki?curid=252053", "title": "Neuilly-l'\u00c9v\u00eaque", "text": "Neuilly-l'\u00c9v\u00eaque \u00e8 un comune francese di 663 abitanti situato nel dipartimento dell'Alta Marna nella regione del Grand Est."}
{"id": "252058", "revid": "287204", "url": "https://it.wikipedia.org/wiki?curid=252058", "title": "Saint-Blin", "text": "Saint-Blin \u00e8 un comune francese di 368 abitanti situato nel dipartimento dell'Alta Marna nella regione del Grand Est."}
{"id": "252059", "revid": "287204", "url": "https://it.wikipedia.org/wiki?curid=252059", "title": "Le Val-d'Esnoms", "text": "Le Val-d'Esnoms \u00e8 un comune francese di 389 abitanti situato nel dipartimento dell'Alta Marna nella regione del Grand Est."}
{"id": "252065", "revid": "1318658", "url": "https://it.wikipedia.org/wiki?curid=252065", "title": "Area naturale protetta di interesse locale Bosco di Tanali", "text": "Il Bosco di Tanali \u00e8 stata la prima area naturale protetta di interesse locale (ANPIL) istituita dalla Regione Toscana.\nTutta la zona \u00e8 stata proposta come zona umida di importanza internazionale ai sensi della Convenzione di Ramsar dalla regione Toscana nell'ambito dell'iniziativa MedWet.\nL'ente gestore \u00e8 il Comune di Bientina, con l'ausilio di un Comitato di Gestione (con rappresentanti di Comune, Associazioni ambientaliste, Provincia, Universit\u00e0 di Pisa, Provveditorato agli studi) e di una commissione consultiva (rappresentanti di associazioni agricole, venatorie e ambientaliste). L'amministrazione ha stipulato una convenzione con Legambiente Valdera per la gestione della didattica ambientale e per il monitoraggio dello stato dell'ambiente.\nFlora.\nL'area protetta racchiude vari habitat umidi, che hanno visto un sensibile incremento grazie alle attivit\u00e0 di restauro ambientale: un bosco igrofilo di notevole valore naturalistico, canali, aree allagate, prati umidi, cariceti, canneti. Nell'area \u00e8 presente flora specifica dei suoli inondati e degli ambienti a cariceto. Per alcune specie il Bosco Tanali costituisce ormai l'unica stazione del bacino del Bientina. L'area di Bosco Tanali \u00e8 rappresentativa della maggior parte degli habitat e delle specie delle aree palustri d'acqua dolce toscane. L'intero bacino del Bientina \u00e8 un'area segnalata dagli studi della Societ\u00e0 Botanica Italiana come area di interesse botanico e vegetazionale.\nSono presenti nell'Area Protetta e nelle adiacenze almeno quattro habitat, di cui uno prioritario, tutelati dalla direttiva 92/43/CEE e inseriti nell'allegato A del decreto del Ministero dell'ambiente 20 gennaio 1999, allegato relativo ai tipi di habitat di interesse comunitario la cui conservazione richiede la designazione di aree speciali di conservazione, e precisamente:\nFauna.\nL'alveo dell'ex-lago di Bientina ospita diverse specie di uccelli legati alle zone umide: varie specie di aironi, beccaccini, pavoncelle, falchi di palude, silvidi ecc.. Alcune specie hanno visto un incremento in seguito all'istituzione di aree protette, di cui Bosco Tanali \u00e8 la pi\u00f9 significativa. L'area \u00e8 posta lungo la rotta migratoria che interessa il Parco naturale di Migliarino, San Rossore, Massaciuccoli, il Lago di Sibolla, il Padule di Fucecchio, gli stagni della Piana Fiorentina.\nPunti d'interesse.\nL'area protetta di Bosco Tanali \u00e8 contigua all'importante area archeologica dell'ex lago di Bientina sita in localit\u00e0 Fossa Nera. L'area archeologica rappresenta un sito unico (la sua tutela \u00e8 all'attenzione dell'UNESCO) per la presenza dei resti di oltre 100 fattorie di epoca romana di recente scoperta. L'area costituisce un raro esempio di paesaggio antico che ha visto una presenza continua di insediamenti paleolitici, protovillanoviani, etruschi e romani la cui valorizzazione \u00e8 ancora tutta da realizzare."}
{"id": "252066", "revid": "1664961", "url": "https://it.wikipedia.org/wiki?curid=252066", "title": "Navigli", "text": ""}
{"id": "252068", "revid": "339392", "url": "https://it.wikipedia.org/wiki?curid=252068", "title": "All That Jazz", "text": ""}
{"id": "252069", "revid": "287204", "url": "https://it.wikipedia.org/wiki?curid=252069", "title": "Ay (Marna)", "text": "Ay o A\u00ff o A\u00ff-Champagne \u00e8 un comune francese di 4.172 abitanti situato nel dipartimento della Marna nella regione del Grand Est."}
{"id": "252074", "revid": "768068", "url": "https://it.wikipedia.org/wiki?curid=252074", "title": "Sarabanda (danza)", "text": "La sarabanda \u00e8 una danza lenta di carattere solenne in 3/4 o in 3/2 con accento sul secondo tempo, con la caratteristica di avere il secondo ed il terzo tempo della battuta spesso legati, cos\u00ec da produrre un ritmo particolare di semiminime e di minime alternate. Le semiminime sono ritenute corrispondere ai passi trascinati nella danza.\nStoria.\nSi pensa che tale danza abbia origine spagnola come vorticosa danza d'amore, ma si presuppone che questa derivi a sua volta dall'Arabia o dalla Persia. Il nome appare per la prima volta in America Centrale: nel 1539, una danza denominata \"Zarabanda\" \u00e8 menzionata in un poema scritto a Panama da Fernando Guzm\u00e1n Mex\u00eda. Probabilmente la danza divenne popolare nelle colonie spagnole, prima di attraversare l'Oceano Atlantico e raggiungere la Spagna. Nonostante venisse bandita nel 1583 perch\u00e9 ritenuta oscena, essa venne frequentemente citata nella letteratura del periodo (per esempio nelle opere di Miguel de Cervantes e di Lope de Vega).\nPi\u00f9 tardi essa divenne un movimento tipico della suite barocca: per esempio, tutte le sei \"Suite per violoncello solo di Johann Sebastian Bach\" contengono una sarabanda, come anche la \"Suite per orchestra n. 2\". Molti altri musicisti italiani (Antonio Vivaldi, Arcangelo Corelli), inglesi (Henry Purcell) e tedeschi (Johann Pachelbel) hanno utilizzato molto questa danza nelle loro composizioni strumentali. Troviamo esempi pi\u00f9 recenti in Ferruccio Busoni \"(Dott. Faust)\", Luigi Dallapiccola \"(Sarabanda, Fanfara e Giga)\", Albert Roussel \"(Suite in fa)\", Francis Poulenc (\"Sarabande per chitarra\", 1960)."}
{"id": "252076", "revid": "2519", "url": "https://it.wikipedia.org/wiki?curid=252076", "title": "Michael Porter", "text": "Michael Porter \u00e8 professore alla \"Harvard Business School\" dove dirige l\"'Institute for Strategy and Competitiveness\".\nPorter \u00e8 uno dei maggiori esponenti della teoria della strategia manageriale. I suoi obiettivi pi\u00f9 importanti sono quelli di poter determinare come una societ\u00e0 (azienda), o una regione, possa costruirsi un vantaggio competitivo.\nIl sistema strategico di Porter consiste principalmente in:\nNel 1984 fu cofondatore della \"Monitor Group\", societ\u00e0 con sede centrale a Cambridge, Massachusetts.\nNel 1994 fond\u00f2 la \"Initiative for a Competitive Inner City\", organizzazione non-profit per promuovere lo sviluppo economico nei centri urbani impoveriti."}
{"id": "252078", "revid": "726373", "url": "https://it.wikipedia.org/wiki?curid=252078", "title": "Augusto Fantozzi", "text": "Biografia.\nOriginario di Soriano nel Cimino in provincia di Viterbo Augusto Fantozzi si \u00e8 laureato in giurisprudenza presso l'Universit\u00e0 La Sapienza di Roma nel 1963. \u00c8 stato professore ordinario di diritto tributario presso la Luiss oltrech\u00e9 nell'ateneo di provenienza. Numerosi comunque sono i suoi incarichi accademici: docente straordinario di diritto tributario a Perugia dal 1971 e sempre a Roma (ma nella facolt\u00e0 di scienze politiche) dal 1974.\nDal 1979 \u00e8 ordinario di diritto tributario presso la Facolt\u00e0 di Economia e Commercio e dal 1980 presso la Facolt\u00e0 di Giurisprudenza della stessa Universit\u00e0. Avvocato cassazionista, \u00e8 stato membro della Consulta della Citt\u00e0 del Vaticano e Presidente del Comitato scientifico permanente dell'International Fiscal Association fino al 1995.\nIn occasione delle elezioni politiche del 1994 si candida con il Patto per l'Italia di Mario Segni (Patto Segni) e Mino Martinazzoli (PPI) contribuendo in modo determinante alla stesura del programma economico della coalizione di centro. Tuttavia non risulta eletto.\nDal 17 gennaio 1995 al 17 maggio 1996 \u00e8 Ministro delle finanze del governo Dini e, dal 12 gennaio al 16 febbraio 1996 \u00e8 anche Ministro del bilancio e della programmazione economica \"ad interim\".\nAlle elezioni politiche del 1996 si schiera al fianco di Lamberto Dini e viene eletto deputato con il centro-sinistra aderendo al gruppo di Rinnovamento Italiano.\nDal 17 maggio 1996 al 21 ottobre 1998 \u00e8 stato Ministro del commercio con l'estero del primo governo Prodi. \u00c8 stato, inoltre, Presidente della V Commissione (Bilancio) della Camera dei deputati durante la XIII legislatura.\nNel 1999 aderisce a I Democratici, il partito di Romano Prodi, lasciando cos\u00ec Rinnovamento Italiano ma rimanendo nell'ambito del centrosinistra.\nNel 2001 si ricandida come deputato, ma viene sconfitto dal candidato della Casa delle Libert\u00e0, Gianfranco Fini.\nIl 29 agosto 2008 diventa, su indicazione del governo Berlusconi IV, commissario straordinario di Alitalia \u2013 Linee Aeree Italiane. Si dimette dalla carica il 19 luglio 2011, ritenendo che fosse venuta meno la fiducia dello stesso Governo nei suoi confronti.\n\u00c8 stato rettore dell'Universit\u00e0 degli Studi Giustino Fortunato di Benevento.\nDal 26 maggio 2010 \u00e8 presidente di \"Sisal Holding Finanziaria\" e di SISAL S.p.A.\nIn un documento sulle dichiarazioni patrimoniali e reddituali rese dai titolari di cariche elettive e direttive di alcuni enti, a cura della Presidenza del Consiglio dei Ministri ai sensi dell'art. 12 della legge 5 luglio 1982 n. 441, risulta che il manager vanti per il 2010, redditi annui pari a 3.686.272 \u20ac.\nIl suo nome torna alla ribalta delle cronache nel settembre 2017, in occasione di alcune indagini condotte dalla procura della Repubblica di Firenze relative a presunti concorsi truccati nelle universit\u00e0 italiane.\nMuore a Roma il 13 luglio 2019 all'et\u00e0 di 79 anni."}
{"id": "252110", "revid": "287204", "url": "https://it.wikipedia.org/wiki?curid=252110", "title": "Le Baizil", "text": "Le Baizil \u00e8 un comune francese di 274 abitanti situato nel dipartimento della Marna nella regione del Grand Est."}
{"id": "252111", "revid": "287204", "url": "https://it.wikipedia.org/wiki?curid=252111", "title": "Le Buisson (Marna)", "text": "Le Buisson \u00e8 un comune francese di 97 abitanti situato nel dipartimento della Marna nella regione del Grand Est."}
{"id": "252112", "revid": "287204", "url": "https://it.wikipedia.org/wiki?curid=252112", "title": "La Caure", "text": "La Caure \u00e8 un comune francese di 92 abitanti situato nel dipartimento della Marna nella regione del Grand Est."}
{"id": "252113", "revid": "287204", "url": "https://it.wikipedia.org/wiki?curid=252113", "title": "La Celle-sous-Chantemerle", "text": "La Celle-sous-Chantemerle \u00e8 un comune francese di 167 abitanti situato nel dipartimento della Marna nella regione del Grand Est."}
{"id": "252114", "revid": "287204", "url": "https://it.wikipedia.org/wiki?curid=252114", "title": "La Chapelle-Felcourt", "text": "La Chapelle-Felcourt \u00e8 un comune francese di 66 abitanti situato nel dipartimento della Marna nella regione del Grand Est."}
{"id": "252115", "revid": "287204", "url": "https://it.wikipedia.org/wiki?curid=252115", "title": "La Chapelle-Lasson", "text": "La Chapelle-Lasson \u00e8 un comune francese di 92 abitanti situato nel dipartimento della Marna nella regione del Grand Est."}
{"id": "252116", "revid": "287204", "url": "https://it.wikipedia.org/wiki?curid=252116", "title": "La Chapelle-sous-Orbais", "text": "La Chapelle-sous-Orbais \u00e8 un comune francese di 53 abitanti situato nel dipartimento della Marna nella regione del Grand Est."}
{"id": "252117", "revid": "287204", "url": "https://it.wikipedia.org/wiki?curid=252117", "title": "Les Charmontois", "text": "Les Charmontois \u00e8 un comune francese di 138 abitanti situato nel dipartimento della Marna nella regione del Grand Est."}
{"id": "252118", "revid": "1123217", "url": "https://it.wikipedia.org/wiki?curid=252118", "title": "Le Ch\u00e2telier", "text": "Le Ch\u00e2telier \u00e8 un comune francese di 66 abitanti situato nel dipartimento della Marna nella regione del Grand Est."}
{"id": "252119", "revid": "287204", "url": "https://it.wikipedia.org/wiki?curid=252119", "title": "La Chauss\u00e9e-sur-Marne", "text": "La Chauss\u00e9e-sur-Marne \u00e8 un comune francese di 697 abitanti situato nel dipartimento della Marna nella regione del Grand Est."}
{"id": "252120", "revid": "287204", "url": "https://it.wikipedia.org/wiki?curid=252120", "title": "La Cheppe", "text": "La Cheppe \u00e8 un comune francese di 351 abitanti situato nel dipartimento della Marna nella regione del Grand Est."}
{"id": "252121", "revid": "287204", "url": "https://it.wikipedia.org/wiki?curid=252121", "title": "La Croix-en-Champagne", "text": "La Croix-en-Champagne \u00e8 un comune francese di 69 abitanti situato nel dipartimento della Marna nella regione del Grand Est."}
{"id": "252122", "revid": "287204", "url": "https://it.wikipedia.org/wiki?curid=252122", "title": "\u00c9claires", "text": "\u00c9claires \u00e8 un comune francese di 93 abitanti situato nel dipartimento della Marna nella regione del Grand Est."}
{"id": "252123", "revid": "287204", "url": "https://it.wikipedia.org/wiki?curid=252123", "title": "\u00c9collemont", "text": "\u00c9collemont \u00e8 un comune francese di 58 abitanti situato nel dipartimento della Marna nella regione del Grand Est."}
{"id": "252124", "revid": "287204", "url": "https://it.wikipedia.org/wiki?curid=252124", "title": "\u00c9criennes", "text": "\u00c9criennes \u00e8 un comune francese di 156 abitanti situato nel dipartimento della Marna nella regione del Grand Est."}
{"id": "252125", "revid": "287204", "url": "https://it.wikipedia.org/wiki?curid=252125", "title": "\u00c9cueil", "text": "\u00c9cueil \u00e8 un comune francese di 320 abitanti situato nel dipartimento della Marna nella regione del Grand Est."}
{"id": "252126", "revid": "287204", "url": "https://it.wikipedia.org/wiki?curid=252126", "title": "\u00c9cury-le-Repos", "text": "\u00c9cury-le-Repos \u00e8 un comune francese di 66 abitanti situato nel dipartimento della Marna nella regione del Grand Est."}
{"id": "252127", "revid": "287204", "url": "https://it.wikipedia.org/wiki?curid=252127", "title": "\u00c9cury-sur-Coole", "text": "\u00c9cury-sur-Coole \u00e8 un comune francese di 474 abitanti situato nel dipartimento della Marna nella regione del Grand Est."}
{"id": "252128", "revid": "287204", "url": "https://it.wikipedia.org/wiki?curid=252128", "title": "\u00c9lise-Daucourt", "text": "\u00c9lise-Daucourt \u00e8 un comune francese di 109 abitanti situato nel dipartimento della Marna nella regione del Grand Est."}
{"id": "252129", "revid": "287204", "url": "https://it.wikipedia.org/wiki?curid=252129", "title": "\u00c9pense", "text": "\u00c9pense \u00e8 un comune francese di 109 abitanti situato nel dipartimento della Marna nella regione del Grand Est."}
{"id": "252131", "revid": "287204", "url": "https://it.wikipedia.org/wiki?curid=252131", "title": "L'\u00c9pine (Marna)", "text": "L'\u00c9pine \u00e8 un comune francese di 662 abitanti situato nel dipartimento della Marna nella regione del Grand Est."}
{"id": "252132", "revid": "7", "url": "https://it.wikipedia.org/wiki?curid=252132", "title": "Swarowsky", "text": ""}
{"id": "252133", "revid": "287204", "url": "https://it.wikipedia.org/wiki?curid=252133", "title": "\u00c9poye", "text": "\u00c9poye \u00e8 un comune francese di 454 abitanti situato nel dipartimento della Marna nella regione del Grand Est."}
{"id": "252134", "revid": "1791", "url": "https://it.wikipedia.org/wiki?curid=252134", "title": "Elisa di Rivombrosa 1 e 2", "text": ""}
{"id": "252135", "revid": "287204", "url": "https://it.wikipedia.org/wiki?curid=252135", "title": "Les Essarts-l\u00e8s-S\u00e9zanne", "text": "Les Essarts-l\u00e8s-S\u00e9zanne \u00e8 un comune francese di 280 abitanti situato nel dipartimento della Marna nella regione del Grand Est."}
{"id": "252136", "revid": "287204", "url": "https://it.wikipedia.org/wiki?curid=252136", "title": "Les Essarts-le-Vicomte", "text": "Les Essarts-le-Vicomte \u00e8 un comune francese di 149 abitanti situato nel dipartimento della Marna nella regione del Grand Est."}
{"id": "252137", "revid": "287204", "url": "https://it.wikipedia.org/wiki?curid=252137", "title": "\u00c9toges", "text": "\u00c9toges \u00e8 un comune francese di 342 abitanti situato nel dipartimento della Marna nella regione del Grand Est."}
{"id": "252138", "revid": "287204", "url": "https://it.wikipedia.org/wiki?curid=252138", "title": "\u00c9tr\u00e9chy (Marna)", "text": "\u00c9tr\u00e9chy \u00e8 un comune francese di 124 abitanti situato nel dipartimento della Marna nella regione del Grand Est."}
{"id": "252139", "revid": "287204", "url": "https://it.wikipedia.org/wiki?curid=252139", "title": "\u00c9trepy", "text": "\u00c9trepy \u00e8 un comune francese di 150 abitanti situato nel dipartimento della Marna nella regione del Grand Est."}
{"id": "252140", "revid": "287204", "url": "https://it.wikipedia.org/wiki?curid=252140", "title": "La Foresti\u00e8re", "text": "La Foresti\u00e8re \u00e8 un comune francese di 250 abitanti situato nel dipartimento della Marna nella regione del Grand Est."}
{"id": "252141", "revid": "287204", "url": "https://it.wikipedia.org/wiki?curid=252141", "title": "Le Fresne (Marna)", "text": "Le Fresne \u00e8 un comune francese di 65 abitanti situato nel dipartimento della Marna nella regione del Grand Est."}
{"id": "252142", "revid": "287204", "url": "https://it.wikipedia.org/wiki?curid=252142", "title": "Fresne-l\u00e8s-Reims", "text": "Fresne-l\u00e8s-Reims \u00e8 un comune francese di 445 abitanti situato nel dipartimento della Marna nella regione del Grand Est."}
{"id": "252143", "revid": "287204", "url": "https://it.wikipedia.org/wiki?curid=252143", "title": "Le Gault-Soigny", "text": "Le Gault-Soigny \u00e8 un comune francese di 529 abitanti situato nel dipartimento della Marna nella regione del Grand Est."}
{"id": "252144", "revid": "287204", "url": "https://it.wikipedia.org/wiki?curid=252144", "title": "Les Grandes-Loges", "text": "Les Grandes-Loges \u00e8 un comune francese di 275 abitanti situato nel dipartimento della Marna nella regione del Grand Est."}
{"id": "252145", "revid": "287204", "url": "https://it.wikipedia.org/wiki?curid=252145", "title": "Heiltz-l'\u00c9v\u00eaque", "text": "Heiltz-l'\u00c9v\u00eaque \u00e8 un comune francese di 297 abitanti situato nel dipartimento della Marna nella regione del Grand Est."}
{"id": "252146", "revid": "287204", "url": "https://it.wikipedia.org/wiki?curid=252146", "title": "Les Istres-et-Bury", "text": "Les Istres-et-Bury \u00e8 un comune francese di 98 abitanti situato nel dipartimento della Marna nella regione del Grand Est."}
{"id": "252147", "revid": "287204", "url": "https://it.wikipedia.org/wiki?curid=252147", "title": "Le Meix-Saint-Epoing", "text": "Le Meix-Saint-Epoing \u00e8 un comune francese di 262 abitanti situato nel dipartimento della Marna nella regione del Grand Est."}
{"id": "252148", "revid": "287204", "url": "https://it.wikipedia.org/wiki?curid=252148", "title": "Le Meix-Tiercelin", "text": "Le Meix-Tiercelin \u00e8 un comune francese di 196 abitanti situato nel dipartimento della Marna nella regione del Grand Est."}
{"id": "252149", "revid": "287204", "url": "https://it.wikipedia.org/wiki?curid=252149", "title": "Les Mesneux", "text": "Les Mesneux \u00e8 un comune francese di 875 abitanti situato nel dipartimento della Marna nella regione del Grand Est."}
{"id": "252150", "revid": "287204", "url": "https://it.wikipedia.org/wiki?curid=252150", "title": "Le Mesnil-sur-Oger", "text": "Le Mesnil-sur-Oger \u00e8 un comune francese di 1.236 abitanti situato nel dipartimento della Marna nella regione del Grand Est."}
{"id": "252151", "revid": "287204", "url": "https://it.wikipedia.org/wiki?curid=252151", "title": "La Neuville-au-Pont", "text": "La Neuville-au-Pont \u00e8 un comune francese di 599 abitanti situato nel dipartimento della Marna nella regione del Grand Est."}
{"id": "252152", "revid": "287204", "url": "https://it.wikipedia.org/wiki?curid=252152", "title": "La Neuville-aux-Larris", "text": "La Neuville-aux-Larris \u00e8 un comune francese di 167 abitanti situato nel dipartimento della Marna nella regione del Grand Est."}
{"id": "252153", "revid": "287204", "url": "https://it.wikipedia.org/wiki?curid=252153", "title": "Tetradimite", "text": "La tetradimite \u00e8 un minerale, solfotellururo di bismuto (III).\nDeriva dal greco \"\u03c4\u03b5\u03c4\u03c1\u03ac\u03b4\u03c5\u03bc\u03bf\u03c2\" = quadruplo. Descritta per la prima volta dal mineralogista austriaco Wilhelm von Haidinger nel 1831\nAbito cristallino.\nCristalli romboedrici, geminati.\nOrigine e giacitura.\nGenesi idrotermale. Paragenesi con bismutinite, oro e pirite\nForma in cui si presenta in natura.\nCristalli, piccole lamine flessibili, granuli.\nCaratteri chimici.\nSolubile in HNO3 e H2SO4\nUtilizzi.\nMinerale utile per l'estrazione di tellurio e bismuto\nLocalit\u00e0 di ritrovamento.\nReperibile a Ciclova (Romania), negli Stati Uniti e in Giappone."}
{"id": "252154", "revid": "287204", "url": "https://it.wikipedia.org/wiki?curid=252154", "title": "La Noue", "text": "La Noue \u00e8 un comune francese di 308 abitanti situato nel dipartimento della Marna nella regione del Grand Est."}
{"id": "252156", "revid": "287204", "url": "https://it.wikipedia.org/wiki?curid=252156", "title": "Les Petites-Loges", "text": "Les Petites-Loges \u00e8 un comune francese di 455 abitanti situato nel dipartimento della Marna nella regione del Grand Est."}
{"id": "252157", "revid": "767487", "url": "https://it.wikipedia.org/wiki?curid=252157", "title": "Kawazulite", "text": "La kawazulite \u00e8 un minerale.\nQuesto minerale si \u00e8 dimostrato essere un isolante topologico con propriet\u00e0 migliori di quelli prodotti in laboratorio."}
{"id": "252158", "revid": "287204", "url": "https://it.wikipedia.org/wiki?curid=252158", "title": "Les Rivi\u00e8res-Henruel", "text": "Les Rivi\u00e8res-Henruel \u00e8 un comune francese di 169 abitanti situato nel dipartimento della Marna nella regione del Grand Est."}
{"id": "252159", "revid": "287204", "url": "https://it.wikipedia.org/wiki?curid=252159", "title": "Saint-\u00c9tienne-au-Temple", "text": "Saint-\u00c9tienne-au-Temple \u00e8 un comune francese di 630 abitanti situato nel dipartimento della Marna nella regione del Grand Est."}
{"id": "252160", "revid": "1776051", "url": "https://it.wikipedia.org/wiki?curid=252160", "title": "Nevskite", "text": "La nevskite \u00e8 un minerale."}
{"id": "252161", "revid": "287204", "url": "https://it.wikipedia.org/wiki?curid=252161", "title": "Saint-\u00c9tienne-sur-Suippe", "text": "Saint-\u00c9tienne-sur-Suippe \u00e8 un comune francese di 283 abitanti situato nel dipartimento della Marna nella regione del Grand Est."}
{"id": "252162", "revid": "110157", "url": "https://it.wikipedia.org/wiki?curid=252162", "title": "Saint-Remy-en-Bouzemont-Saint-Genest-et-Isson", "text": "Saint-Remy-en-Bouzemont-Saint-Genest-et-Isson \u00e8 un comune francese di 517 abitanti situato nel dipartimento della Marna nella regione Grand Est. I suoi abitanti sono chiamati \"Bouzemontois\".\nHa il singolare primato di essere il comune francese con il nome pi\u00f9 lungo.\nGeografia fisica.\nLa citt\u00e0 si compone di tre frazioni.\nSi trova appena a sud della valle della Marna, ad ovest del Lago di Der-Chantecoq e 14\u00a0km a sud-est del borgo di Vitry-le-Fran\u00e7ois. \nLa citt\u00e0 \u00e8 attraversata dall'Isson, un piccolo affluente di sinistra della Marna.\nStoria.\nDurante la Rivoluzione francese, il comune di Saint-Remy-en-Bouzemont era chiamato Bouzemont mentre Saint-Genest La Fraternit\u00e9. \nSaint-Remy-en-Bouzemont-Saint-Genest-et-Isson \u00e8 nata nel 1836 dalla fusione di tre comuni: "}
{"id": "252163", "revid": "1442080", "url": "https://it.wikipedia.org/wiki?curid=252163", "title": "Ingodite", "text": "L'ingodite \u00e8 un minerale."}
{"id": "252164", "revid": "287204", "url": "https://it.wikipedia.org/wiki?curid=252164", "title": "Le Thoult-Trosnay", "text": "Le Thoult-Trosnay \u00e8 un comune francese di 95 abitanti situato nel dipartimento della Marna nella regione del Grand Est."}
{"id": "252165", "revid": "1442080", "url": "https://it.wikipedia.org/wiki?curid=252165", "title": "Sztr\u00f3kayite", "text": "La sztr\u00f3kayite \u00e8 un minerale non riconosciuto dall'IMA perch\u00e9 la descrizione \u00e8 stata pubblicata senza approvazione."}
{"id": "252166", "revid": "287204", "url": "https://it.wikipedia.org/wiki?curid=252166", "title": "Vaudemange", "text": "Vaudemange \u00e8 un comune francese di 293 abitanti situato nel dipartimento della Marna nella regione del Grand Est."}
{"id": "252167", "revid": "767487", "url": "https://it.wikipedia.org/wiki?curid=252167", "title": "Sulphotsumoite", "text": "La sulphotsumoite \u00e8 un minerale."}
{"id": "252168", "revid": "287204", "url": "https://it.wikipedia.org/wiki?curid=252168", "title": "La Veuve", "text": "La Veuve \u00e8 un comune francese di 632 abitanti situato nel dipartimento della Marna nella regione del Grand Est."}
{"id": "252169", "revid": "688809", "url": "https://it.wikipedia.org/wiki?curid=252169", "title": "Le V\u00e9zier", "text": "Le V\u00e9zier \u00e8 un comune francese di 191 abitanti situato nel dipartimento della Marna nella regione del Grand Est."}
{"id": "252170", "revid": "287204", "url": "https://it.wikipedia.org/wiki?curid=252170", "title": "Le Vieil-Dampierre", "text": "Le Vieil-Dampierre \u00e8 un comune francese di 106 abitanti situato nel dipartimento della Marna nella regione del Grand Est."}
{"id": "252171", "revid": "106456", "url": "https://it.wikipedia.org/wiki?curid=252171", "title": "La Villeneuve-l\u00e8s-Charleville", "text": "La Villeneuve-l\u00e8s-Charleville \u00e8 un comune francese di 122 abitanti situato nel dipartimento della Marna nella regione del Grand Est. Nel territorio comunale nasce il fiume Grand Morin."}
{"id": "252172", "revid": "287204", "url": "https://it.wikipedia.org/wiki?curid=252172", "title": "La Ville-sous-Orbais", "text": "La Ville-sous-Orbais \u00e8 un comune francese di 51 abitanti situato nel dipartimento della Marna nella regione del Grand Est."}
{"id": "252173", "revid": "110157", "url": "https://it.wikipedia.org/wiki?curid=252173", "title": "Tsumoite", "text": "La tsumoite \u00e8 un minerale."}
{"id": "252174", "revid": "1776051", "url": "https://it.wikipedia.org/wiki?curid=252174", "title": "Telluronevskite", "text": "La telluronevskite \u00e8 un minerale.\nEtimologia.\nIl nome deriva dalla composizione chimica: \u00e8 una nevskite con quantit\u00e0 prevalenti di tellurio."}
{"id": "252175", "revid": "1442080", "url": "https://it.wikipedia.org/wiki?curid=252175", "title": "Protojos\u00e9ite", "text": "La protojos\u00e9ite \u00e8 un minerale non approvato dall'IMA."}
{"id": "252176", "revid": "1776051", "url": "https://it.wikipedia.org/wiki?curid=252176", "title": "Baksanite", "text": "La baksanite \u00e8 un minerale.\nEtimologia.\nIl nome si riferisce alla localit\u00e0 di rinvenimento: il fiume russo Baksan nel Caucaso settentrionale"}
{"id": "252177", "revid": "1442080", "url": "https://it.wikipedia.org/wiki?curid=252177", "title": "Ikunolite", "text": "L'ikunolite \u00e8 un minerale.\nVariet\u00e0.\nLa joseite \u00e8 una variet\u00e0 di ikunolite ricca di tellurio."}
{"id": "252178", "revid": "1442080", "url": "https://it.wikipedia.org/wiki?curid=252178", "title": "Laitakarite", "text": "La laitakarite \u00e8 un minerale."}
{"id": "252179", "revid": "1442080", "url": "https://it.wikipedia.org/wiki?curid=252179", "title": "Joseite", "text": "La joseite \u00e8 un minerale non approvato dall'IMA perch\u00e9 probabilmente \u00e8 una variet\u00e0 di ikunolite ricca di tellurio."}
{"id": "252180", "revid": "767487", "url": "https://it.wikipedia.org/wiki?curid=252180", "title": "Jos\u00e9ite-B", "text": "La jos\u00e9ite-B \u00e8 un minerale."}
{"id": "252181", "revid": "767487", "url": "https://it.wikipedia.org/wiki?curid=252181", "title": "Pilsenite", "text": "La pilsenite \u00e8 un minerale."}
{"id": "252183", "revid": "1776051", "url": "https://it.wikipedia.org/wiki?curid=252183", "title": "Kochkarite", "text": "La kochkarite \u00e8 un minerale."}
{"id": "252184", "revid": "767487", "url": "https://it.wikipedia.org/wiki?curid=252184", "title": "Aleksite", "text": "L'aleksite \u00e8 un minerale."}
{"id": "252185", "revid": "768068", "url": "https://it.wikipedia.org/wiki?curid=252185", "title": "12 Studi d'esecuzione trascendentale", "text": "I 12 studi di esecuzione trascendentale (\"\u00c9tudes d'ex\u00e9cution transcendante\") sono composizioni pianistiche di Franz Liszt, composte tra il 1826 e il 1851.\nStoria.\nLa prima versione risale al 1826, quando Liszt era solo quindicenne, pubblicata dall'editore marsigliese Boisselot con il nome \"\u00c9tudes en douze exercices\"; l'intenzione di Liszt era di scrivere quarantotto esercizi in tutte le tonalit\u00e0 minori e maggiori, sul modello del suo maestro Carl Czerny ma si ferm\u00f2 a dodici. Questa versione embrionale risulta op.1 S.136 nel catalogo delle opere di Liszt.\nLa seconda versione risale al 1837 e fu pubblicata contemporaneamente a Parigi, Milano e Vienna sotto il titolo \"Douze grandes \u00e9tudes\", S.137 nel catalogo delle opere. Si tratta di una vigorosa e radicale riscrittura dell'acerbo materiale del 1826 e i dodici studi che ne risultano sono ricchi di accorgimenti tecnico-strumentali assai avanzati e sono di difficolt\u00e0 strumentale altissima, ai limiti della corretta eseguibilit\u00e0.\nLa terza e ultima versione \u00e8 quella del 1851, S.139, che \u00e8 quella che viene pi\u00f9 spesso suonata attualmente, dedicata a Czerny. Si tratta di una revisione della versione del 1837 che ne attenua la difficolt\u00e0 (riportandola su un piano pi\u00f9 accettabile, seppure notevole), ne acuisce l'eleganza e ne nobilita il disegno formale complessivo, ripulendo un po' il materiale musicale da una scrittura talvolta eccessivamente sovraccaricata da figurazioni tecnicistiche.\nDifficolt\u00e0 nell'esecuzione.\nCome gi\u00e0 valeva per i 24 studi per pianoforte di Chopin op.10 e op.25, queste opere non sono puro materiale didattico, ma intense composizioni musicali. A differenza di Chopin, che aveva dedicato ognuno dei suoi singoli studi ad un particolare aspetto della tecnica pianistica, Liszt inserisce tra i suoi studi trascendentali anche composizioni molto varie sia dal punto di vista tecnico che musicale.\nGli studi trascendentali sono uno dei cicli di composizioni dove meglio si pu\u00f2 vedere la ricerca svolta dal compositore ungherese di estrarre dal pianoforte nuove possibilit\u00e0 espressive, anche andando contro i modi pi\u00f9 ortodossi e consolidati del pianismo; ricerca, va detto per inciso, suffragata anche dalle numerose innovazioni tecniche che in quegli anni si introducevano sui pianoforti e che li stavano lentamente portando ad assumere l'attuale fisionomia. Si hanno cos\u00ec pezzi con intere pagine da eseguire nel registro grave del pianoforte (\"Vision\"), vorticose scalette su e gi\u00f9 per la tastiera praticamente in ogni forma possibile, passaggi dall'armonia audace o dalle impreviste difficolt\u00e0 ritmiche (\"Wilde Jagd\").\nIn quest'ottica rimangono tutt'oggi per il pianista alcune tra le composizioni pi\u00f9 impegnative da affrontare per il modo assolutamente libero da ogni tipo di condizionamento di coniugare le difficolt\u00e0 tecniche con le difficolt\u00e0 musicali dell'esecuzione.\nCoerentemente con le idee pi\u00f9 volte propugnate da Liszt di una musica a programma, dieci su dodici studi trascendentali recano un titolo (scritto da Liszt stesso) altamente evocativo sulla musica del pezzo. Tra i casi pi\u00f9 evidenti citiamo \"Chasse-neige\" (scaccianeve), dove un prolungato tremolo e varie scalette cromatiche rievocano con abilit\u00e0 gli ululati del vento e il vorticare della neve. Gli altri due studi non titolati da Liszt (il secondo e il decimo) si sono comunque guadagnati dei titoli non originali ma alquanto utilizzati.\nL'ordine delle tonalit\u00e0 dei dodici studi \u00e8 tonica - relativa minore - sottodominante, a gruppi di tre.\nI dodici studi.\nN. 1 \"Preludio\", in Do maggiore.\nDal carattere improvvisativo, quasi un preludiare per sciogliersi le dita, \u00e8 un breve pezzo dal sapore programmatico su quello che sar\u00e0 la raccolta. Senza seguire uno schema predefinito Liszt inserisce in questo pezzo alcune tra le difficolt\u00e0 su cui i didatti della tastiera si erano gi\u00e0 ampiamente espressi rielaborandole ed interpretandole in maniera nuova. Ecco quindi che la semplice figurazione ritmica a quartina con cui si aprono varie raccolte di studi precedenti viene utilizzata in modo inaspettatamente cromatico ed estesa su tutta la tastiera. I pesanti accordi modulano ampiamente fuori dal do maggiore dello studio e sono a 4 note per mano. Una serie di robusti trilli nel registro grave introduce una sequenza di arpeggi di do maggiore e la minore (in tutti i rivolti), che si susseguono vorticosamente per tutta la tastiera.\nN. 2 \"Molto vivace\" , in La minore.\nTalvolta intitolato \"fus\u00e9es\" o talvolta \"fuochi d'artificio\" (\"razzi\", in francese), lo studio n.2 viene spesso eseguito di seguito al brevissimo studio n.1 e ne interrompe il luminoso accordo di do maggiore nel registro acuto con un incisivo disegno di quattro note ribattute, che costituisce l'asse portante dell'intero brano. Brano dal piglio aggressivo e dal ritmo leggermente ambiguo (\u00e8 in 3/4 ma \u00e8 facile equivocarlo in 6/8), deve il suo titolo spurio \"fus\u00e9es\" alle frequenti impennate delle mano destra verso il registro acuto della tastiera, specie nella parte centrale, dove viene richiamata vagamente l'immagine di scoppiettanti fuochi d'artificio che sprizzano verso l'alto. Altre caratteristiche dello studio sono i frequenti intervalli dissonanti di seconda, le terze rapidamente ribattute dalle mani alternate, il rapido controtempo tra la mano destra (quasi sempre in levare) e la mano sinistra, che alterna riproposizioni del ritmo delle quattro note iniziali in varie forme a vigorose sequenze d'ottava, i bruschi salti di accordi di tre note in zone lontane della tastiera, che introducono un finale assai vigoroso e acceso.\nN. 3 \"Paysage\" (\"paesaggio\"), in fa maggiore.\nLo studio n.3 deve il suo titolo (originale) all'evocazione di una pacata e dolce scena bucolica, in tempo di 6/8. Marcato come \"poco adagio\" all'inizio, si anima leggermente nella parte centrale. Considerato lo studio meno difficile dal punto di vista tecnico tra i dodici (assieme al primo, la cui estrema brevit\u00e0 lo rende ugualmente meno difficile degli altri), \u00e8 uno studio d'espressione, del controllo timbrico, ricco di melodie cantate, di legato e di note tenute nella mano sinistra. Comprende comunque dei passaggi non semplici per via dell'estensione richiesta nella mano sinistra, una certa variet\u00e0 ritmica negli accenti (inclusi alcuni efficaci passaggi ad hemiola) ed un crescendo (e stringendo) che si stabilizza in un robusto \"ff\" (\"largamente, appassionato assai\") con lo scavalcamento della mano sinistra che canta nel registro medio-alto, sviluppando una bella e piena sonorit\u00e0. Dopo quest'episodio, lo studio si attenua sino a spegnersi nella dolce sonorit\u00e0 dell'inizio.\nN. 4 \"Mazeppa\", in re minore.\nIspirato alla ballata \"Mazeppa\" di Victor Hugo, \u00e8 uno dei brani pi\u00f9 popolari e riusciti di Liszt, da cui il compositore ungherese trarr\u00e0 successivamente l'omonimo poema sinfonico per orchestra. Difficile, di importante impegno virtuosistico, strutturalmente abbastanza semplice in quanto incentrato sul tema iniziale in re minore (che segue una volante introduzione-cadenza di veloci scale all'ottava), sviluppa questo tema in svariati modi. L\"'allegro\" iniziale \u00e8 sottolineato da un \"sempre fortissimo e con strepito\" che ne connota subito l'impronta furente e incalzante. Il tema principale, che richiama sempre una \"cavalcata\" del condottiero Mazeppa legato al dorso del cavallo, viene prima introdotto da pesanti accordi, riempiti tra uno e l'altro da veloci terze suddivise tra le due mani, e poi viene successivamente riproposto sempre pi\u00f9 veloce e serrato, sempre \"ff\", mentre il collegamento tra le diverse riproposizioni \u00e8 affidato a vertiginose sequenze di doppie ottave. Nella parte centrale, il tema viene proposto in si bemolle maggiore, lirico e appassionato, affidato agli stretti arpeggiati della mano sinistra, mentre la destra ricama veloci figurazioni di arpeggi con terze. Successivamente il canto passa alle ottave tenute della mano destra, accompagnate da disegni d'accordi dal basso cromatico. Una sequenza di potenti doppie ottave riporta il brano al carattere iniziale, con il tema in re minore (\"animato\", in 6/8) pi\u00f9 incalzante, e successivamente (\"allegro deciso\", 2/4) ancora pi\u00f9 veloce, caratterizzato da veloci salti di doppie ottave in battere e secche acciaccature di terze in levare. Una serie di veloci arpeggi d'ottava della mano destra introduce la parte finale, molto drammatica: la caduta dell'eroe, un quasi-recitativo lento e sospeso e infine un grandioso e trionfante finale in re maggiore, con acuti squilli di tromba e grandiosi e festosi accordi in \"ff\".\nLiszt stesso, infatti, al termine della composizione cita il verso di Victor Hugo \"Il tombe enfin!... et se rel\u00e8ve roi!\" (\"cade infine, e si rialza re\").\nN. 5 \"Feux follets\" (\"fuochi fatui\"), in Si bemolle maggiore.\n\u00c8 un luminoso esempio di come un difficilissimo studio di importante valenza didattica, che mette a dura prova lo studio di tecniche precise (trillati di terze, quarte, quinte e seste innanzitutto), sia contemporaneamente un riuscitissimo brano da concerto, assai popolare per la sua resa estetica ancor prima che per la sua spettacolarit\u00e0 virtuosistica. I fuochi fatui del titolo sono rievocati dagli arpeggi e scalette leggeri e veloci, guizzanti e scintillanti, e dall'atmosfera scherzosa e magica che caratterizza il pezzo. All'inizio \u00e8 subito introdotto uno dei disegni principali del brano, la legata e leggera veloce sequenza di seconde maggiori e minori, dal sapore cromatico, che si trover\u00e0 poi per tutto il pezzo, in entrambe le mani. Dopo i guizzi dei primi fuochi fatui, quasi esitanti, alquanto incerti armonicamente (leggerissimi arpeggi di triadi lontane tonalmente tra loro), il tema principale del brano, sempre assai cromatico, viene fuori dalla nota superiore di lunghi trillati legati di terze, quarte, quinte, seste, che costituiscono l'elemento pi\u00f9 significativo dello studio e che si trovano in infinite combinazioni, in entrambe le mani. Una sezione in la maggiore porta il brano su sonorit\u00e0 pi\u00f9 staccate, sempre leggere ma con punte robuste (\"ff\"). Dopo il ritorno all'atmosfera iniziale, i magici fuochi fatui si dissolvono nel finale con una serie di leggeri e \"sospesi\" arpeggi con la quinta eccendente (soluzione molto simile alla fine dello studio Gnomenreigen S.145, che ne condivide l'atmosfera magica e beffarda). Di questo brano, che \u00e8 un classico della letteratura pianistica, \u00e8 possibile ascoltare interpretazioni che spingono molto sulla velocit\u00e0 e l'effetto di scintillio timbrico che ne deriva (per esempio, celebri esecuzioni di Sviatoslav Richter e di Georges Cziffra) oppure esecuzioni leggermente meno veloci ma non per questo meno vivaci, e nelle quali \u00e8 possibile distinguere nitidamente la tessitura delle note (per esempio, quelle del grande interprete lisztiano Claudio Arrau, che studi\u00f2 il pezzo da bambino con il suo maestro Martin Krause, uno degli allievi dello stesso Liszt).\nN. 6 \"Vision\" (\"visione\"), in sol minore.\n\u00c8 uno studio di fortissima impronta tecnico-didattica, che non urta comunque con il suo valore artistico ed estetico e con la sua \"visione\", inizialmente funebre e greve ma successivamente via via pi\u00f9 luminosa. Basato su un tema che nello sviluppo del discorso viene ripresentato pi\u00f9 volte in armonizzazioni e figurazioni pianistiche differenti, \u00e8 un brano che testimonia la volont\u00e0 di Liszt di cercare nuove possibilit\u00e0 espressive nel pianoforte. Dopo un inizio pesante e lugubre, con cupi e lenti bicordi quasi campane, basato su un marcato tema della mano destra nel registro grave, decorato da veloci e larghi arpeggi della mano sinistra, anche la mano destra partecipa alla complessa figurazione di rapidissimi e leggeri arpeggi, con la melodia che emerge dalle note marcate. Un lento crescendo che sfocia in una tempestosa sequenza cromatica di doppie ottave introduce la tonalit\u00e0 di sol maggiore, in cui il tema del brano diventa pi\u00f9 trionfante e luminoso, basato sempre su velocissimi e profondi arpeggi questa volta molto forti (\"fff\") e completato sino alla fine dall'altra caratteristica tecnico-pianistica dello studio, cio\u00e8 i vigorosi e lunghi tremoli della mano sinistra, che con il pedale abbassato creano una consistente massa sonora sopra la quale staccano i veloci arpeggi, sino al magniloquente finale.\nN. 7 \"Eroica\", in Mi bemolle maggiore.\nUn'introduzione dal gusto quasi da ouverture orchestrale (che presenta forti analogie con una delle prime composizioni del giovanissimo Liszt, variazioni su una melodia di Spontini e Rossini) conduce al tema del brano, in \"tempo di marcia\", in mi bemolle maggiore, che viene riproposto numerose volte durante il brano, costantemente decorato da veloci volate della mano destra dall'alto verso il basso, che costituiscono l'elemento tecnico principale dello studio, assieme ai frequenti passaggi in doppie ottave, che uniscono le varie riproposizioni del tema e che, nella parte finale contribuiscono, con sonorit\u00e0 enfatiche, a creare l'effetto di \"eroicit\u00e0\", di epico e magniloquente respiro evocato dal titolo.\nN. 8 \"Wilde Jagd\" (\"Caccia selvaggia\"), in Do minore.\nIl titolo, in tedesco (contrariamente agli altri, in francese e in italiano) e il carattere stesso del brano derivano dalla leggenda d'area tedesca della caccia selvaggia, che rappresenta un'apparizione di esseri sovrannaturali che attraversano il cielo impegnati in una furiosa e terribile battuta di caccia. \nInfatti i rumori della caccia, gli schiocchi di frusta, i corni e le urla sono rappresentati in questo celebre studio, assai impegnativo ritmicamente e che richiede grande controllo tecnico e soprattutto energia e scioltezza dei polsi a causa dei suoi accordi pieni, potenti e velocemente ribattuti, che devono essere il pi\u00f9 chiari e nitidi possibile e con timbrica molto brillante. L'indicazione iniziale \"presto furioso\" inquadra subito la violenza sonora del brano, che pervade tutta la prima parte, sino al secondo tema, in tonalit\u00e0 maggiore, sincopato e staccato, seguito da un altro tema (\"a capriccio quasi improvvisato\") costituito da un lirico e appassionato canto di note tenute della mano destra, accompagnato da fluenti cascate di terzine e che successivamente cresce d'intensit\u00e0 (\"fff\"'). In seguito c'\u00e8 l'incalzante riproposizione in sequenza di tutti i temi, variamente arricchiti da figurazioni molto sincopate e caratterizzate da forti e veloci accordi ribattuti, ampi salti e sferzanti arpeggi, sino al robusto finale.\nN. 9 \"Ricordanza\", in La bemolle maggiore.\nStudio lungo (rispetto alla media degli altri), \u00e8 una romanza sognante ed evocativa, dove la \"ricordanza\" del titolo (il ricordo, la rimembranza) traspare dal sapore nostalgico e dolcissimo dei temi e dalle sonorit\u00e0 evanescenti. La caratteristica principale di questo studio, dal tempo lento, spesso rubato ma timbricamente assai difficile, \u00e8 l'abbondanza dell'ornamentazione: l'intero brano \u00e8 una serie di variazioni ornate del tema, ricche quindi di velocissime e leggere volatine di tutti i tipi possibili (volatine cromatiche, evanescenti arpeggi, volatine a due mani etc.), di realizzazione assai difficile specie in relazione alla sonorit\u00e0 raffinate e soffuse del brano e problematiche per mani non agili nella rapida microarticolazione.\nN. 10 \"Allegro, agitato molto\", in fa minore.\nLiszt non gli diede un titolo programmatico ma nel tempo \u00e8 invalso l'uso di chiamarlo \"appassionata\", certamente in virt\u00f9 del suo ardente impeto e la sua appassionata drammaticit\u00e0. Molto popolare (anche come brano da \"bis\" di gran classe), \u00e8 certamente uno degli studi tecnicamente pi\u00f9 difficili e musicalmente pi\u00f9 riusciti nell'organizzazione delle idee musicali e nella riuscita estetica. Non enfatizza una tecnica pianistica in particolare ma ne comprende molte, essendo molto ricco. Introdotto da due battute in cui le mani alternano una cascata di stretti accordi, il tema principale \u00e8 un chiaro omaggio allo studio op. 10 n. 9 di Chopin, della stessa tonalit\u00e0 di fa minore. La difficolt\u00e0 principale dello studio consiste nell'instancabile attivit\u00e0 della mano sinistra, ricca di veloci e complicati arpeggi che accompagnano il lirico tema della destra (spesso in ottave). Un ponte di arpeggi trillati della mano destra introduce un secondo tema, molto drammatico e impetuoso, affidato a forti accordi della mano sinistra, mentre la destra ricama brucianti arpeggi. Una furiosa (\"tempestoso\") sequenza di accordi sincopati introduce nuovamente il tema principale, appassionato, via via crescente d'intensiti\u00e0 (\"disperato\"), seguito nuovamente dal ponte, dal secondo tema, da profondi accordi arpeggiato (\"precipitato\") e dalla \"stretta\" finale, un vigoroso crescendo in ottave in controtempo su pesanti accordi di decima.\nN. 11 \"Harmonies du soir\" (\"Armonie della sera\"), in re bemolle maggiore.\nStudio tra i pi\u00f9 conosciuti, inizialmente molto lento e contemplativo e poi via via pi\u00f9 mosso, dalle sonorit\u00e0 dolcissime e avvolgenti ma non per questo di facile esecuzione. Il titolo \u00e8 ispirato alla poetica dello scrittore e poeta francese Alphonse de Lamartine (1790-1869), pi\u00f9 volte spunto creativo per Liszt. Esiste comunque anche una poesia di Charles Baudelaire dal titolo identico e appartenente alla raccolta I fiori del male, pubblicata sei anni dopo lo studio di Liszt. Le difficolt\u00e0 tecniche, non indifferenti, consistono nei lunghi arpeggiati, nella ricerca timbrica, in salti d'ottava e ampi accordi ribattuti. Il brano inizia con un'atmosfera pacata, crepuscolare, con campane lontane su un tappeto di accordi arpeggiati e armonie dai ricercatissimi colori. Questa introduzione sfocia in una sezione pi\u00f9 sonora di ampi accordi strettamente arpeggiati (\"un poco animato\"), che ripropone il tema, subito dopo ribadito in un'altra sezione dalla sonorit\u00e0 impalpabile (\"ppp\", \"poco pi\u00f9 mosso\") con accompagnamento di arpeggi di quinte sovrapposte, e che cresce di sonorit\u00e0 sino al \"ff\". Rilevante \u00e8 l'intimo adagio centrale in mi maggiore, in cui un dolce canto \u00e8 accompagnato da arpeggi \"quasi arpa\" divisi tra le due mani, e che pi\u00f9 avanti sfocia in una \"trionfante\" (come annotato da Liszt) ripetuta riesposizione del tema, pi\u00f9 animato, con accordi molto ampi e sonori (\"ff\" sino al \"fff\"), sino a diminuire d'intensit\u00e0 nel finale, che ritorna nella quieta e dolce atmosfera crepuscolare dell'inizio, con morbidi accordi arpeggiati e raffinate timbriche.\nN. 12 \"Chasse-neige\" (\"scaccianeve\"), in si bemolle minore.\nIl titolo significa letteralmente \"scaccia-neve\" e si riferisce al fenomeno dello scaccianeve, ossia dei turbini di neve sollevata dal suolo da un vento molto forte e tempestoso; \u00e8 un fenomeno tipico dell'alta montagna e Liszt lo conobbe certamente nelle Alpi Svizzere. Il titolo si addice come pochi altri alla rappresentazione poetica in musica realizzata da Liszt in questo studio, che Busoni giudicava il pi\u00f9 perfetto esempio di connubio tra l'immagine evocata dalla parola e la musica stessa. Nonostante apparentemente possa essere sottovalutato dai non-pianisti, se rapportato a studi in cui il virtuosismo \u00e8 pi\u00f9 sfacciatamente evidente ed \u00e8 accoppiato a impeto e violenza sonora, dal punto di vista pianistico Chasse-neige \u00e8 uno studio di difficolt\u00e0 tecnica elevatissima e che fa realmente onore al termine \"trascendentale\"; infatti, la perfetta resa della sua caratteristica pi\u00f9 evidente, cio\u00e8 il tremolo (in entrambe le mani) che caratterizza il brano dall'inizio alla fine, e inoltre dei continui salti e delle vertiginose doppie scale cromatiche si pu\u00f2 raggiungere solo con una tecnica superiore, trascendentale. Il brano presenta un mesto canto in evidenza, dall'inizio alla fine, ottenuto da note (spesso ottave) marcate dalla mano destra, spesso con continui salti, mentre le altre dita di entrambe le mani creano, con infinite variazioni nell'utilizzo della tecnica del tremolo (note singole, bicordi, accordi di tre note etc.), un sottofondo sonoro continuo, nel quale le note si fondono, che rappresenta il sibilare del vento e della neve sotto un opprimente cielo. Alcune vertiginose e lunghe scale cromatiche, verso la fine, rappresentano folate improvvise di forte vento.\nInterpreti celebri.\nGli studi trascendentali sono stati suonati e incisi da un numero elevatissimo di pianisti, da Busoni in poi, essendo una delle pi\u00f9 apprezzate creazioni artistiche di Liszt e rivestendo grandissima importanza nella didattica pianistica avanzata. \u00c8 celebre l'incisione di Claudio Arrau del 1976, in cui l'anziano (settantaquattro anni) pianista, specialista lisztiano (aveva studiato da bambino gli studi trascendentali con Martin Krause, allievo di Liszt stesso), offre una versione pi\u00f9 misurata rispetto alle incisioni della giovent\u00f9. Di assoluto rilievo tecnico e artistico sono anche le incisioni di altri specialisti lisztiani quali Lazar Berman, di Jorge Bolet, Georges Cziffra e quelle pi\u00f9 recenti di Vladimir Ovchinikov, Boris Berezovsky, Evgeny Kissin, Kemal Gekic, Daniil Trifonov (2015). Sviatoslav Richter non li incise tutti sistematicamente ma rimangono storiche alcune sue straordinarie esecuzioni, per esempio \"Feux Follets\" e \"Harmonies du soir\" nel recital di Sofia del 1958. Leslie Howard ha inciso con validi risultati tutte e tre le versioni degli studi trascendentali, nella sua monumentale opera omnia dell'opera pianistica di Liszt per l'etichetta Hyperion."}
{"id": "252186", "revid": "767487", "url": "https://it.wikipedia.org/wiki?curid=252186", "title": "Poubaite", "text": "La poubaite \u00e8 un minerale."}
{"id": "252187", "revid": "1442080", "url": "https://it.wikipedia.org/wiki?curid=252187", "title": "Platinite", "text": "La platinite \u00e8 un minerale, scoperto dal fisico svizzero Premio Nobel Charles Edouard Guillaume negli anni dieci del XX secolo. Questo minerale \u00e8 stato discreditato dall'IMA nel 1999 perch\u00e9 le analisi hanno dimostrato che si tratta di una miscela di galena e laitakarite."}
{"id": "252188", "revid": "1442080", "url": "https://it.wikipedia.org/wiki?curid=252188", "title": "Rucklidgeite", "text": "La rucklidgeite \u00e8 un minerale."}
{"id": "252189", "revid": "1776051", "url": "https://it.wikipedia.org/wiki?curid=252189", "title": "Saddlebackite", "text": "La saddlebackite \u00e8 un minerale.\nEtimologia.\nIl nome si riferisce alla localit\u00e0 di rinvenimento: Mount Saddleback, 100\u00a0km a sudest di Perth, in Australia."}
{"id": "252190", "revid": "1776051", "url": "https://it.wikipedia.org/wiki?curid=252190", "title": "Babkinite", "text": "La babkinite \u00e8 un minerale."}
{"id": "252191", "revid": "1442080", "url": "https://it.wikipedia.org/wiki?curid=252191", "title": "Hedleyite", "text": "La hedleyite \u00e8 un minerale."}
{"id": "252202", "revid": "547992", "url": "https://it.wikipedia.org/wiki?curid=252202", "title": "Luciano Jona", "text": "Biografia.\nProveniva da una famiglia ebrea di imprenditori tessili della zona di Chieri. Partecip\u00f2 alla prima guerra mondiale come ufficiale degli alpini e nel 1920 si laure\u00f2 in economia e commercio. Lavor\u00f2 come commercialista nello studio di Vittorio Valletta per un breve periodo, fino a quando Valletta fu chiamato a dirigere la FIAT.\nNel 1931 entr\u00f2 all'Universit\u00e0 di Torino, prima come libero docente di tecnica bancaria, industriale e commerciale e poi come docente di tecnica bancaria (successore di Giuseppe Broglia).\nNel 1938 fu incaricato dal podest\u00e0 di Torino Ugo Sartirana di unificare le linee tranviarie intercomunali nella SATTI. Nella stessa societ\u00e0 entr\u00f2 poi nel consiglio di amministrazione, che dovette per\u00f2 lasciare per motivi razziali. Con l'avvento delle leggi razziali dovette infatti abbandonare gli incarichi pubblici e nascondersi fuori Torino.\nNel 1945 fu designato dal CLN a rappresentare il Partito Liberale Italiano (partito al quale si era iscritto nel 1919) nella Deputazione Provinciale di Torino.\nDal 1945 al 1956 fu assessore alle finanze della Provincia di Torino, dove promosse la costruzione di nuove scuole e infrastrutture e lasci\u00f2 un bilancio (che aveva ereditato in rosso) in pareggio, con una riserva di cassa pari a sei mesi di entrate.\nPer molti anni presiedette l'Istituto Bancario San Paolo di Torino.\nFu consigliere provinciale dal 1956 al 1960, assessore comunale dal 1960 al 1966, e sindaco di Torino facente funzioni per quattro mesi tra il 1964 e il 1965. Il suo \u00e8 stato il mandato di sindaco pi\u00f9 breve nella storia della citt\u00e0.\nDal 1967 al 1978 fu membro del Consiglio di amministrazione della Fondazione Luigi Einaudi di Torino\nFu nuovamente consigliere comunale dal 1970 al 1975.\nMassone, fu iniziato il 24 marzo 1897 nella Loggia \"Nuova Italia\" di Torino.\nLa Facolt\u00e0 di Economia e commercio dell'Universit\u00e0 di Torino gli ha dedicato l'aula magna."}
{"id": "252203", "revid": "964734", "url": "https://it.wikipedia.org/wiki?curid=252203", "title": "Pantalassa", "text": "La Pantalassa (: ; dal greco \u03a0\u03b1\u03bd, \"pan\", \"tutto\", e \u03b8\u03ac\u03bb\u03b1\u03c3\u03c3\u03b1, \"th\u00e1lassa\", \"mare\") era l'unico, immenso oceano presente sulla Terra ai tempi del Triassico.\nSecondo la teoria della tettonica a zolle l'enorme oceano circondava la Pangea, l'unico supercontinente presente.\nIn seguito, con il progressivo allontanamento delle varie zolle tettoniche, la Pantalassa si divise in pi\u00f9 oceani e mari."}
{"id": "252205", "revid": "12544", "url": "https://it.wikipedia.org/wiki?curid=252205", "title": "Legis actio", "text": ""}
{"id": "252207", "revid": "125717822", "url": "https://it.wikipedia.org/wiki?curid=252207", "title": "Governo Amato I", "text": "Il governo Amato I \u00e8 stato il quarantanovesimo esecutivo della Repubblica Italiana, il primo dell'XI legislatura.\nIl governo rimase in carica dal 28 giugno 1992 al 29 aprile 1993, per un totale di 305 giorni, ovvero 10 mesi e 1 giorno.\nOttenne la fiducia al Senato della Repubblica il 2 luglio 1992 con 173 voti favorevoli e 140 contrari.\nOttenne la fiducia alla Camera dei deputati il 4 luglio 1992 con 330 voti favorevoli, 280 contrari e 2 astenuti.\nDiede le dimissioni il 22 aprile 1993.\nFra i provvedimenti principali per il pareggio di bilancio si ricordano una manovra finanziaria da 93.000 miliardi di lire, la pi\u00f9 importante dal dopoguerra, e il prelievo forzoso retroattivo del 6\u2030 (sei per mille - 0,6%) dai conti correnti delle banche italiane, nella notte di venerd\u00ec 10 luglio 1992, legittimato con decreto d'urgenza pubblicato alla mezzanotte tra il 10 e l'11 luglio.\nCompagine di governo.\nSostegno parlamentare.\nInizio mandato\nFine mandato\nProvenienza geografica.\nLa provenienza geografica dei membri del Consiglio dei ministri si pu\u00f2 cos\u00ec riassumere:"}
{"id": "252208", "revid": "12544", "url": "https://it.wikipedia.org/wiki?curid=252208", "title": "Legis actiones", "text": ""}
{"id": "252209", "revid": "1546219", "url": "https://it.wikipedia.org/wiki?curid=252209", "title": "Flessione", "text": ""}
{"id": "252210", "revid": "51032", "url": "https://it.wikipedia.org/wiki?curid=252210", "title": "Sic et simpliciter", "text": "Sic et simpliciter \u00e8 un'espressione della lingua latina il cui significato \u00e8 \"cos\u00ec e semplicemente\". \u00c8 utilizzata per sottolineare che le cose stanno cos\u00ec e che non c'\u00e8 niente di complicato da chiarire."}
{"id": "252212", "revid": "767487", "url": "https://it.wikipedia.org/wiki?curid=252212", "title": "Les Ancizes-Comps", "text": "Les Ancizes-Comps \u00e8 un comune francese di 1.778 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252213", "revid": "767487", "url": "https://it.wikipedia.org/wiki?curid=252213", "title": "Auzat-la-Combelle", "text": "Auzat-la-Combelle \u00e8 un comune francese di 2.085 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252214", "revid": "767487", "url": "https://it.wikipedia.org/wiki?curid=252214", "title": "Beauregard-l'\u00c9v\u00eaque", "text": "Beauregard-l'\u00c9v\u00eaque \u00e8 un comune francese di 1.338 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252215", "revid": "767487", "url": "https://it.wikipedia.org/wiki?curid=252215", "title": "Blot-l'\u00c9glise", "text": "Blot-l'\u00c9glise \u00e8 un comune francese di 414 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252216", "revid": "287204", "url": "https://it.wikipedia.org/wiki?curid=252216", "title": "Bort-l'\u00c9tang", "text": "Bort-l'\u00c9tang \u00e8 un comune francese di 576 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252217", "revid": "767487", "url": "https://it.wikipedia.org/wiki?curid=252217", "title": "La Bourboule", "text": "La Bourboule \u00e8 un comune francese di 2.025 abitanti situato nel dipartimento del Puy-de-D\u00f4me, nella regione dell'Alvernia-Rodano-Alpi."}
{"id": "252218", "revid": "200568", "url": "https://it.wikipedia.org/wiki?curid=252218", "title": "Le Broc (Alvernia)", "text": "Le Broc \u00e8 un comune francese di 629 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252219", "revid": "1516566", "url": "https://it.wikipedia.org/wiki?curid=252219", "title": "Le Brugeron", "text": "Le Brugeron \u00e8 un comune francese di 264 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi.\nStoria.\nSimboli.\nLo stemma del comune si blasona:\nAdottato il 4 gennaio 1966. I sabot richiamano il carattere rurale della zona e i suoi numerosi produttori di zoccoli, l'abete rappresenta un elemento essenziale del paesaggio e l'erica (in francese \"bruy\u00e8re\") evoca la probabile origine del nome di Le Brugeron."}
{"id": "252220", "revid": "287204", "url": "https://it.wikipedia.org/wiki?curid=252220", "title": "La Celle (Puy-de-D\u00f4me)", "text": "La Celle \u00e8 un comune francese di 90 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252221", "revid": "287204", "url": "https://it.wikipedia.org/wiki?curid=252221", "title": "La Cellette (Puy-de-D\u00f4me)", "text": "La Cellette \u00e8 un comune francese di 166 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252222", "revid": "125984957", "url": "https://it.wikipedia.org/wiki?curid=252222", "title": "Governo Andreotti VII", "text": "Il Governo Andreotti VII \u00e8 stato il quarantottesimo esecutivo della Repubblica Italiana, il quarto e ultimo della X legislatura.\nIl governo rimase in carica dal 13 aprile 1991 al 28 giugno 1992, per un totale di 442 giorni, ovvero 1 anno, 2 mesi e 15 giorni.\nOttenne la fiducia alla Camera dei deputati il 19 aprile 1991 con 339 voti favorevoli e 207 contrari. Ottenne la fiducia al Senato della Repubblica il 20 aprile 1991 con 177 voti favorevoli e 104 contrari.\nSi dimise il 24 aprile 1992. Questo fu l'ultimo esecutivo presieduto da Giulio Andreotti.\nComposizione.\nComposizione del governo:\nErano presenti anche tre ministri del Partito Repubblicano Italiano (PRI), che per\u00f2 non prestarono giuramento, essendo il partito uscito dalla maggioranza in seguito alla non assegnazione del dicastero delle Poste e Telecomunicazioni.\nMinisteri senza portafoglio.\nAffari regionali.\n\"Fino al 3 maggio 1991\"\nRiforme istituzionali.\n\"Riforme istituzionali e affari regionali\" dal 3 maggio 1991."}
{"id": "252223", "revid": "767487", "url": "https://it.wikipedia.org/wiki?curid=252223", "title": "Le Cendre", "text": "Le Cendre \u00e8 un comune francese di 4.662 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252224", "revid": "287204", "url": "https://it.wikipedia.org/wiki?curid=252224", "title": "La Celle", "text": "La Celle \u00e8 un toponimo francese che pu\u00f2 riferirsi a:"}
{"id": "252225", "revid": "287204", "url": "https://it.wikipedia.org/wiki?curid=252225", "title": "La Chapelle-Agnon", "text": "La Chapelle-Agnon \u00e8 un comune francese di 394 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252226", "revid": "287204", "url": "https://it.wikipedia.org/wiki?curid=252226", "title": "La Chapelle-Marcousse", "text": "La Chapelle-Marcousse \u00e8 un comune francese di 74 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252227", "revid": "287204", "url": "https://it.wikipedia.org/wiki?curid=252227", "title": "La Chapelle-sur-Usson", "text": "La Chapelle-sur-Usson \u00e8 un comune francese di 77 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252228", "revid": "1305772", "url": "https://it.wikipedia.org/wiki?curid=252228", "title": "WiBro", "text": "WiBro (Wireless Broadband, in coreano: \uc640\uc774\ube0c\ub85c) \u00e8 una tecnologia internet wireless a banda larga sviluppata dall'industria delle telecomunicazioni coreana.\nLe prestazioni previste.\nLe stazioni base WiBro offriranno un throughput complessivo tra i 30 ed i 50\u00a0Mbit/s, e copriranno un raggio di 1\u20135\u00a0km, permettendo cos\u00ec l'uso nomadico di Internet. La tecnologia offrir\u00e0 anche qualit\u00e0 del servizio, in modo da permettere a WiBro di inviare contenuti video in streaming e altri dati che necessitano di inviare dati in maniera affidabile.\nWiBro e WiMAX.\nLa differenza principale con lo standard WiMAX \u00e8 che WiBro utilizza uno spettro di frequenza licenziato (anche se in Italia il wimax sar\u00e0 licenziato): occorre cio\u00e8 avere una licenza per trasmettere in WiBro. Da un certo punto di vista, questo \u00e8 un vantaggio per la tecnologia: vengono infatti evitate le interferenze potenziali da altre sorgenti che utilizzino lo stesso spettro, come pu\u00f2 invece spesso accadere per il Wi-Fi e potr\u00e0 capitare per il WiMAX. D'altra parte, il fatto che WiBro sia un protocollo proprietario e il suo uso di una banda di frequenze che potrebbe non essere disponibile ovunque nel mondo potrebbe impedirgli di diventare un protocollo standard internazionale.\nL'altra grande differenza tra WiBro e WiMAX \u00e8 che il primo specifica con grande precisione tutti i suoi requisiti, dallo spettro di frequenza alla definizione dei terminali, mentre WiMAX \u00e8 molto pi\u00f9 lasco, limitandosi a definire i dettagli che assicurino l'interoperabilit\u00e0 tra i vari progetti."}
{"id": "252229", "revid": "287204", "url": "https://it.wikipedia.org/wiki?curid=252229", "title": "La Chaulme", "text": "La Chaulme \u00e8 un comune francese di 137 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252230", "revid": "767487", "url": "https://it.wikipedia.org/wiki?curid=252230", "title": "Le Cheix", "text": "Le Cheix \u00e8 un comune francese di 624 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252231", "revid": "6923", "url": "https://it.wikipedia.org/wiki?curid=252231", "title": "Le Crest", "text": "Le Crest \u00e8 un comune francese di 1.273 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252232", "revid": "287204", "url": "https://it.wikipedia.org/wiki?curid=252232", "title": "La Crouzille", "text": "La Crouzille \u00e8 un comune francese di 285 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252235", "revid": "287204", "url": "https://it.wikipedia.org/wiki?curid=252235", "title": "Dore-l'\u00c9glise", "text": "Dore-l'\u00c9glise \u00e8 un comune francese di 654 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252236", "revid": "1516566", "url": "https://it.wikipedia.org/wiki?curid=252236", "title": "\u00c9chandelys", "text": "\u00c9chandelys \u00e8 un comune francese di 238 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi.\nStoria.\nSimboli.\nLo stemma del comune di \u00c9chandelys si blasona:\nStemma adottato nel 2014. La Madonna \u00e8 la patrona della parrocchia, intitolata a Notre Dame de la Chaise. Le stelle provengono dallo stemma della famiglia Des Roys. Il ricciolo di pastorale ricorda l'appartenenza della parrocchia all'abbazia di Chaise-Dieu. L'abete su un campo di gigli simbolizza la foresta nazionale di Bois Grand."}
{"id": "252237", "revid": "287204", "url": "https://it.wikipedia.org/wiki?curid=252237", "title": "\u00c9gliseneuve-d'Entraigues", "text": "\u00c9gliseneuve-d'Entraigues \u00e8 un comune francese di 480 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252238", "revid": "287204", "url": "https://it.wikipedia.org/wiki?curid=252238", "title": "\u00c9gliseneuve-des-Liards", "text": "\u00c9gliseneuve-des-Liards \u00e8 un comune francese di 148 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252240", "revid": "1458270", "url": "https://it.wikipedia.org/wiki?curid=252240", "title": "Campionati mondiali di sci alpino 1958", "text": "I Campionati mondiali di sci alpino 1958 si svolsero a Bad Gastein in Austria."}
{"id": "252241", "revid": "200568", "url": "https://it.wikipedia.org/wiki?curid=252241", "title": "\u00c9glisolles", "text": "\u00c9glisolles \u00e8 un comune francese di 257 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252242", "revid": "287204", "url": "https://it.wikipedia.org/wiki?curid=252242", "title": "La Forie", "text": "La Forie \u00e8 un comune francese di 349 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252243", "revid": "287204", "url": "https://it.wikipedia.org/wiki?curid=252243", "title": "La Godivelle", "text": "La Godivelle \u00e8 un comune francese di 22 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252244", "revid": "289247", "url": "https://it.wikipedia.org/wiki?curid=252244", "title": "Mondiali di sci alpino 1960", "text": ""}
{"id": "252245", "revid": "767487", "url": "https://it.wikipedia.org/wiki?curid=252245", "title": "La Goutelle", "text": "La Goutelle \u00e8 un comune francese di 602 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252246", "revid": "287204", "url": "https://it.wikipedia.org/wiki?curid=252246", "title": "Heume-l'\u00c9glise", "text": "Heume-l'\u00c9glise \u00e8 un comune francese di 115 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252247", "revid": "767487", "url": "https://it.wikipedia.org/wiki?curid=252247", "title": "Les Martres-d'Arti\u00e8re", "text": "Les Martres-d'Arti\u00e8re \u00e8 un comune francese di 2.008 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252248", "revid": "110157", "url": "https://it.wikipedia.org/wiki?curid=252248", "title": "Les Martres-de-Veyre", "text": "Les Martres-de-Veyre \u00e8 un comune francese di 4.042 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252249", "revid": "287204", "url": "https://it.wikipedia.org/wiki?curid=252249", "title": "Le Monestier", "text": "Le Monestier \u00e8 un comune francese di 197 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252250", "revid": "287204", "url": "https://it.wikipedia.org/wiki?curid=252250", "title": "La Monnerie-le-Montel", "text": "La Monnerie-le-Montel \u00e8 un comune francese di 2.030 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252251", "revid": "110157", "url": "https://it.wikipedia.org/wiki?curid=252251", "title": "La Moutade", "text": "La Moutade \u00e8 un comune francese soppresso e frazione del dipartimento del Puy-de-D\u00f4me della regione dell'Alvernia-Rodano-Alpi. Dal 1\u00ba gennaio 2016 si \u00e8 fuso con il comune di Cellule per formare il nuovo comune di Chambaron-sur-Morge."}
{"id": "252252", "revid": "767487", "url": "https://it.wikipedia.org/wiki?curid=252252", "title": "Neuf-\u00c9glise", "text": "Neuf-\u00c9glise \u00e8 un comune francese di 294 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252253", "revid": "709406", "url": "https://it.wikipedia.org/wiki?curid=252253", "title": "Les Pradeaux", "text": "Les Pradeaux \u00e8 un comune francese di 317 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252254", "revid": "287204", "url": "https://it.wikipedia.org/wiki?curid=252254", "title": "Le Quartier", "text": "Le Quartier \u00e8 un comune francese di 218 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252255", "revid": "287204", "url": "https://it.wikipedia.org/wiki?curid=252255", "title": "La Renaudie", "text": "La Renaudie \u00e8 un comune francese di 118 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252256", "revid": "287204", "url": "https://it.wikipedia.org/wiki?curid=252256", "title": "Saint-\u00c9loy-la-Glaci\u00e8re", "text": "Saint-\u00c9loy-la-Glaci\u00e8re \u00e8 un comune francese di 64 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252257", "revid": "110157", "url": "https://it.wikipedia.org/wiki?curid=252257", "title": "Saint-\u00c9loy-les-Mines", "text": "Saint-\u00c9loy-les-Mines \u00e8 un comune francese di 3.882 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252259", "revid": "287204", "url": "https://it.wikipedia.org/wiki?curid=252259", "title": "Saint-\u00c9tienne-des-Champs", "text": "Saint-\u00c9tienne-des-Champs \u00e8 un comune francese di 146 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252260", "revid": "86900460", "url": "https://it.wikipedia.org/wiki?curid=252260", "title": "Saint-\u00c9tienne-sur-Usson", "text": "Saint-\u00c9tienne-sur-Usson \u00e8 un comune francese di 259 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252261", "revid": "287204", "url": "https://it.wikipedia.org/wiki?curid=252261", "title": "La Sauvetat (Puy-de-D\u00f4me)", "text": "La Sauvetat \u00e8 un comune francese di 663 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252263", "revid": "287204", "url": "https://it.wikipedia.org/wiki?curid=252263", "title": "La Tour-d'Auvergne", "text": "La Tour-d'Auvergne \u00e8 un comune francese di 697 abitanti situato nel dipartimento del Puy-de-D\u00f4me nella regione dell'Alvernia-Rodano-Alpi."}
{"id": "252264", "revid": "287204", "url": "https://it.wikipedia.org/wiki?curid=252264", "title": "La Sauvetat", "text": "Esistono pi\u00f9 comuni francesi con questo nome"}
{"id": "252269", "revid": "1543377", "url": "https://it.wikipedia.org/wiki?curid=252269", "title": "Sci alpino agli VIII Giochi olimpici invernali", "text": "Nello sci alpino agli VIII Giochi olimpici invernali, svoltisi nel 1960 a Squaw Valley (Stati Uniti), vennero assegnate sei medaglie (3 maschili e 3 femminili) in tre discipline. I primi tre classificati di ciascuna gara, oltre alla medaglia olimpica ottennero anche quella dei Campionati mondiali di sci alpino. Le due gare di combinata assegnarono solo le medaglie valevoli per i campionati mondiali."}
{"id": "252271", "revid": "120622676", "url": "https://it.wikipedia.org/wiki?curid=252271", "title": "Governo Andreotti VI", "text": "Il Governo Andreotti VI \u00e8 stato il quarantasettesimo esecutivo della Repubblica Italiana, il terzo della X legislatura.\nIl governo rimase in carica dal 23 luglio 1989 al 13 aprile 1991, per un totale di 629 giorni, ovvero 1 anno, 8 mesi e 21 giorni.\nOttenne la fiducia al Senato della Repubblica il 27 luglio 1989 con 187 voti favorevoli, 117 contrari e un astenuto.\nOttenne la fiducia alla Camera dei deputati il 30 luglio 1989 con 371 voti favorevoli, 200 contrari e 3 astenuti.\nAndreotti si dimise il 29 marzo 1991 in seguito alla richiesta della crisi spinta dal PSI e anche dal presidente Cossiga."}
{"id": "252277", "revid": "1543377", "url": "https://it.wikipedia.org/wiki?curid=252277", "title": "WHAX", "text": "WHAX fu una distribuzione derivata da Whoppix (a sua volta derivata da Knoppix) progettata con l'enfasi sulla sicurezza informatica.\nCaratteristiche.\nWHAX forniva un insieme di strumenti utilizzabili da live CD che facilitassero il \"penetration test\", automatizzando determinate tecniche di intrusione per verificare la sicurezza di una rete.\nWHAX corrispondeva alla versione 3.0 di Whoppix. A differenza delle precedenti versioni basate su Knoppix, questa versione si basava su SLAX (da cui il nome WHAX).\nLo sviluppo di WHAX \u00e8 stato accantonato dal luglio 2005.\nContributi.\nSu WHAX fu in seguito basata la distribuzione Backtrack."}
{"id": "252280", "revid": "12544", "url": "https://it.wikipedia.org/wiki?curid=252280", "title": "Processo per legis actiones", "text": ""}
{"id": "252283", "revid": "112828401", "url": "https://it.wikipedia.org/wiki?curid=252283", "title": "Root nameserver", "text": "Nell'ambito della rete Internet, un root nameserver \u00e8 un server DNS che risponde alle richieste di risoluzione dei nomi riguardanti il \"namespace\" del dominio principale (detto \"root\", radice). Il suo compito \u00e8 quello di reindirizzare le richieste relative a ciascun dominio di primo livello (\"top-level domain\", TLD) ai nameserver propri di quel TLD.\nMeccanismo di risoluzione nel namespace root.\nQuando un computer richiede al sistema DNS la risoluzione di un nome di dominio, ovvero la conversione di un nome simbolico nel corrispondente indirizzo IP, viene analizzato il nome di dominio da destra verso sinistra, chiedendo a ciascun nameserver di fornire informazioni soltanto sull'elemento che si trova a sinistra dell'ultimo punto.\nOccorre quindi precisare che tutti i nomi di dominio esistenti su Internet in realt\u00e0 terminano con un . (punto): a rigore, dunque, Wikipedia appartiene al dominio \"wikipedia.org.\" (prova) Il punto finale \u00e8 implicito; i moderni software di gestione del DNS non richiedono che venga specificato espressamente per risolvere il nome di dominio. La stringa vuota che segue il punto finale \u00e8 chiamata \"dominio radice\" (DNS root zone); tutti i domini di primo livello, sia quelli individuali dei singoli paesi (.us, .uk, .it ecc.) che i suffissi non geografici (.com, .org, .net ecc.), appartengono a questo dominio.\nI root nameserver sono i server responsabili (in inglese \"authoritative servers\", ossia server autorevoli, dotati di autorit\u00e0) per quanto riguarda il dominio \".\"; possiedono infatti l'elenco dei server responsabili per ognuno dei domini di primo livello riconosciuti, e lo forniscono in risposta a ciascuna richiesta.\nCiascun dominio di primo livello (ad es. .org) possiede a sua volta un gruppo di server definiti autorevoli, che a loro volta delegano una parte di autorit\u00e0 ai nameserver responsabili di ciascun dominio di secondo livello (ad es. wikipedia.org). Questi ultimi rispondono alle interrogazioni sugli indirizzi IP relative ai sottodomini o ai singoli host (ad es. www.wikipedia.org). Anche se i nomi di dominio sono spesso a tre livelli, nulla vieta di avere host corrispondenti a nomi di secondo livello (wikipedia.org) o a livelli pi\u00f9 elevati (www.italia.gov.it): la richiesta avviene comunque sempre allo stesso modo, interrogando ricorsivamente i vari nameserver.\nInoltre dal 4 febbraio 2008 \u00e8 iniziato l'inserimento dei primi indirizzi IPv6 nel sistema di risoluzione dei nomi.\nUtilit\u00e0 e carico dei root nameserver.\nAl momento tutte le query al sistema DNS su Internet richiedono l'esistenza dei root nameserver, per cui essi costituiscono un elemento critico dell'infrastruttura. Da essi dipende non solo l'accessibilit\u00e0 dei siti web ma anche, attraverso i record MX, l'instradamento della posta elettronica. L'importanza del funzionamento dei nameserver \u00e8 tale da essere stati oggetto di attacchi di tipo denial of service da parte di alcuni virus. Per tali motivi e per alleggerirne il carico di lavoro ne esistono diversi, situati in vari luoghi e sotto l'autorit\u00e0 di varie organizzazioni: tale distribuzione \u00e8 per\u00f2 stata oggetto di polemiche per la centralit\u00e0 che ancora rivestono gli Stati Uniti d'America, e in particolare le istituzioni governative del Paese, nella gestione di una infrastruttura critica per l'intera Internet mondiale.\nNella pratica, la maggior parte delle informazioni fornite dai root nameserver non cambia molto spesso, e viene memorizzata in varie cache da una gerarchia di server DNS, cui si rivolgono i singoli computer prima di interrogare i nameserver principali; anzi, quando viene fatta una richiesta di informazioni la risposta contiene anche l'informazione su per quanto tempo essa pu\u00f2 essere ritenuta valida, proprio per rendere le richieste di risoluzione DNS ai root nameserver relativamente rare.\nPurtroppo, su Internet esistono una certa quantit\u00e0 di sistemi non correttamente configurati, che generano la maggior parte del traffico verso i root nameserver. Ad esempio, accade che arrivino ai nameserver principali delle richieste di risoluzione di nomi con indirizzo di provenienza impostato a 0.0.0.0 (corrispondente a \"dovunque e in qualsiasi posto\"), e capita che semplici computer desktop mal configurati tentino di aggiornare i dati contenuti nei nameserver principali. Per un elenco di casi curiosi in proposito, si veda l'articolo \"Bogus Queries\" nei collegamenti esterni di questa voce.\nElenco dei root nameserver.\nAl marzo 2007 esistevano 13 nomi di root nameserver, di forma \"lettera\".root-servers.net, dove \"lettera\" pu\u00f2 assumere i valori da A ad M. Alcuni di essi, gi\u00e0 esistenti da tempo, avevano un altro nome prima che venisse stabilita la convenzione di nomenclatura attualmente vigente.\nAl momento non \u00e8 possibile aggiungere altri nomi di server, a causa di un problema di ottimizzazione del protocollo: un pacchetto UDP deve poter contenere tutti i nomi dei server e con un quattordicesimo nome si supererebbe la dimensione massima del pacchetto.\nIl quattordicesimo server DNS \"fisico\" \u00e8 stato aggiunto nel gennaio 2004 da RIPE NCC come nuova istanza di \"K.root-servers\". Da quella data, la maggior parte dei root nameserver si trova fisicamente, anche se non formalmente, al di fuori degli Stati Uniti.\nOggi i server C, F, I, J, K ed M corrispondono ciascuno a diversi computer fisici, situati in diversi continenti e in grado di fornire un servizio decentralizzato mediante annunci anycast.\nLa mappa citata nei collegamenti esterni conta (al 4 maggio 2020) 1091 server fisici, tra cui cinque a Milano, quattro a Torino, cinque a Roma, due a Firenze, uno a Napoli e uno a Palermo.\nUna lista dei root nameserver corrente pu\u00f2 essere ricavata su Unix ad esempio con il comando dig:\n$dig +bufsize=1200 +norec NS . @a.root-servers.net\nNamespace alternativi.\nNel tempo sono stati sviluppati diversi sistemi di namespace alternativi, con un proprio insieme di root nameserver in contrapposizione a quelli citati sopra, con motivazioni 'politiche' (relative al controllo dei namespace) o commerciali (uso di domini di primo livello non riconosciuti dall'ICANN). Generalmente questi ultimi sfruttano i root nameserver \"ufficiali\" per le informazioni sui domini da essi gestiti e aggiungono al namespace principale altri domini di primo livello \"personalizzati\", ad esempio \".sex\" o \".biz\". Si veda la voce DNS root alternativi per ulteriori informazioni."}
{"id": "252287", "revid": "409613", "url": "https://it.wikipedia.org/wiki?curid=252287", "title": "Liquirizia", "text": ""}
{"id": "252299", "revid": "729019", "url": "https://it.wikipedia.org/wiki?curid=252299", "title": "Campionati mondiali di sci alpino 1962", "text": "I Campionati mondiali di sci alpino 1962 si svolsero a Chamonix in Francia."}
{"id": "252301", "revid": "289247", "url": "https://it.wikipedia.org/wiki?curid=252301", "title": "Mondiali di sci alpino 1964", "text": ""}
{"id": "252305", "revid": "547992", "url": "https://it.wikipedia.org/wiki?curid=252305", "title": "Governo De Mita", "text": "Il governo De Mita \u00e8 stato il quarantaseiesimo esecutivo della Repubblica Italiana, il secondo della X legislatura.\nRimase in carica dal 13 aprile 1988 al 23 luglio 1989 per un totale di 466 giorni, ovvero 1 anno, 3 mesi e 10 giorni.\nOttenne la fiducia alla Camera dei deputati il 21 aprile 1988 con 366 voti favorevoli, 215 contrari e 2 astenuti.\nOttenne la fiducia al Senato della Repubblica il 23 aprile 1988 con 177 voti favorevoli, 143 contrari e un astenuto. \nSi dimise il 19 maggio 1989.\nCompagine di governo.\nSostegno parlamentare.\nIl Governo gode dell'appoggio dei seguenti partiti o gruppi presenti in Parlamento:"}
{"id": "252306", "revid": "119743824", "url": "https://it.wikipedia.org/wiki?curid=252306", "title": "Sci alpino ai IX Giochi olimpici invernali", "text": "Nello sci alpino ai IX Giochi olimpici invernali, svoltisi nel 1964 a Innsbruck (Austria), vennero assegnate sei medaglie (3 maschili e 3 femminili) in tre discipline. I primi tre classificati di ciascuna gara, oltre alla medaglia olimpica ottennero anche quella dei Campionati mondiali di sci alpino. Le due gare di combinata assegnarono solo le medaglie valevoli per i campionati mondiali."}
{"id": "252307", "revid": "47767", "url": "https://it.wikipedia.org/wiki?curid=252307", "title": "San Basilio il Grande", "text": ""}
{"id": "252308", "revid": "125824915", "url": "https://it.wikipedia.org/wiki?curid=252308", "title": "Sukhoi Su-35", "text": "Il Sukhoi Su-35 (in cirillico: \u0421\u0443\u0445\u043e\u0439 \u0421\u0443-35; nome in codice NATO: Flanker-E ) \u00e8 un caccia multiruolo pesante appartenente alla generazione 4++, di progetto sovietico ma di fabbricazione russa, progettato dalla Sukhoi sul finire degli anni '80 e costruito negli stabilimenti della KnAAPO a partire dagli anni 2010 per sopperire al gap generazionale venutosi a creare tra le fila delle forze aerospaziali russe tra i velivoli derivanti dal Su-27 e la piattaforma di 5\u00aa generazione Su-57 all'epoca ancora in fase embrionale di sviluppo.\nDisegnato negli ultimi anni dell'Unione Sovietica con il nome di Su-27M, a causa dello scioglimento dell'URSS ne vennero costruiti solo 14 esemplari a seguito della realizzazione dei quali il progetto sub\u00ec una lunga battuta d'arresto. Il programma trov\u00f2 nuova linfa con la realizzazione del dimostratore tecnologico Su-37, il quale si basava sul Su-27M ed adottava una soluzione aerodinamica con alette canard in abbinamento a propulsori con spinta vettoriale.\nLo sviluppo del velivolo nella configurazione odierna, ossia sprovvisto di canard ma dotato di spinta vettoriale, inizi\u00f2 ufficialmente nel 2003 e fu ribattezzato da Sukhoi in Su-35 al fine di promuoverne l'esportazione. Ha ricevuto il battesimo del fuoco nel 2015, nel corso della partecipazione russa alla guerra civile siriana.\nAl 2020, \u00e8 in servizio attivo in 98 esemplari nelle forze aerospaziali russe, dalle quali \u00e8 stato adottato formalmente nel 2014.\nStoria del progetto.\nSu-27M/Su-35.\nIl Su-27 migliorato.\nNel 1980, mentre il Su-27 entrava in servizio con l'aviazione sovietica, l'OKB Sukhoi inizi\u00f2 lo studio di una variante migliorata dell'aereo. Originariamente designato come Su-27M ed internamente come \"T10-M\", avrebbe dovuto essere pi\u00f9 agile ed essere equipaggiato con un'avionica notevolmente pi\u00f9 avanzata rispetto a quella adottata da quello che era considerato il miglior caccia contemporaneo. Inoltre il nuovo modello doveva essere in grado di trasportare un maggior carico di armamenti e migliorare le proprie capacit\u00e0 come piattaforma per missili aria superficie, caratteristica in cui il Su-27 era carente.\nL'ampio utilizzo di materiali compositi e di alluminio permise di ridurre il peso e di aumentare la quantit\u00e0 di carburante trasportabile. Caratteristica aerodinamica distintiva di questa variante sono le due alette canard, che migliorarono il flusso d'aria sopra le ali eliminando il buffeting e permettendo all'aereo di volare con un angolo di attacco di 120\u00b0, comandate da un sistema fly-by-wire.\nL'aereo venne equipaggiato con due motori Luylka AL-31FM, pi\u00f9 grandi, affidabili e, con una spinta di 125\u00a0kN (28200\u00a0lbf), pi\u00f9 potenti di quelli montati sull'aereo originale.\nNuovo era anche il sistema di puntamento, il cui cuore era il N011 radar ad impulsi Doppler, capace di seguire fino a 15 obiettivi contemporaneamente e di guidare sei missili aria-aria contro di essi. Nel \"pungiglione\" posteriore tra i due motori venne montato il radar Phazotron N-012 per individuare eventuali minacce alle spalle dell'aereo.\nLa cabina di pilotaggio venne modernizzata con schermi multifunzione LCD a colori ed equipaggiata con il seggiolino eiettabile K-36DM, inclinato di 30\u00b0 rispetto all'angolo di attacco per migliorare la tolleranza del pilota all'accelerazione.\nL'autonomia venne aumentata a 4000\u00a0km (2200 NM) e venne installata una sonda retrattile per il rifornimento in volo.\nPrimi prototipi e nuova designazione.\nIl primo prototipo del Su-27M (T-10S-70) fu portato in volo per la prima volta il 29 giugno del 1988 dal pilota collaudatore Oleg Tsoi. Questo primo aereo differiva dagli esemplari successivi in quanto manteneva gli stabilizzatori verticali del Su-27 ed era privo di un sistema d'arma funzionante. \nDesignati con identificativo da T10M-1 a T10M-10, i primi dieci prototipi vennero costruiti dalla Komsomolsk-na-Amur Aircraft Production Association in collaborazione con Sukhoi. Pur essendo dello stesso modello, le macchine differivano leggermente tra loro in quanto quattro vennero realizzate modificando dei Su-27 di serie, le altre sei vennero costruite ex-novo.\nNel 1990 il primo prototipo venne presentato agli ufficiali del Ministero della Difesa alla base aerea di Kubinka. Il 13 febbraio 1992 l'aereo esegu\u00ec la sua prima dimostrazione in volo di fronte ai leader della CSI a Minsk, prima di affrontare il debutto pubblico ufficiale al salone aeronautico di Farnborough di quell'anno.\nIl terzo prototipo (T10M-3) partecip\u00f2 al salone aeronautico di Dubai adottando la nuova designazione di Su-35. Il T10M-3 esegu\u00ec durante l'esibizione in volo una serie di manovre di combattimento, compreso il famoso Cobra di Puga\u010d\u00ebv, ed anche un combattimento simulato con un Su-30MK nel tentativo di impressionare i potenziali acquirenti esteri.\nSull'undicesimo prototipo (T10M-11) vennero installati due motori a spinta vettoriale e venne designato Su-37, effettuando il primo volo nell'aprile del 1996, mentre un altro Su-35 venne modificato in Su-37 verso la fine degli anni '90.\nAbbandono del progetto.\nIn totale vennero prodotti 15 esemplari pre-serie di Su-35(Su-27M), incluso l'addestratore Su-35UB, oltre a due prototipi per le prove statiche. La prima versione di serie del Su-35 non entr\u00f2 mai in produzione per assenza di fondi della Federazione Russa, e l'aeronautica russa continu\u00f2 ad utilizzare la sua flotta di Su-27. La tecnologia di controllo fly-by-wire dei canards del Su-35 e i motori a spinta vettoriale del Su-37 vennero applicate al Sukhoi Su-30. Uno dei prototipi di Su-35 (T10M-10) venne utilizzato come banco di prova volante dei motori AL-41F1A, studiati per il futuro caccia di quinta generazione.\nSu-35S.\nUn caccia di 4\u00aa generazione avanzata.\nNel 2003, nonostante la Russia tentasse ancora di commercializzare il Su-27M, la Sukhoi lanci\u00f2 un programma teso a riempire il gap tecnologico tra le famiglie di caccia Su-27 e Su-30MK e il caccia di russo di quinta generazione denominato Sukhoi PAK FA. Il progetto mirava ad intraprendere una seconda modernizzazione della piattaforma Su-27 (da qui la classificazione 4 generazione avanzata o 4++) incorporando diverse caratteristiche che sarebbero state implementate sui caccia di quinta generazione. Inoltre, l'aereo avrebbe potuto rappresentare un'alternativa alla famiglia Su-30 sul mercato estero. La progettazione si protrasse fino al 2007, quando il programma venne ufficialmente lanciato anche a causa della difficolt\u00e0 incontrate dal PAK FA per mancanza di fondi. Designato dalla Sukhoi T-10BM (Bolshaya Modernizatsiya, \"Grande Modernizzazione\"), assunse ufficialmente la designazione Su-35.\nParagonato al Su-27M, il nuovo aereo \u00e8 stato completamente riprogettato, con particolare attenzione alla cellula, all'avionica, ai propulsori ed al sistema delle armi, mantenendo una forte somiglianza esteriore con il Su-27. Infatti, i progressi tecnologici avevano reso disponibili hardware pi\u00f9 leggeri e di dimensioni ridotte, come ad esempio il nuovo radar, spostando il centro di gravit\u00e0 verso la parte posteriore del velivolo, rendendo cos\u00ec nulli i benefici dei canard della versione precedente, con il conseguente abbandono definitivo di tali estremit\u00e0 e della configurazione \"a triplo tandem\" tipica dei derivati precedenti del Su-27.\nTecnica.\nPer rinforzare la cellula \u00e8 stata largamente usata una lega di titanio, incrementando in questo modo la vita utile a 30 anni o 6000 ore di volo, e aumentando il peso massimo al decollo a 34,5 tonnellate pur mantenendo un \"peso a secco\" uguale a quello del Su-27. La capacit\u00e0 di carburante interna \u00e8 stata aumentata di oltre il 20%, portandola a 11,5 tonnellate, che pu\u00f2 essere aumentata a 14,5 tonnellate con i serbatoi esterni. L'aereo \u00e8 inoltre dotato di sonda per il rifornimento in volo.\nUno strato di materiale radar-assorbente \u00e8 stato applicato alle prese d'aria e alle fasi anteriori del compressore del motore, dimezzando in questo modo la sezione frontale radar (RCS) del Su-35. Altre misure RCS-riducenti includono modifiche al tettuccio, ora in grado di riflettere le onde radar.\nLa Sukhoi ha revisionato la suite avionica, perno della quale \u00e8 il sistema di gestione delle informazioni che migliora notevolmente l'interazione uomo-macchina. Il sistema, dotato di due computer, raccoglie ed elabora i dati provenienti da diversi sistemi tattici e di volo e presenta le informazioni rilevanti per il pilota attraverso i due principali display multifunzione, che, insieme a tre MFD secondari, formano un moderno \"glass cockpit\". Il velivolo dispone di molti altri aggiornamenti per l'avionica e sistemi elettronici, compreso il sistema di controllo di volo fly-by-wire digitale, e il pilota \u00e8 equipaggiato con un head-up display e occhiali per la visione notturna.\nIl Su-35 impiega un radar Irbis-E passivo di allineamento e scansione elettronica che costituisce una componente essenziale del sistema di controllo del fuoco del velivolo. Il radar \u00e8 in grado di rilevare un obiettivo aereo di 3 m a una distanza di 400\u00a0km (250\u00a0mi), ed \u00e8 in grado di monitorare 30 bersagli aerei e ingaggiarne contemporaneamente 8. Il radar pu\u00f2 anche mappare il terreno utilizzando una variet\u00e0 di modi, inclusa la modalit\u00e0 ad apertura sintetica (SAR). Il radar Irbis-E \u00e8 completato da un sistema di targeting OLS-35 optoelettronico che fornisce puntamento laser e rilevamento a raggi infrarossi. Il Su-35 \u00e8 compatibile con un gran numero di missili aria-aria a lungo e corto raggio, di precisione e non guidati. Le armi aria-terra includono missili, bombe di carburante-aria e razzi. Un carico utile massimo di 8 tonnellate pu\u00f2 essere caricato su quattordici punti d'attacco sotto le ali e la fusoliera.\nIl sistema di propulsione del Su-35 \u00e8 quello che ha subito le maggiori modifiche. L'aereo \u00e8 equipaggiato da due Saturn AL-41F1A, sviluppati congiuntamente da Sukhoi, NPO Saturn e UMPO. Tali motori sono una versione aggiornata degli AL-31F che attinge al design dell'AL-41F che avrebbe dovuto equipaggiare il PAK FA. Con una spinta di 142\u00a0kN (14.469\u00a0kg) supera di 20\u00a0kN (2.041\u00a0kg) quella dell' Al-31F montato sui Su-27M. Anche la vita utile \u00e8 pi\u00f9 che raddoppiata, passando da 1500 a 4000 ore di volo, ma la caratteristica pi\u00f9 evidente che lo contraddistingue dalla versione precedente \u00e8 l'adozione della spinta vettoriale. Il Su-35 \u00e8 inoltre il primo aereo militare Russo in produzione ad avere capacit\u00e0 di supercrociera (capacit\u00e0 di sostenere una velocit\u00e0 supersonica senza l'utilizzo di postbruciatore).\nDal prototipo al modello di serie.\nCompletata la progettazione, nell'estate del 2007 il primo prototipo Su-35-1 vide la luce negli stabilimenti della KnAAPO per essere poi trasferito al Gromov Flight Research Institute di Zhukovsky prima di essere messo in mostra statica al MAKS air show di quell'anno. Subito dopo la manifestazione aerea cominciarono i preparativi per il primo volo, che venne compiuto il 19 febbraio 2008 dal pilota collaudatore Sergey Bogdan dalla base di Zhukosky, affiancato da un Su-30 come scorta. Durante il volo di 55 minuti, il Su-35 ha raggiunto un'altezza di 5.000 metri (16.000 piedi), e sono stati effettuati test sulla stabilit\u00e0, manovrabilit\u00e0 e sui motori. Il prototipo \u00e8 stato messo in mostra statica per il presidente Vladimir Putin e il primo ministro Dmitry Medvedev il giorno seguente.\nNel luglio dello stesso anno, pochi mesi prima che il secondo prototipo effettuasse il primo volo, il Su-35 effettu\u00f2 la sua prima dimostrazione aerea di fronte al Ministro della Difesa e ad ufficiali stranieri. In quel momento la Sukhoi stimava di fornire 160 aerei a clienti esteri, in particolare in America latina, medio oriente e sud est asiatico. Il capo di stato maggiore dell'aeronautica russa, il colonnello generale Alexander Zelin, dichiar\u00f2 che stavano valutando l'acquisto di 24-36 aerei in modo da equipaggiare \"da due a tre squadroni\".\nIl 29 aprile 2009 il quarto prototipo and\u00f2 distrutto all'aeroporto di Dzemgi durante il rullaggio: l'aereo si \u00e8 schiantato contro una barriera alla fine della pista, prendendo fuoco e andando completamente distrutto. Il pilota, Yevgeny Frolov, si \u00e8 espulso con il seggiolino ed \u00e8 stato portato in ospedale con ustioni e altre lesioni. Il velivolo avrebbe dovuto essere il terzo prototipo volante, con il suo primo volo programmato per il 24 aprile, ma successivamente rinviato al 27 aprile. Una commissione d'indagine \u00e8 stata aperta per indagare l'accaduto, ma diverse fonti hanno inizialmente ipotizzato che l'incidente sia dipeso da un guasto ai freni o da una pompa del carburante difettosa.\nDurante il MAKS air show del 2009, il Ministro della Difesa russo firm\u00f2 un contratto di 2,5 miliardi di dollari per la fornitura di 64 aerei, tra cui 48 Su-35S (\"Serial\") ad un costo stimato di 40 milioni di dollari l'uno. Tutti gli aerei, il pi\u00f9 grande ordinativo dopo il collasso dell'Unione Sovietica, dovevano entrare in servizio entro il 2015.\nLa KnAAPO inizi\u00f2 la produzione del primo modello di serie nel novembre 2009, con una capacit\u00e0 di produzione a pieno regime tra il 2010 e il 2020 di 24/30 aerei all'anno. L'11 ottobre 2010 la Sukhoi annunci\u00f2 il completamento dell'assemblaggio del primo esemplare e la consegna dello stesso entro la fine del 2010 al Ministero della Difesa. Il programma dei test preliminari intanto aveva ormai registrato 350 ore di volo nel corso di 270 voli, utilizzando i due prototipi volanti rimanenti. La Sukhoi ha confermato che l'aereo ha pienamente soddisfatto tutte le specifiche di progettazione, tra cui velocit\u00e0 massima, tangenza di pratica, campo di rilevamento del radar e parametri di manovrabilit\u00e0. Il primo Su-35S ha effettuato il suo primo volo nel maggio del 2011.\nImpiego operativo.\nRussia.\nSu-27M.\nTre aerei di serie vennero completati e consegnati alla VVS nel 1996 per un ciclo di prove di volo, in carico al 929\u00ba stormo del Centro Test di Volo Statale (abbreviato GLITS in russo) nella base di Vladimirovka a Akhtubinsk. Nel 2001, l'aviazione russa decise che la pattuglia acrobatica dei \"Cavalieri Russi\" avrebbe ricevuto un certo numero di aerei dal GLITS e dalla Sukhoi. Dopo aver completato l'addestramento dei piloti sui nuovi aerei, cinque Su-27M vennero consegnati al team nel luglio del 2003. Ci si aspettava che il Su-27M avrebbe migliorato il repertorio della pattuglia acrobatica, ma, a causa di vari motivi, sono stati utilizzati solo come fonte di pezzi di ricambio per altri velivoli della flotta.\nSu-35S.\nAlla fine del maggio 2011 la Sukhoi consegn\u00f2 il primo esemplare al Centro di Volo Sperimentale di Akhtubinsk, dando il via ai test congiunti con l'aeronautica russa per preparare l'aeromobile all'impiego operativo. I test ufficiali iniziarono a met\u00e0 agosto dello stesso anno coinvolgendo i due prototipi, ai quali si aggiunsero nel marzo del 2012 quattro esemplari di serie. Il 28 dicembre 2012 il Ministero della Difesa accett\u00f2 ufficialmente il primo lotto di 6 aerei di serie per l'aeronautica russa allo stabilimento della KnAAPO a Komsomolsk-on-Amur. Cinque di questi aerei vennero trasferiti al Gromov Flight Research Institute dove, nel febbraio 2013, hanno iniziato un programma di diciotto mesi per testare la capacit\u00e0 del Su-35 nel condurre il combattimento a corto raggio. Il programma, diviso in tre parti, \u00e8 teso a testare le capacit\u00e0 del velivolo nel combattimento aereo, la capacit\u00e0 di distruggere elicotteri e aerei senza pilota. I test dovevano concludersi nel 2015, anno in cui un secondo ordine di 48 velivoli dovrebbe essere stato firmato con la VVS.\nIl 15 ottobre 2019 un caccia F-16 turco veniva intercettato in Siria da una coppia di Su-35 russi e costretto a ritirarsi prima di tentare di bombardare un posto di comando delle forze democratiche siriane di stanza a Manbij.\nNel dicembre del 2012 il Su-35S \u00e8 stato scelto dai Cavalieri Russi, la pattuglia acrobatica dell'Aviazione Militare, per sostituire il Su-27. Il vice primo ministro Dmitry Rogozin ha dichiarato che tale scelta \"\u00e8 stata dettata dalla volont\u00e0 di mostrare al mondo non solo l'inimitabile capacit\u00e0 dei nostri piloti, ma anche il talento dei nostri ingegneri che, a dispetto di tutte le difficolt\u00e0 del recente passato, sono disposti a darci nuovi motivi per essere orgogliosi del loro paese.\"\nUtilizzatori.\nNel 2006 la Cina mostr\u00f2 interesse per la nuova versione del Su-35, ed \u00e8 stato riferito un negoziato con Mosca per l'acquisto del nuovo caccia. Al MAKS air show del 2007 delegati cinesi sono stati visti fare foto e video dei prototipi Su-35, ma l'accordo \u00e8 presumibilmente saltato.\nNel novembre 2010, \u00e8 stato riferito che la Russia era pronta a riprendere i colloqui con la Cina sulla vendita del Su-35; notizia confermata nel 2011 con la presentazione di una proposta per l'acquisto del caccia.\nNel marzo del 2012, i media russi hanno riferito che i due paesi erano alle trattative finali per 48 Su-35S per un valore di 4 miliardi di dollari, o 85 milioni di dollari ad aereo. Unico ostacolo, la richiesta di appropriate garanzie per la produzione degli aerei in Cina. La Cina ha negato questo affare. Alla fine del 2012, \u00e8 stato riferito che la Cina volesse acquistare solo 24 unit\u00e0, un quantitativo considerato insufficiente per essere conveniente, perpetrando lo stallo dei negoziati. Entro la fine dell'anno, tuttavia, le trattative ripresero, questa volta coinvolgendo 24 aerei invece di 48.\nNel marzo del 2013, alcuni media hanno riportato che i due paesi avessero firmato un primo accordo per 24 Su-35 e quattro sottomarini prima della visita del presidente cinese Xi Jinping in Russia, la quale ha per\u00f2 smentito di aver firmato alcun accordo di armi con la Cina.\nIl 19 novembre 2015, Cina e Russia firmano un accordo che porta l'aeronautica cinese ad ordinare 24 esemplari di Su-30.\nBrasile.\nNel 2001 il presidente brasiliano Fernando Henrique Cardoso annunci\u00f2 l'F-X, una gara per sostituire alcuni aerei della propria aeronautica, compresi i Dassault Mirage IIID / E e gli F-5. La Sukhoi prese parte alla selezione partecipando con Avibras, presentando il Su-27M/Su-35 per la gara da 700 milioni di dollari per l'acquisto di almeno dodici velivoli per la Forza Aerea Brasiliana. Gli altri contendenti erano il Mirage 2000, l'F-16,il MiG-29 e il JAS 39 Gripen. Ogni contratto sarebbe stato accompagnato da un accordo di compensazione che avrebbe visto il paese vincitore fornire input per l'industria aeronautica del Brasile. Se il Su-27M/Su-35 avesse vinto, la Russia avrebbe acquistato 50 aerei Embraer per l'utilizzo da parte di Aeroflot. Il Su-35 e il Mirage 2000 erano i front-runner per il programma, ma il primo sarebbe stato il favorito per le sue caratteristiche di volo superiori. Secondo il Centro per l'Analisi di Strategie e Tecnologie, il Su-35 sarebbe stato il primo caccia pesante supersonico da consegnare in America Latina. La gara fu per\u00f2 sospesa per gran parte del 2003, poich\u00e9 il neoeletto presidente Luiz In\u00e1cio Lula da Silva incentr\u00f2 maggiormente la spesa pubblica sul benessere sociale e il welfare. La gara fu nuovamente sospesa nel 2005, in attesa della disponibilit\u00e0 di nuovi caccia.\nNel 2007 la Russia ha presentato il Su-35S per il nuovo programma di modernizzazione dell'aeronautica brasiliana, rinominato F-X2. Avrebbe dovuto battere la concorrenza del F/A-18E/F Super Hornet, dell'F-16BR, del JAS Gripen NG, del Dassault Rafale e Eurofighter Typhoon. Il Brasile era alla ricerca di almeno 36 nuovi velivoli,con un'opzione d'acquisto fino a 120, per sostituire il Northrop F-5BRs, l'Alenia / Embraer A-1 ms e il Dassault Mirage. A met\u00e0 del 2008 l'Aeronautica brasiliana ha selezionato i tre finalisti, tra i quali non figurava il Su-35S. Nel gennaio 2011, il presidente brasiliano Dilma Rousseff ha rimandato l'acquisto per effetto principalmente della crisi economica. Nel dicembre 2013 il Ministro della Difesa del Brasile ha annunciato l'acquisto di 36 Gripen NG.\nVenezuela.\nNel maggio 2006 \u00e8 stato segnalato che il Venezuela avesse in programma l'acquisto di una dozzina di caccia Su-30 e Su-35, e ben 100 carri armati T-90, acquisto formalizzato, secondo fonti non ufficiali almeno per 24 caccia Su-35, nel mese di ottobre 2008. N\u00e9 la Russia n\u00e9 il Venezuela hanno confermato la notizia. Nel luglio 2012, il presidente venezuelano Hugo Ch\u00e1vez ha confermato il suo interesse ad acquisire i caccia Su-35."}
{"id": "252311", "revid": "1543377", "url": "https://it.wikipedia.org/wiki?curid=252311", "title": "Flock", "text": "Flock \u00e8 stato un browser web originariamente basato su Gecko, il motore di rendering di Mozilla Firefox, sviluppato dall'omonima compagnia di sviluppo. I creatori di Flock lo definivano \"browser sociale\" per l'integrazione di servizi internet come blog, condivisione di dati, aggregazione di news. Era disponibile gratuitamente per il download e disponeva di versioni per Microsoft Windows, macOS e Linux, nonch\u00e9 di numerose localizzazioni, tra cui quella in italiano.\nDalla versione 3, il browser abbandon\u00f2 il motore di Firefox e pass\u00f2 a Chromium. L'ultima versione distribuita \u00e8 la 3.5.3 del 3 febbraio 2011.\nLo sviluppo di Flock \u00e8 stato arrestato nel mese di aprile 2011. Il team di Flock ha annunciato la fine del supporto tecnico per il 26 aprile 2011 invitando i propri utenti a migrare verso Google Chrome o Mozilla Firefox.\nCaratteristiche.\nFlock integrava servizi di social networking e di media come MySpace, Facebook, YouTube, Twitter, Flickr, Blogger, Gmail e Yahoo! Mail. Quando l'utente effettuava l'accesso ad uno dei servizi supportati, Flock teneva traccia degli aggiornamenti degli amici: profili, foto caricate e altro ancora. Tra le altre caratteristiche:"}
{"id": "252316", "revid": "1632387", "url": "https://it.wikipedia.org/wiki?curid=252316", "title": "Governo Fanfani VI", "text": "Il Governo Fanfani VI \u00e8 stato il quarantaquattresimo esecutivo della Repubblica Italiana, il terzo e ultimo della IX legislatura.\nIl governo rimase in carica dal 18 aprile al 29 luglio 1987, per un totale di 102 giorni, ovvero 3 mesi e 11 giorni.\nContava al suo interno 21 ministri con portafoglio, 4 ministri senza portafoglio, 2 sottosegretari alla presidenza del Consiglio dei ministri e 31 sottosegretari ai vari ministeri, per un totale di 59 membri (incluso il Presidente del Consiglio).\nL'esecutivo, composto da soli esponenti della DC e tecnici, non ottenne la fiducia alla Camera dei deputati a seguito di un voto quasi surreale: un governo monocolore democristiano che ottenne la fiducia da socialisti, socialdemocratici e radicali, che da quel governo erano esclusi, mentre i democristiani si astennero. Pertanto Fanfani diede le dimissioni appena 10 giorni dopo il suo insediamento, provocando lo scioglimento anticipato delle Camere. Questa fu l'ultima esperienza di Amintore Fanfani a Palazzo Chigi.\nCompagine di governo.\nAppartenenza politica.\nL'appartenenza politica dei membri del Governo si pu\u00f2 cos\u00ec riassumere:\nProvenienza geografica.\nLa provenienza geografica dei membri del Consiglio dei ministri si pu\u00f2 cos\u00ec riassumere:"}
{"id": "252317", "revid": "17351", "url": "https://it.wikipedia.org/wiki?curid=252317", "title": "Su-35", "text": ""}
{"id": "252318", "revid": "120879876", "url": "https://it.wikipedia.org/wiki?curid=252318", "title": "Campionati mondiali di sci alpino 1966", "text": "I Campionati mondiali di sci alpino 1966 si svolsero a Portillo in Cile dal 5 al 14 agosto 1966. Furono i primi ad essere disputati nell'emisfero australe.\nDonne.\nDiscesa libera.\nNota: la gara venne vinta da Erika Schinegger (AUT) che successivamente, grazie a un test cromosomico, si scopr\u00ec essere un uomo. Nel 1996 la medaglia d'oro \u00e8 stata ufficialmente assegnata a Marielle Goitschel."}
{"id": "252319", "revid": "729019", "url": "https://it.wikipedia.org/wiki?curid=252319", "title": "Sukhoi Su-37", "text": "Il Sukhoi Su-37 (nome in codice NATO \"Flanker-F\") (altro nome in codice NATO \"Terminator\") \u00e8 un aereo da caccia multiruolo russo, ultima evoluzione del caccia russo Su-27.\nStoria del progetto.\nIl velivolo venne progettato e sviluppato sotto la direzione dell'ingegnere Vladimir Konokhov. Venne completato nel 1993 ed esegu\u00ec il primo volo dimostrativo tre anni dopo nell'esibizione aerea di Farnborough nel 1996; secondo le ultime notizie il progetto sarebbe stato definitivamente abbandonato in favore del Su-35 e del Su 33\nTecnica.\nIl progetto iniziale prevedeva un solo motore della Tumanskij da \u00a0kg di spinta vettoriale massima al posto dei due motori AL-37. Tuttavia si \u00e8 poi preferita la configurazione classica della famiglia del Su-27.\nIl sistema di propulsione a \"vettore di spinta direzionabile\" \u00e8 unico nel suo genere: ugelli mobili consentono di dirigere in modo indipendente l'azione di ogni motore lungo il solo asse di beccheggio, anche se pare fosse in progettazione un controllo sull'asse di imbardata. Tale anatomia permette al velivolo di eseguire manovre \"classiche\", senza utilizzare le superfici mobili aerodinamiche ma sfruttando il solo effetto della direzionalit\u00e0 dei motori, e manovre \"meno classiche\" come il \"Cobra di Pugachev\".\n\u00c8 in grado di eseguire anche manovre prima d'ora inconcepibili, come il \"Chakra di Frolov\", pi\u00f9 conosciuto in occidente come \"Kulbit\": durante tale evoluzione il Su-37 impenna portando il suo angolo d'attacco (AoA) sino a 130\u00ba; dopodich\u00e9 con la spinta dei motori continua ad aumentare l'AoA fino a compiere una rotazione completa. In pratica l'aereo ruota su s\u00e9 stesso. La velocit\u00e0 di ingresso in manovra \u00e8 di circa 600\u00a0km/h, quella di uscita 350\u00a0km/h. Si tratta di dati eccezionali che fanno pensare ad una svolta nell'evoluzione degli aerei da combattimento.\nIl Su-37 \u00e8 un ulteriore sviluppo del Su-35 (i soli due Su-37 esistenti sono dei Su-35 ridenominati e modificati), ma per ora non ha ancora trovato il pieno interesse dell'Aviazione russa, pi\u00f9 che soddisfatta dal Su-35 e con gi\u00e0 gravi difficolt\u00e0 finanziarie per l'introduzione della famiglia di velivoli derivati dal Su-27.\nSu-30 mkk/mkm in tempi recenti pare abbia beneficiato della tecnologia messa a punto per l'SU-37.\nIl Su-37 nella cultura di massa.\nIl Su-37 compare nel film \"Stealth - Arma suprema\", mentre cerca di distruggere 2 velivoli stealth."}
{"id": "252320", "revid": "5158", "url": "https://it.wikipedia.org/wiki?curid=252320", "title": "Su-37", "text": ""}
{"id": "252321", "revid": "17351", "url": "https://it.wikipedia.org/wiki?curid=252321", "title": "Su-30", "text": ""}
{"id": "252322", "revid": "17351", "url": "https://it.wikipedia.org/wiki?curid=252322", "title": "Su-33", "text": ""}
{"id": "252323", "revid": "17351", "url": "https://it.wikipedia.org/wiki?curid=252323", "title": "Su-34", "text": ""}
{"id": "252324", "revid": "1516566", "url": "https://it.wikipedia.org/wiki?curid=252324", "title": "Quadretto", "text": "Quadretto \u00e8 un termine utilizzato in araldica per indicare una figura quadra."}
{"id": "252325", "revid": "289247", "url": "https://it.wikipedia.org/wiki?curid=252325", "title": "Mondiali di sci alpino 1968", "text": ""}
{"id": "252326", "revid": "1516566", "url": "https://it.wikipedia.org/wiki?curid=252326", "title": "Quadrifoglio (araldica)", "text": "Quadrifoglio \u00e8 un termine utilizzato in araldica per indicare una foglia quadrilobata ed a punte. Nell'araldica italiana il \"quattrofoglie\" non ha \"bottone\", cio\u00e8 non presenta al centro un piccolo tondo di smalto diverso.\nIn Francia si usa il termine \"angemme\" (o \"angenne\" o \"ang\u00e8ne\") per designare un fiore immaginario, con i petali arrotondati, con un foro al centro che mostra lo smalto del campo.\nRaramente il quadrifoglio compare nella sua forma naturale."}
{"id": "252328", "revid": "1543377", "url": "https://it.wikipedia.org/wiki?curid=252328", "title": "Sci alpino ai X Giochi olimpici invernali", "text": "Nello sci alpino ai X Giochi olimpici invernali, svoltisi nel 1968 a Grenoble, vennero assegnate sei medaglie (3 maschili e 3 femminili) in tre discipline come a . I primi tre classificati di ciascuna gara, oltre alla medaglia olimpica ottennero anche quella dei Campionati mondiali di sci alpino. Le due gare di combinata assegnarono solo le medaglie valevoli per i campionati mondiali."}
{"id": "252329", "revid": "1516566", "url": "https://it.wikipedia.org/wiki?curid=252329", "title": "Quartier franco", "text": "Quartier franco \u00e8 un termine utilizzato in araldica per indicare una pezza quadrata che carica un angolo del capo.\nIn qualche caso il quartier franco ha valore di concessione onorifica, come nel caso di quello, carico di un vaso d'oro con viole al naturale, concesso nel 1464 dal papa Paolo II agli ambasciatori che gli erano stati inviati dalla Repubblica di Firenze in segno di omaggio e riverenza. Si trattava di Luigi Guicciardini, Otto Niccolini, Carlo Pandolfini, Bonaccorso Pitti, Antonio de' Pazzi, Antonio Ridolfi, Guglielmo Rucellai e Tommaso Soderini."}
{"id": "252334", "revid": "1516566", "url": "https://it.wikipedia.org/wiki?curid=252334", "title": "Quarto (araldica)", "text": "Quarto \u00e8 un termine utilizzato in araldica per indicare la quarta parte dello scudo segnata dall'inquartato.\nEsiste anche l'espressione \"quarti di nobilt\u00e0\" per indicare il numero di ascendenti diretti nobili di un candidato all'ammissione a particolari ordini cavallereschi. Taluni ordini, infatti, ammettono solo quei cavalieri che possano dimostrare di appartenere ad una famiglia nobile da pi\u00f9 di una generazione."}
{"id": "252337", "revid": "1516566", "url": "https://it.wikipedia.org/wiki?curid=252337", "title": "Rabescato", "text": "Rabescato \u00e8 un termine utilizzato in araldica come vezzeggiativo artistico; screziature, non necessarie, del campo, o dello smalto di talune pezze: ve ne sono di tradizionali da conservare.\nMolti araldisti preferiscono il termine \"diaprato\" direttamente derivato dall'originale francese. In molti casi il \"rabescato\" non appartiene alla blasonatura originale dello stemma, ma \u00e8 stato solo introdotto dal disegnatore per ingentilirne l'aspetto; questa modalit\u00e0 di rappresentazione era frequente nel Seicento e nel Settecento."}
{"id": "252338", "revid": "119083312", "url": "https://it.wikipedia.org/wiki?curid=252338", "title": "Campionati mondiali di sci alpino 1970", "text": "I Campionati mondiali di sci alpino 1970 si svolsero in Val Gardena in Italia dal 8 al 15 febbraio 1970."}
{"id": "252341", "revid": "289247", "url": "https://it.wikipedia.org/wiki?curid=252341", "title": "Mondiali di sci alpino 1972", "text": ""}
{"id": "252342", "revid": "1305772", "url": "https://it.wikipedia.org/wiki?curid=252342", "title": "Cincinnati", "text": "Cincinnati (: ; in inglese ) \u00e8 un comune (\"city\") degli Stati Uniti d'America e capoluogo della contea di Hamilton nello Stato dell'Ohio. La popolazione era di abitanti al censimento del 2018, il che la rende la 3\u00aa citt\u00e0 pi\u00f9 popolosa dello stato, dietro Columbus e Cleveland, e la 65\u00aa citt\u00e0 pi\u00f9 popolosa della nazione. Gli abitanti di Cincinnati vengono chiamati \"Cincinnatian\".\nI soprannomi della citt\u00e0 sono \"The Queen City\", \"Cincy\", \"Porkopolis\" e \"The Fountain City\". Il suo motto \u00e8 \"Iuncta iuvant\", che in latino significa 'le cose messe insieme sono efficaci', quindi con un valore paragonabile al proverbio \"l'unione fa la forza\".\nLa citt\u00e0 \u00e8 sede di molte grosse societ\u00e0 commerciali come Procter &amp; Gamble, Kroger, Federated Department Stores (proprietaria di Macy's e Bloomingdale's), Chiquita Brands International, Great American Insurance Company, U.S. Playing Card Company e Fifth Third Bank.\nGeografia fisica.\nSecondo lo United States Census Bureau, ha un'area totale di .\nStoria.\nCincinnati fu fondata nel 1788 con il nome di Losantiville, una sincrasi delle parole \"\"Licking River\", \"os\", \"ante\", e \"ville\"\", con il significato di \"citt\u00e0 di fronte alla foce del fiume Licking\". L'attuale toponimo, Cincinnati, fu dato alla citt\u00e0 nel 1790 dall'allora governatore del Territorio del nord-ovest Arthur St. Clair, in onore della Societ\u00e0 dei Cincinnati (\"Society of the Cincinnati\"), di cui era membro. Il nome della societ\u00e0 derivava a sua volta da quello del console romano Lucio Quinzio Cincinnato. Cincinnati fu incorporata come villaggio nel 1802 e come citt\u00e0 nel 1819.\nNel 1853, la citt\u00e0 fu teatro di una rivolta anti-cattolica scatenatasi per l'arrivo del nunzio apostolico Gaetano Bedini che, all'epoca della Repubblica Romana, aveva operato dure repressioni dei rivoluzionari in Italia. La citt\u00e0, che era perlopi\u00f9 popolata da \"Forty-Eighters\", si ribell\u00f2 contro quello che venne definito \"il macellaio di Bologna\" mobilitando 500 manifestanti che si portarono fin sotto il palazzo dell'arcivescovo per protestare. La rivolta venne repressa dalle locali forze di polizia.\nSociet\u00e0.\nEvoluzione demografica.\nSecondo il censimento del 2010, c'erano abitanti.\nI dati del 2018 parlano invece di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 49,3% di bianchi, il 44,8% di afroamericani, lo 0,3% di nativi americani, l'1,8% di asiatici, lo 0,1% di oceaniani, e il 2,5% di due o pi\u00f9 etnie. Ispanici o latinos di qualunque etnia erano il 2,8% della popolazione.\nTradizioni e folclore.\nA Cincinnati si svolge annualmente, dal 1976, l'Oktoberfest Zinzinnati.\nCultura.\nMedia.\nStampa.\nIl quotidiano della citt\u00e0 \u00e8 il \"The Cincinnati Enquirer\", fondato nel 1841.\nInfrastrutture e trasporti.\nLa Interstate 275 rappresenta il sistema tangenziale della citt\u00e0 e la stessa \u00e8 servita dall'Aeroporto Internazionale di Cincinnati. I quartieri di Downtown e Over-the-Rhine sono serviti da una linea tranviaria con 18 stazioni.\nSport.\nFootball americano.\nNel football americano, Cincinnati \u00e8 rappresentata da due squadre, i Cincinnati Bengals, fondati nel 1968, che partecipano alla National Football League, e i Cincinnati Bearcats, fondati nel 1885, che partecipano al campionato universitario (NCAA Division I.)\nBaseball.\nNel baseball, Cincinnati \u00e8 rappresentata da una squadra, i Cincinnati Reds, fondati nel 1882, che partecipano alla Major League Baseball.\nCalcio.\nNel calcio, Cincinnati \u00e8 rappresentata da una squadra, il , fondato nel 2015, che partecipa alla MLS a partire dal 2019.\nPallacanestro.\nNella pallacanestro, Cincinnati \u00e8 rappresentata da due squadre, gli Xavier Musketeers, che rappresentano la Xavier University, fondati nel 1920, e i Cincinnati Bearcats, che rappresentano l'Universit\u00e0 di Cincinnati, fondati nel 1901, entrambe le squadre partecipano alla NCAA Division I. Dal 1957 al 1972 in citt\u00e0 aveva sede la squadra dei Cincinnati Royals che attualmente \u00e8 denominata Sacramento Kings.\nTennis.\nCincinnati \u00e8 sede di uno dei pi\u00f9 prestigiosi tornei di tennis, appartenente al circuito del Master Series, denominato appunto Cincinnati Masters."}
{"id": "252343", "revid": "126257", "url": "https://it.wikipedia.org/wiki?curid=252343", "title": "Racchiudente", "text": ""}
{"id": "252344", "revid": "115687786", "url": "https://it.wikipedia.org/wiki?curid=252344", "title": "Cavallo scosso", "text": "Un cavallo scosso \u00e8 un cavallo che rimane senza la monta del fantino durante una corsa ippica.\nI cavalli scossi assumono un'importanza rilevante all'interno dei palii che si disputano ogni anno in Italia, come il Palio di Siena, il Palio di Legnano, il Palio di Fucecchio, il Palio di Asti, il Palio di Fermo e il Palio dei Normanni. D'altro canto la caduta del fantino non \u00e8 un evento cos\u00ec raro dal momento che in alcuni di questi palii i cavalli sono montati \"a pelo\" ovverosia senza sella.\nIn questi palii, infatti, il cavallo scosso pu\u00f2 concorrere ugualmente alla vittoria, mentre nelle gare disputate negli ippodromi viene conteggiato in classifica solo il cavallo regolarmente montato dal fantino. \nEsistono inoltre palii, come quello corso a Ronciglione, che prende il nome di corsa a vuoto e che consiste proprio nel far correre solo cavalli scossi."}
{"id": "252345", "revid": "126257", "url": "https://it.wikipedia.org/wiki?curid=252345", "title": "Raggiante", "text": ""}
{"id": "252360", "revid": "1745361", "url": "https://it.wikipedia.org/wiki?curid=252360", "title": "Ramoso", "text": ""}
{"id": "252362", "revid": "767487", "url": "https://it.wikipedia.org/wiki?curid=252362", "title": "Sci alpino agli XI Giochi olimpici invernali", "text": "Nello sci alpino agli XI Giochi olimpici invernali, svoltisi nel 1972 a Sapporo, vennero assegnate sei medaglie (3 maschili e 3 femminili) in tre discipline come a . I primi tre classificati di ciascuna gara, oltre alla medaglia olimpica ottennero anche quella dei Campionati mondiali di sci alpino. Le due gare di combinata assegnarono solo le medaglie valevoli per i campionati mondiali."}
{"id": "252366", "revid": "110157", "url": "https://it.wikipedia.org/wiki?curid=252366", "title": "Lostorf", "text": "Lostorf (toponimo tedesco) \u00e8 un comune svizzero di 3\u00a0926 abitanti del Canton Soletta, nel distretto di G\u00f6sgen."}
{"id": "252368", "revid": "126257", "url": "https://it.wikipedia.org/wiki?curid=252368", "title": "Rampante", "text": ""}
{"id": "252369", "revid": "1610933", "url": "https://it.wikipedia.org/wiki?curid=252369", "title": "Balenottera comune", "text": ""}
{"id": "252370", "revid": "373458", "url": "https://it.wikipedia.org/wiki?curid=252370", "title": "Tory (disambigua)", "text": ""}
{"id": "252372", "revid": "21880", "url": "https://it.wikipedia.org/wiki?curid=252372", "title": "Specie di Helichrysum", "text": "Elenco delle specie di Helichrysum"}
{"id": "252373", "revid": "1654832", "url": "https://it.wikipedia.org/wiki?curid=252373", "title": "Edoardo Ronchi", "text": "\u00c8 stato ministro dell'ambiente nei governi Prodi I, D'Alema I e II dal 17 maggio 1996 al 26 aprile 2000.\nBiografia.\nLaureato in sociologia all'Universit\u00e0 degli Studi di Trento, inizi\u00f2 la sua attivit\u00e0 politica nel 1968 con il movimento degli studenti e successivamente come leader dell'organizzazione extraparlamentare Avanguardia Operaia. Nel 1977 ader\u00ec a Democrazia Proletaria, con cui fu deputato dal 1983 al 1987. Fu uno dei fondatori del movimento politico degli ecologisti: nel 1989 fond\u00f2 con Francesco Rutelli i Verdi Arcobaleno, movimento ambientalista di cui fu portavoce nazionale fino al dicembre del 1990, anno in cui avvenne la riunificazione con le liste Verdi dando vita alla Federazione dei Verdi del \"sole che ride\".\nFu confermato deputato nella X e nell'XI legislatura, e fu eletto senatore nella XII. Nel 1996 venne scelto da Romano Prodi come ministro dell'Ambiente, carica che gli venne confermata da Massimo D'Alema nei due governi da lui presieduti. In questa veste present\u00f2 la prima legge quadro italiana sulla regolamentazione del settore rifiuti, il cosiddetto decreto Ronchi. Nel 1997 fu al centro di una polemica per avere manifestato contro il governo, pur essendo ministro, in solidariet\u00e0 con gli immigrati albanesi affogati nell'Adriatico.\nNel 2000 Giuliano Amato, al momento di formare il suo nuovo governo, lo propose, anzich\u00e9 all'ambiente, come ministro (senza portafoglio) delle politiche comunitarie, ma Ronchi non accett\u00f2 di assumere questo diverso incarico. \nNel 2001 prefer\u00ec non ricandidarsi alle elezioni per divenire presidente dell'ISSI Onlus. Sempre dal 2001 divenne editorialista di \"RivistAmbiente\", un mensile di tecnica e legislazione ambientale.\nDal 2001 al 2005 fu inoltre docente di legislazione dell'ambiente all'Universit\u00e0 di Bologna. Sempre nel 2001 abbandon\u00f2 i Verdi per fondare la sinistra ecologista e aderendo successivamente ai Democratici di Sinistra facendo parte della Segreteria Nazionale con Segretario Piero Fassino, per partecipare con la componente degli ecologisti democratici all'Assemblea costituente del Partito Democratico. Alle elezioni politiche del 2006 fu eletto nuovamente senatore per i DS nella regione Veneto. Ha aderito prima al gruppo dell'Ulivo che \u00e8 poi diventato gruppo del Partito Democratico.\nHa lasciato l'impegno politico e non si \u00e8 ricandidato alle successive elezioni; \u00e8 stato nominato nel settembre 2008 presidente della Fondazione per lo sviluppo sostenibile, una onlus in cui imprese ed esperti collaborano per la crescita della \"green economy\" in Italia. Sempre dal 2008 ha ripreso anche l'insegnamento all'Universit\u00e0, presso la facolt\u00e0 di Architettura di Roma.\nNel giugno 2013 \u00e8 stato nominato subcommissario del Governo per il risanamento dello stabilimento Ilva di Taranto.\nPremi e riconoscimenti.\nNel 2020, riceve il premio per la Sostenibilit\u00e0 dalla fondazione Hans-Carl von Carlowitz, di Chemnitz in Germania, nella categoria Europa con la seguente motivazione: \u201c\"per l\u2019autenticit\u00e0 e la risolutezza nel sostenere fattivamente nel corso della sua vita, la giustizia ambientale, il contrasto ai cambiamenti climatici e il miglioramento della qualit\u00e0 della vita delle persone in Italia e nel mondo\"\u201d.\nProcedimenti giudiziari.\nFu arrestato il 10 aprile 1981 e detenuto per 11 mesi in attesa di giudizio a seguito di scontri avvenuti a Bergamo durante una manifestazione del 1976, nell'ambito di un'ampia inchiesta della magistratura che, oltre a fatti minori, riguardava anche formazioni armate fiancheggiatrici del terrorismo. La notizia ebbe a suo tempo ampia ricaduta sulla stampa a causa del ruolo politico di Ronchi quale esponente di Democrazia Proletaria e per l'accostamento al terrorismo, tanto che il Corriere della Sera titol\u00f2 la notizia: \u201cUn altro passo avanti nella inchiesta sul terrorismo. Cinque arresti a Bergamo, preso anche \u2018Edo\u2019, capo Dp\u201d. Edo Ronchi risult\u00f2 estraneo al ramo dell'inchiesta sul terrorismo, e fu prosciolto anche dalle accuse specifiche relative agli scontri di Bergamo venendo assolto con formula piena per non aver commesso il fatto con sentenza di primo grado, diventata definitiva in assenza di ricorso in appello.\nOpere.\nHa scritto, sul tema ecologico, numerose opere:"}
{"id": "252375", "revid": "767487", "url": "https://it.wikipedia.org/wiki?curid=252375", "title": "Rohr (Svizzera)", "text": "Rohr (toponimo tedesco) \u00e8 un comune svizzero di 94 abitanti del Canton Soletta, nel distretto di G\u00f6sgen."}
{"id": "252377", "revid": "770813", "url": "https://it.wikipedia.org/wiki?curid=252377", "title": "McDonnell Douglas F-15 Eagle", "text": "Il McDonnell Douglas F-15 Eagle \u00e8 un caccia statunitense da superiorit\u00e0 aerea. Portato in volo per la prima volta nel 1972 ed entrato in servizio nel 1976, \u00e8 tuttora utilizzato dall'aeronautica statunitense (USAF), da quella Israeliana, Giapponese, Saudita, della Corea del Sud e di Singapore. Una sua variante \u00e8 l'F-15E Strike Eagle, un cacciabombardiere entrato in servizio nel 1988.\nStoria del progetto.\nLe origini dell'F-15 possono essere fatte risalire agli anni cinquanta quando lo \"Strategic Air Command\" dell'USAF formul\u00f2 la richiesta per un bombardiere pesante d'alta quota in grado di volare 3 volte pi\u00f9 veloce del suono (Mach 3) portando cos\u00ec alla realizzazione dell'impressionante aereo XB-70 \"Valkyrie\" che effettu\u00f2 il primo volo il 21 settembre 1964.\nSebbene il progetto fosse presto cancellato a causa della perdita di un prototipo e per la sopravvenuta inutilit\u00e0 dell'aereo dovuta alla nascita dei missili balistici intercontinentali, oltre che per il fatto che non si trovava il modo di raffreddare a sufficienza il vano portabombe per ospitarvi ordigni bellici, la sorpresa e la paura per un aereo dalle prestazioni simili crearono un comprensibile sconcerto in Unione Sovietica che formul\u00f2 a sua volta una richiesta per un mezzo in grado di fermare questa nuova minaccia, oltre che il bisonico B-58 Hustler allora in servizio operativo.\nLa richiesta sovietica port\u00f2 alla realizzazione del caccia intercettore MiG-25, un aereo in grado di volare a Mach 2,83 e di surclassare in prestazioni qualsiasi aereo da caccia statunitense.\nRestava poi l'esigenza di contrastare le macchine da ricognizione strategica realizzate dagli USA, in particolare la famiglia di ricognitori-caccia intercettori che port\u00f2 all'entrata in servizio del SR-71 Blackbird.\nComunque sia, dopo la presentazione nel 1967 di numerose macchine della nuova generazione sovietica, in verit\u00e0 in maniera affrettata visto che si trattava quasi esclusivamente di prototipi, e del MiG-25 in particolare, fu chiaro agli Stati Uniti il bisogno di un nuovo apparecchio in grado di far loro riconquistare la \"superiorit\u00e0 aerea\" (termine appunto coniato per l'F-15). Questo anche per via della sopravvalutazione fatta dai servizi di intelligence statunitensi, non si sa quanto in buona fede e quanto invece interessati a far confluire denari all'industria bellica statunitense.\nIl primo F-15A vol\u00f2 nel luglio 1972 mentre esattamente un anno dopo (luglio 1973) vol\u00f2 il primo F-15B biposto. Il primo F15B fu consegnato nel novembre 1974 e nel gennaio 1976 fu consegnato il primo aereo destinato ad uno squadrone da combattimento.\nI modelli F-15C (monoposto) e F-15D biposto entrarono nell'inventario dell'USAF nel 1979. Queste nuove varianti avevano un nuovo pacchetto di miglioramenti, pi\u00f9 i serbatoi esterni e un peso massimo al decollo maggiore. Nel febbraio 1983 inizi\u00f2 un programma di miglioramento con l'aggiunta di un nuovo radar e l'installazione delle versioni pi\u00f9 recenti dei missili.\nPer molti anni l'F-15 Eagle fu definito \"The Uncompromised Fighter\" (Il Caccia senza Compromessi). Tale appellativo fu coniato per mostrare a tutti che non si bad\u00f2 a spese nella realizzazione del progetto ma anzi si investirono ingenti risorse per ottenere il meglio del meglio per l'epoca.\nPrimati.\nL'F-15 ha battuto, in una versione appositamente preparata e alleggerita, un gran numero di record di velocit\u00e0 e salita in quota, strappandoli al MiG-25 sovietico (per poi vederseli sfilare di nuovo ma dal Su-27), con prestazioni come quella della quota di 30\u00a0500 metri raggiunti in circa 4 minuti.\nQuesta macchina detiene il record di abbattimenti senza alcuna perdita in combattimento aria-aria con 104 aerei nemici abbattuti. La maggior parte di queste vittorie sono state ottenute dai piloti israeliani durante la guerra in Libano del 1988 contro i MiG-21 e i MiG-23 siriani, altre 33 dall'USAF in Iraq nel 1991 e nella ex-Jugoslavia nel 1999 e 2 dalla Royal Saudi Air Force (RSAF) in Iraq nel 1991.\nIn verit\u00e0 qualche F-15 \u00e8 stato abbattuto da un missile: infatti, durante un'esercitazione con armamento reale un F-15 giapponese \u00e8 stato distrutto da un missile sparato per errore da un altro velivolo giapponese, mentre due F-15E Strike Eagle da bombardamento sono stati abbattuti dalla contraerea irachena durante la prima guerra del Golfo del 1991 e un altro \u00e8 andato perso, pare, per un errore umano oppure per il fuoco della contraerea durante l'invasione dell'Iraq del 2003.\nUn altro record non ufficiale \u00e8 senz'altro quello del danno peggiore sostenuto senza precipitare.\nIl 1\u00ba maggio 1983, durante un addestramento, un A-4 Skyhawk urt\u00f2 un F-15D israeliano esplodendo e tranciandone l'ala destra a circa 0,6\u00a0m dalla radice. Disobbedendo agli ordini che lo obbligavano ad eiettarsi e a lasciare il velivolo, il pilota (che successivamente afferm\u00f2 di non essersi reso conto della gravit\u00e0 del danno a causa dei vapori di carburante che fuoriuscivano dall'ala spezzata, altrimenti si sarebbe eiettato) fu in grado di far atterrare l'aereo a quasi 400 chilometri orari grazie all'ampia superficie orizzontale della fusoliera e alla potenza dei motori.\nFuturo.\nGli F-15C e D ancora in servizio nell'aeronautica militare statunitense stanno per essere rimpiazzati dal pi\u00f9 recente F-22 Raptor, che per\u00f2 \u00e8 stato finora ordinato in un numero insufficiente di macchine, per via di difficolt\u00e0 tecniche e del costo unitario elevatissimo. Sembra invece che gli F-15E, entrati in servizio nel 1988, rimarranno nell'inventario dell'USAF ancora per diversi decenni, poich\u00e9 l'USAF non sa come sostituirli; gli F-22 sono gi\u00e0 alquanto esigui nei reparti da caccia, l'eventuale doppio ruolo di cacciabombardiere non sarebbe agevole da svolgere dato che gli ordinativi sono progressivamente calati da 750 a 648, poi a 450, a 336 e infine a 187.\nQuanto al futuro si vedr\u00e0 se la Boeing, attuale detentore del progetto F-15, riuscir\u00e0 a vendere alcuni esemplari dell'ultima versione di questo velivolo, l'F-15 Silent Eagle, caratterizzato da qualit\u00e0 stealthness (invisibilit\u00e0 ai radar), da un vano di carico interno degli armamenti e da una doppia deriva divergente.\nTecnica.\nL'alta manovrabilit\u00e0, velocit\u00e0 ed autonomia, come anche la grande visuale garantita al pilota, sono dovute ad un eccellente ed equilibrato disegno efficace nell'armonizzare al meglio ogni desiderabile caratteristica per un caccia moderno, sia pure con il risultato di un velivolo estremamente grande e costoso.\nMotori.\nI motori sono turbofan PW F 100 o GE F 110 nei loro vari modelli da 10-13 tonnellate di spinta statica, inizialmente, con dei problemi di affidabilit\u00e0 non indifferenti per l'F-100. Le prese d'aria sono a sezione rettangolare, ed hanno un complesso meccanismo di variazione per adattarle alle condizioni di volo (lo stesso vale per gli ugelli di scarico dei motori).\nL'altissimo rapporto potenza-peso, caratteristica data dai motori di nuova generazione quali gli F-100 e la bassa resistenza aerodinamica, consentono di mantenere maggiormente la velocit\u00e0 e la quota di quanto fosse possibile con i modelli precedenti. Le manovre caratterizzate da un elevato numero di \"G\" (accelerazione espressa in relazione a quella di gravit\u00e0 terrestre, 9,81\u00a0m/s\u00b2) hanno modo di erodere rapidamente l'energia di manovra della macchina, per via dell'attrito prodotto dal movimento non lineare attraverso l'atmosfera. Il McDonnell Douglas F-4 Phantom perde energia in pochi secondi e non pu\u00f2 mantenere il massimo livello d'accelerazione teoricamente possibile, circa 8 G. L'Eagle pu\u00f2 tenere la velocit\u00e0 compensando l'attrito con la potenza dei motori, rendendo migliori le prestazioni nel combattimento aereo.\nSistemi e impianti.\nL'avionica include un \"Head-up display\" (display a testa alta, dove le informazioni sono proiettate sullo schermo a riflessione dell'abitacolo), un radar molto avanzato, un sistema di navigazione inerziale, strumenti di volo e per la guerra elettronica, un sistema di difesa attivo (ALQ-135) e passivo (ALR-56) con antenne, processori e lanciatori di chaff e flare della serie ALE, sistema di comunicazioni ad alta frequenza, sistema di navigazione tattico e sistema di atterraggio strumentale. Inoltre sono installati un sistema di identificazione amico-nemico, un sistema di contromisure elettroniche e un computer principale che in origine aveva 26\u00a0kB di RAM, poi incrementati a 96 e dal 1988 a 1024. Da tenere presente che queste prestazioni apparentemente modeste devono essere garantite in condizioni di volo ed operative assolutamente non presenti negli ambienti d'impiego \"da ufficio\" (non esistono HD con una soglia di tollerabilit\u00e0 di 10 G, per esempio, gli stessi computer portatili superano di poco i 2).\nL'head-up display (HUD) proietta tutte le informazioni essenziali di volo in maniera visibile in ogni condizione di luce permettendo al pilota di seguire ed abbattere gli aerei nemici senza mai dover abbassare lo sguardo sulla strumentazione interna dell'aereo.\nIl versatile radar Doppler APG-63 (o APG-70) pu\u00f2 intercettare sia aerei che volano pi\u00f9 in alto dell'F-15 che pi\u00f9 in basso senza confondersi con i rilievi del terreno, sfruttando la differenza di ritorno degli echi tra oggetti fissi e in movimento. Una volta acquisito il bersaglio le informazioni vengono inoltrate al sistema di bordo per l'effettivo utilizzo dell'armamento. Nel caso di combattimenti ravvicinati il radar delle versioni recenti (APG-70, APG-63V) \u00e8 persino in grado di identificare l'aereo grazie alla tecnologia NTCR (non-cooperative target recognition), e informarne il pilota tramite l'HUD.\n\u00c8 possibile una mappatura del terreno, almeno con le versioni migliorate, ma con l'APG-70 si pu\u00f2 realmente scoprire bersagli al suolo da decine di chilometri in condizioni ognitempo. L'aereo nelle versioni d'attacco ha una strumentazione molto migliorata rispetto al modello originale, che tra l'altro latitava in termini di schermi multifunzione per sostituirsi alla tecnologia analogica vecchia di decenni. Qui invece la macchina \u00e8 derivata dal modello \"D\" biposto e ha 3 schermi CRT nel posto anteriore e 4 in quello posteriore, con le migliori tecnologie dell'epoca per il corretto interfacciamento uomo-macchina. Disponibile anche il sistema di attacco-designazione esterno LANTIRN.\nIn caso di attacco nemico il computer di bordo \u00e8 in grado di prendere autonomamente inoltre le necessarie contromisure elettroniche interagendo con la libreria di bordo per attivare le opportune contromisure ed informare i piloti al tempo stesso.\nPer gli F-15 C e D sono stati progettati 2 serbatoi aerodinamici esterni da installare ai lati delle gondole dei motori per aumentarne l'autonomia. Questi serbatoi \"conformal\" detti \"fast pack\" sono progettati per sopportare le stesse sollecitazioni dell'aereo e non degradano in maniera rilevante le prestazioni generali. \nCon 3200 litri in pi\u00f9 di carburante per ogni serbatoio ausiliario, l'F-15 \u00e8 in grado di prolungare di molto la sua presenza nell'area di combattimento lasciando liberi tutti i normali attacchi per le armi (i fast pack hanno attacchi per le armi poste esternamente), permettendo cos\u00ec di non ridurre il carico bellico. \nSono usate dagli F-15 C, D ed E.\nSuperfici alari.\nL'ala \u00e8 a pianta trapezoidale, quasi un delta puro ma con un bordo d'attacco caratterizzato da due differenti angoli, e un bordo d'uscita a leggera freccia. La superficie supera quella di qualunque altro caccia precedentemente schierato. Questo consente di avere un basso carico alare (rapporto tra peso e superficie alare), capace di abbassare la velocit\u00e0 minima di sostentamento e unitamente alla doppia deriva di semplice disegno, di rendere docile il velivolo nelle manovre.\nSistemi d'arma.\nL'armamento e i controlli di volo sono progettati per permettere ad una sola persona d'equipaggio di ingaggiare uno scontro aria-aria senza troppe difficolt\u00e0. Il sistema dei comandi di volo \u00e8 ibrido idraulico-meccanico, capace di funzionare anche con avarie a bordo di una certa entit\u00e0.\nOtto missili aria-aria possono essere installati sull'F-15, quattro ai lati della fusoliera e quattro ai piloni subalari. Un sistema d'arma automatico permette di far scegliere al computer l'arma migliore in ogni frangente e di informare il pilota attraverso l'HUD su quale arma sar\u00e0 la prossima ad essere lanciata.\nNel caso della versione d'attacco la capacit\u00e0 di trasporto anche di armamenti aria-suolo, gi\u00e0 esistente ma non esercitata nel modello intercettore, raggiunge livelli di grande sofisticazione e un peso complessivo di 10\u00a0880 chili contro i 7\u00a0258 della versione standard. Sono disponibili praticamente tutte le armi tattiche standard dell'arsenale USAF e le bombe H tipo B-61 e successivi.\nSolitamente l\"'Eagle\" viene armato con una combinazione di missili AIM-7 Sparrow e AIM-120 AMRAAM, oppure AIM-9 Sidewinder e AIM-120 AMRAAM pi\u00f9 il cannoncino M61 Vulcan da 20\u00a0mm a canne rotanti sulla radice dell'ala destra.\nImpiego operativo.\nGli Eagle sono entrati inizialmente in servizio nei reparti di difesa aerea dell'USAF e poi con l'USAFE (la componente USAF dislocata in Europa).\nLe varianti F-15A e B furono utilizzate anche dall'aviazione israeliana durante la guerra in Libano del 1982 ottenendo una serie di successi contro l'aviazione della Siria, che ne risultava battuta e spiazzata tatticamente sopra la valle della Beq\u0101\u02bf.\nLe varianti F-15C, D ed E furono utilizzate dall'USAF e dalla RSAF durante la prima guerra del Golfo, l'operazione \"Desert Storm\" del 1991, abbattendo 36 aerei dei 39 distrutti durante tutto il conflitto, con 2 perdite causate dalla contraerea ai modelli cacciabombardiere (E). Quest'ultima veniva utilizzata principalmente di notte per l'attacco al suolo, inclusa la inconcludente caccia alle piattaforme mobili dei missili SCUD. Distrusse comunque uno sfortunato elicottero iracheno con una bomba a guida laser, ottenendo una vittoria aerea che \u00e8 rimasta l'unica di questo modello.\nGli F-15 hanno partecipato al pattugliamento della \"No-fly zone\" in Iraq, alla guerra in Kosovo e ai recenti dispiegamenti statunitensi in Vicino Oriente (seconda guerra del Golfo e Afghanistan). Diversi gli scontri con le batterie missilistiche della contraerea irachena, che hanno tentato per anni di abbattere almeno qualche apparecchio anglo-statunitense, ma hanno subito pesanti distruzioni con missili e bombe laser, praticamente fornendo agli statunitensi il bersaglio \"realistico\" per testare i loro nuovi modelli via via sviluppati (gli iracheni invece erano costretti ad usare sistemi obsoleti e ben conosciuti dall'avversario).\nVersioni sperimentali.\nNel marzo 1996, la NASA inizi\u00f2 una serie di prove sulla vettorizzazione della spinta con ugelli orientabili. Questo accorgimento potrebbe portare ad un significativo aumento delle prestazioni, sia in ambito militare che civile.\nLa sperimentazione al centro ricerche sul volo Hugh Dryden (\"Dryden Flight Research Center\") \u00e8 parte del programma ACTIVE (\"Advanced Controls Technology for Integrated Aircraft\") controlli avanzati per l'aeronautica, uno sforzo in collaborazione tra NASA, il laboratorio Wright dell'aeronautica USA, la McDonnell Douglas Aerospace (MDA) e la Pratt &amp; Whitney Government Engines &amp; Space Propulsion.\nLe prove vennero eseguite su di un F-15B dell'USAF, con motore Pratt &amp; Whitney F-100PW-229. Vennero introdotti gli ugelli a spinta direzionale grazie ai quali l'aereo era in grado, ruotandoli, di dirigere il flusso dei gas di scarico con un'inclinazione pari a 20\u00b0 in ogni direzione, incrementando cos\u00ec sensibilmente la manovrabilit\u00e0 dell'aeromobile.\nUtilizzatori.\nAttualmente il maggiore utilizzatore dell'F-15 \u00e8 l'USAF che ha in inventario 604 apparecchi pi\u00f9 altri 126 aerei nella \"Air National Guard\" (ANG, la forza aerea della United States National Guard).\nL'USAF, ad ottobre 2016, ha in servizio attivo 235 F-15C/D per i quali \u00e8 programmata la sostituzione delle ali, in modo tale da poterli tenere in servizio fino alla loro prevista radiazione nel 2045. Altri utenti dell'F-15 sono Israele (oltre 90 F-15 e F-15I \"Thunder\"), Giappone (circa 200 F-15J costruiti su licenza in un modello \"ad hoc\" utilizzante elettronica parzialmente nazionale) e Arabia Saudita (62 F-15C ordinati a suo tempo, 24 ceduti dall'USAF durante la crisi del Golfo, e 72 F-15S versione cacciabombardiere del modello \"E\" con equipaggiamento ridotto causa pressioni israeliane).\nIn generale resta valida l'osservazione che con questa generazione di macchine il rapporto costo-efficacia ha cominciato a dimostrarsi declinante, ovvero i benefici dati dalle tecnologie moderne hanno avuto un eccessivo costo per essere giustificabili. Infatti, anche non considerando l'inflazione, appare chiaro che il successo dell'F-15 non ha eguagliato quello del predecessore F-4. Circa 1200 esemplari costruiti per 5 nazioni (almeno una con produzione su licenza) contro oltre 5\u00a0100 per almeno 12 (3 dei quali con produzione su licenza). A parte la manutenzione, il fatto \u00e8 che se un F-4 costava poco pi\u00f9 di un milione di dollari nel 1962, e circa 6 nel 1978, un F-15C nel 1983 raggiungeva i 30 e da allora non ha fatto altro che aumentare. L'F-22, che coster\u00e0 forse oltre 200 milioni non potr\u00e0 che peggiorare le cose. Non \u00e8 un caso che i clienti del Phantom hanno preferito spendere alcuni milioni (tipicamente, tra 2 e 6) per aggiornare le loro macchine dando loro capacit\u00e0 operative tipiche di un modello dell'ultima generazione (come nel caso delle versioni tedesche, turche, israeliane e giapponesi)."}
{"id": "252378", "revid": "599013", "url": "https://it.wikipedia.org/wiki?curid=252378", "title": "Slipstream", "text": ""}
{"id": "252380", "revid": "767487", "url": "https://it.wikipedia.org/wiki?curid=252380", "title": "Valvola termostatica", "text": "La valvola termostatica \u00e8 un dispositivo composto da una valvola autoregolante alla quale \u00e8 associato un termostato che ha lo scopo di regolare l'apertura della valvola tenendo conto della temperatura ambientale.\nFunzionamento.\nLa valvola termostatica pu\u00f2 essere utilizzata in circuiti di raffreddamento o in circuiti di riscaldamento:\nApplicazioni.\nImpianti di riscaldamento.\nNegli impianti di riscaldamento le valvole termostatiche vengono usate sui caloriferi (radiatori o termosifoni) per regolare il flusso d'acqua calda negli stessi in base alla temperatura richiesta dall'ambiente allo scopo di ridurre i consumi di energia (fino al 17% annuo) e le emissioni di CO2 (di almeno 280 kg/anno) e migliorare il comfort stabilizzando la temperatura a livelli diversi nei diversi locali a seconda delle necessit\u00e0.\nIn Italia, a partire dal 2007, \u00e8 richiesta l'installazione di valvole termostatiche a bassa inerzia termica su tutti i radiatori, per poter usufruire dell'ecobonus del 65% nel caso di riqualificazione dell'impianto termico, in abbinamento ad una caldaia a condensazione. Per bassa inerzia termica si intende un tempo di risposta inferiore a 40 min.\nA partire dal 2012 sono disponibili in commercio tipi di valvole termostatiche elettroniche, che rilevano automaticamente la temperatura e contengono impostazioni specifiche per programmare i singoli radiatori a diverse temperature ed in momenti diversi della giornata, permettendo un migliore controllo del risparmio d'energia e un'ulteriore riduzione della CO2 prodotta.\nQuando la valvola funziona rilevando la temperatura dell'aria circostante, \u00e8 importante assicurarsi che la valvola non sia coperta da altro materiale (come ad esempio le tende). \nRaffreddamento indiretto nei motori a combustione interna.\nIl suo compito, ad esempio in un motore a combustione interna con raffreddamento a liquido o per meglio dire indiretto, \u00e8 esattamente quello di portare alla temperatura di regime la singola unit\u00e0 termica (o anche pi\u00f9 di una) nel minore lasso di tempo possibile, riducendo al minimo il quantitativo di calore asportato dal liquido, per via della sezione di passaggio ridotta, e mantenere l'unit\u00e0 a tale temperatura deviando solo il flusso necessario di liquido verso il radiatore.\nAppare evidente come sia necessario che, raggiunto un fissato livello termico massimo di progetto \"x\", variabile a seconda del motore, la valvola non debba incrementare esageratamente la portata del fluido diretta attraverso il radiatore, perch\u00e9 si avrebbe un effetto controproducente sul piano prestazionale, in quanto una maggiore asportazione di calore equivale a una maggiore dispersione d'energia, riducendo la capacit\u00e0 di lavoro del motore, basti pensare che in un motore a combustione interna solo il 30% circa dell'energia termica prodotta viene trasformata in energia utile.\nUn altro fattore importante \u00e8 dato dalla soglia d'apertura, visto che con una soglia troppo bassa si rischia di danneggiare il motore, portando a una ridotta dilatazione del cilindro, rischiando il grippaggio, mentre con una temperatura troppo elevata si ha un'eccessiva dilatazione del cilindro e si ha un calo di potenza. L'usura progressiva del termostato dovuta alla sua et\u00e0 pu\u00f2 interferire col suo corretto funzionamento.\nMalfunzionamento.\nLa valvola termostatica pu\u00f2 non funzionare per vari motivi:\nChiudiporta.\nLe valvole termostatiche sono utilizzate anche nei chiudiporta, queste sono composte da una vite in acciaio con la punta in plastica conica sensibile alle temperature, questa particolarit\u00e0 permette una costante regolazione delle velocit\u00e0 in chiusura grazie all'autoregolazione tra estate e inverno della valvola.\nQueste variazioni di velocit\u00e0, che potrebbero verificarsi tra inverno ed estate, sono da attribuire al cambiamento di viscosit\u00e0 dell'olio contenuto all'interno dei chiudiporta."}
{"id": "252382", "revid": "110157", "url": "https://it.wikipedia.org/wiki?curid=252382", "title": "St\u00fcsslingen", "text": "St\u00fcsslingen (toponimo tedesco) \u00e8 un comune svizzero di 1\u00a0075 abitanti del Canton Soletta, nel distretto di G\u00f6sgen."}
{"id": "252389", "revid": "289247", "url": "https://it.wikipedia.org/wiki?curid=252389", "title": "Mondiali di sci alpino 1976", "text": ""}
{"id": "252391", "revid": "110157", "url": "https://it.wikipedia.org/wiki?curid=252391", "title": "Wisen", "text": "Wisen (toponimo tedesco) \u00e8 un comune svizzero di 404 abitanti del Canton Soletta, nel distretto di G\u00f6sgen."}
{"id": "252398", "revid": "2009138", "url": "https://it.wikipedia.org/wiki?curid=252398", "title": "Sci alpino ai XII Giochi olimpici invernali", "text": "Nelle gare di sci alpino ai XII Giochi olimpici invernali di Innsbruck, disputatesi dal 5 al 13 febbraio 1976 sulle piste di Patscherkofel (discesa libera maschile) e Axamer Lizum (le altre prove) in Tirolo, vennero assegnate sei medaglie (3 maschili e 3 femminili) in tre discipline. I primi tre classificati di ciascuna gara, oltre alla medaglia olimpica ottennero anche quella dei Campionati mondiali di sci alpino. Le due gare di combinata assegnarono solo le medaglie valevoli per i campionati mondiali."}
{"id": "252400", "revid": "289247", "url": "https://it.wikipedia.org/wiki?curid=252400", "title": "Mondiali di sci alpino 1980", "text": ""}
{"id": "252401", "revid": "7", "url": "https://it.wikipedia.org/wiki?curid=252401", "title": "Festival Italiano", "text": ""}
{"id": "252405", "revid": "110157", "url": "https://it.wikipedia.org/wiki?curid=252405", "title": "Zeglingen", "text": "Zeglingen (toponimo tedesco) \u00e8 un comune svizzero di 485 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "252406", "revid": "287204", "url": "https://it.wikipedia.org/wiki?curid=252406", "title": "Sci alpino ai XIII Giochi olimpici invernali", "text": "Nello sci alpino ai XIII Giochi olimpici invernali, svoltisi nel 1980 a Lake Placid (Stati Uniti), vennero assegnate sei medaglie (3 maschili e 3 femminili) in tre discipline. I primi tre classificati di ciascuna gara, oltre alla medaglia olimpica ottennero anche quella dei Campionati mondiali di sci alpino. Le due gare di combinata assegnarono solo le medaglie valevoli per i campionati mondiali.\nMedagliere.\nNota: Sono conteggiate anche le medaglie delle gare di combinata, valide solo per il campionato del mondo."}
{"id": "252409", "revid": "110157", "url": "https://it.wikipedia.org/wiki?curid=252409", "title": "H\u00e4felfingen", "text": "H\u00e4felfingen (toponimo tedesco) \u00e8 un comune svizzero di 253 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "252411", "revid": "1442080", "url": "https://it.wikipedia.org/wiki?curid=252411", "title": "The Gathering (gruppo musicale)", "text": "I The Gathering sono un gruppo musicale olandese fondato nel 1989 nei pressi di Oss. Debuttando come gothic/doom metal band, il loro sound subisce una radicale rivoluzione e poi si evolve progressivamente nell'alveo del \"trip rock\", ossia un mix alternative rock, rock psichedelico, rock progressivo e musica elettronica di varia natura (soprattutto trip hop, ma anche ambient, chillout e downtempo).\nBiografia.\nIl periodo metal (1990-1997).\nLa nascita del gruppo \u00e8 dovuta ai fratelli Hans e Ren\u00e9 Rutten \u2013 rispettivamente batteria e chitarra \u2013 e al cantante Bart Smits, ai quali successivamente si unirono altri musicisti: il bassista Hugo Prinsen Geerligs e il chitarrista Jelmir Wiersma. Sin dall'inizio, la band decise di creare un proprio sound, semplice ma soprattutto unico. I loro primi due demo, \"An Imaginary Symphony\" e \"Moonlight Archer\", pubblicati rispettivamente nel 1990 e nel 1991, permisero alla band di aprire i concerti di band di alto calibro come Morbid Angel o Death. Nel 1992 i the Gathering pubblicarono il loro primo album, \"Always...\", stilisticamente classificabile tra il gothic e il doom metal, in cui il cantato growl di Bart Smits \u00e8 intervallato dalla voce femminile di Marike Groot. L'album attir\u00f2 molti nuovi fan e diede alla band la possibilit\u00e0 di esibirsi anche in Belgio ed a Israele.\nMa nonostante la popolarit\u00e0 in aumento, la band era costretta a pagare un prezzo troppo alto alla compagnia discografica del periodo, pertanto l'anno successivo fu realizzato un secondo album, \"Almost a Dance\": questo vide delle nette novit\u00e0 dal punto di vista vocale, infatti Bart Smits e Marike Groot vennero sostituiti rispettivamente da Niels Duffhues e Martine van Loon. Ugualmente, i risultati non furono dei migliori e la band sent\u00ec il bisogno di un ulteriore rinnovo: nel 1994, Anneke van Giersbergen divenne l'unica cantante dei The Gathering. L'anno successivo, la band sigl\u00f2 un contratto con la Century Media Records, con la quale pubblic\u00f2 \"Mandylion\", dal quale venne estratto anche un primo singolo: \"Strange Machines\". Nel 1997 i The Gathering viaggiarono in tutta l'Europa per promuovere un nuovo album, \"Nighttime Birds\", il quale \u00e8 stilisticamente paragonabile al precedente. In seguito alla pubblicazione del disco, il chitarrista Jelmir Wiersma lasci\u00f2 la band.\nIl cambio di stile (1998-2006).\nNel 1998 il gruppo pubblic\u00f2 il doppio album \"How to Measure a Planet?\", il quale registr\u00f2 un radicale cambio di stile a tratti intravedibile gi\u00e0 attraverso il precedente \"Nighttime Birds\". I The Gathering infatti abbandonano il metal per dedicarsi ad un sound pi\u00f9 profondo e complesso, ossia un rock sognante dalle tinte psichedeliche. Grazie al nuovo album e al nuovo stile i ragazzi raggiunsero anche l'America e in particolare condussero un tour negli Stati Uniti. Nel 2000 il quintetto olandese decise di fondare un'etichetta discografica indipendente, pubblicando l'album dal vivo \"Superheat\". A questo nello stesso anno segu\u00ec un quinto album intitolato \"If Then Else\", il quale port\u00f2 la band ininterrottamente in tour per un anno: il successo dei The Gathering sal\u00ec alle stelle nonostante l'improvvisa sterzata verso il rock.\nNel 2003, la pubblicazione dell'album \"Souvenirs\" si rivel\u00f2 un'ulteriore pietra miliare nella carriera della band. Dietro a quest'album si cela una sessione di registrazione durata due anni, nonch\u00e9 un successo formidabile che port\u00f2 il quintetto al punto fino ad allora pi\u00f9 alto della sua carriera. L'uscita dell'album venne anticipata l'anno precedente dall'EP \"Black Light District\", il quale contiene anche dei brani esclusi da \"Souvenirs\". I The Gathering intrapresero un nuovo tour, durante il quale registrarono il secondo album dal vivo \"Sleepy Buildings\", uscito nel 2004 e contenente una sessione live semi-acustica comprendente brani da tutti gli album che precedono \"Souvenirs\", senza escludere i primi \"Always...\" e \"Almost a Dance\", pi\u00f9 il brano inedito \"Sleepy Buildings\".\nDopo quest'ultima sessione di registrazione, il bassista Hugo Prinsen Geerligs lasci\u00f2 i the Gathering per dedicare pi\u00f9 tempo alla sua vita privata, venendo sostituito da Marjolein Kooijman. Alla fine del tour per \"Souvenirs\" e \"Sleepy Buildings\", a febbraio 2005 la cantante Anneke van Giersbergen partor\u00ec il suo primo figlio. L'unica esibizione dell'anno fu il 23 maggio al celebre Paradiso (Amsterdam), in cui i the Gathering registrarono il concerto per il DVD \"A Sound Relief\". Questo vinse l\"'Edison Award\" a inizio 2006. Nello stesso anno la band pubblic\u00f2 l'ottavo album, \"Home\", il tour del quale port\u00f2 il quintetto in America Meridionale e successivamente in Europa. Durante la loro permanenza in Sud America, il gruppo registr\u00f2 il concerto tenutosi a Santiago (Cile) il 24 marzo 2007 per pubblicarlo nel DVD \"A Noise Severe\".\nL'abbandono di Anneke, \"The West Pole\" e \"Disclosure\" (2007-presente).\nIl 5 giugno 2007 la stessa Anneke van Giersbergen annuncia la sua decisione di lasciare i The Gathering dopo tredici anni passati con essi. Questa sconvolgente iniziativa fu dovuta alla necessit\u00e0 della cantante di dedicare pi\u00f9 tempo a se stessa e alla famiglia, quindi di scoprire nuovi orizzonti musicali, infatti nello stesso anno ebbe inizio il suo progetto solista denominato \"Agua de Annique\". L'ultima esibizione della cantante con i the Gathering fu all\"'Ankkarock Festival\" il 4 agosto 2007. A marzo 2009, oltre ad aver pubblicato nel proprio MySpace.com l'anteprima di tre brani inediti, i the Gathering annunciarono che la sostituta della van Giersbergen \u00e8 Silje Wergeland, la quale ha fatto parte per 8 anni della gothic metal band norvegese Octavia Sperati.\nIl 12 maggio 2009 esce il nono album in studio, \"The West Pole\", pubblicato attraverso l'etichetta discografica indipendente \"Psychonaut Records\" fondata dalla band stessa dai tempi dell'album Souvenirs. Il 12 settembre 2012 sempre attraverso la \"Psychonaut Records\", i The Gathering pubblicano il loro decimo album in studio, \"Disclosure\". Nel 2013 esce \"Afterwords\", undicesimo album dei The Gathering che presenta tre inediti, cinque brani di \"Disclosure\" riarrangiati e una cover dei New Musik. Nel 2014 i The Gathering tengono un doppio concerto speciale in cui si sono riuniti i membri principali passati e presenti della band e sono stati suonati brani estratti la loro discografia. I due concerti sono stati registrati per creare un album live. Nel 2012 esce \"Disclosure\", mentre nel 2013 esce \"Afterwords\".\nNel 2014, tramite un post su Facebook, il gruppo annunci\u00f2 di essere in pausa per decidere sul futuro, riprendendo l'attivit\u00e0 live nel 2017."}
{"id": "252412", "revid": "490388", "url": "https://it.wikipedia.org/wiki?curid=252412", "title": "Anemia mieloftisica", "text": "L'anemia mieloftisica (composto del greco \u03bc\u03c5\u03b5\u03bb\u03cc\u03c2, \"myel\u00f2s\", \u00abmidollo\u00bb e \u03d5\u03d1\u03af\u03c3\u03b9\u03c2, \"fth\u00ecsis\", \u00abconsunzione\u00bb) \u00e8 la condizione di anemia causata dall'occupazione del midollo osseo da parte di masse tumorali solitamente metastatiche. Questi tumori o sottraendo spazio alle cellule emopoietiche o secernendo sostanze inibitorie, bloccano l'emopoiesi.\nEpidemiologia.\nLe metastasi che invadono il midollo provengono principalmente da tumori della mammella, prostata e polmone e molto raramente da linfomi.\nEziologia e patogenesi.\nCome accennato la causa primaria \u00e8 l'invasione da parte di linee cellulari a rapida crescita dello spazio midollare, quindi diminuisce drasticamente il volume occupato dalle normali cellule midollari che diminuiscono di numero. Inoltre, alcune evidenze dimostrano la presenza nel midollo invaso di citochine inibitorie sulla crescita delle cellule del sangue.\nLa presenza nel midollo di cellule neoplastiche altera la strutture dello stroma di sostegno e la permeabilit\u00e0 dei capillari, portando alla fuoriuscita dal midollo di cellule immature di diverse filiere.\nClinica.\nSegni e sintomi.\nSintomi tipici dell'anemia.\nEsami di laboratorio e strumentali.\nL'anemia ha le caratteristiche di una anemia iporigenerativa con emazie irregolari (anisopoichilocitosi), schistocitosi e a forma di lacrima (dacriocitosi) che sono caratteristiche della malattia, oltre che al ritrovamento in circolo di un gran numero di cellule immature.\nRaramente in corso di anemia mieloftisica si riscontrano paradossalmente i leucociti e le piastrine lievemente aumentate.\n\u00c8 indicata una biopsia midollare per valutare lo stato del midollo, ed \u00e8 di solito risolutiva per la diagnosi.\nTrattamento.\nEliminando la massa tumorale mediante opportuni trattamenti si ha il ristabilimento delle condizioni normali, questo tuttavia non \u00e8 spesso un traguardo facile. Nel contempo si attua terapia di supporto trasfusionale di derivati del sangue secondo l'occorrenza.\nPrevenzione.\nNon esiste prevenzione specifica"}
{"id": "252413", "revid": "119082986", "url": "https://it.wikipedia.org/wiki?curid=252413", "title": "Campionati mondiali di sci alpino 1974", "text": "I Campionati mondiali di sci alpino 1974 si svolsero a St. Moritz in Svizzera dal 3 al 10 febbraio 1974."}
{"id": "252415", "revid": "111373", "url": "https://it.wikipedia.org/wiki?curid=252415", "title": "L\u00e4ufelfingen", "text": "L\u00e4ufelfingen (toponimo tedesco) \u00e8 un comune svizzero di 1\u00a0314 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nL\u00e4ufelfingen \u00e8 servito dall'omonima stazione sulla ferrovia Basilea-Olten (linea S9 della rete celere di Basilea).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "252416", "revid": "1318658", "url": "https://it.wikipedia.org/wiki?curid=252416", "title": "Campionati mondiali di sci alpino 1978", "text": "I Campionati mondiali di sci alpino 1978 si svolsero a Garmisch-Partenkirchen in Germania dal 29 gennaio al 5 febbraio 1978."}
{"id": "252418", "revid": "110157", "url": "https://it.wikipedia.org/wiki?curid=252418", "title": "Obererlinsbach", "text": "Obererlinsbach (toponimo tedesco) \u00e8 una frazione di 694 abitanti del comune svizzero di Erlinsbach, nel Canton Soletta (distretto di G\u00f6sgen).\nStoria.\nFino al 31 dicembre 2005 \u00e8 stato un comune autonomo che si estendeva per 3,03\u00a0km\u00b2; il 1\u00ba gennaio 2006 \u00e8 stato accorpato all'altro comune soppresso di Niedererlinsbach per formare il nuovo comune di Erlinsbach."}
{"id": "252421", "revid": "1318658", "url": "https://it.wikipedia.org/wiki?curid=252421", "title": "Campionati mondiali di sci alpino 1982", "text": "I Campionati mondiali di sci alpino 1982 si svolsero a Schladming (uomini) e Haus im Ennstal (donne) in Austria, dal 28 gennaio al 7 febbraio 1982."}
{"id": "252424", "revid": "110157", "url": "https://it.wikipedia.org/wiki?curid=252424", "title": "Kienberg (Svizzera)", "text": "Kienberg (toponimo tedesco) \u00e8 un comune svizzero di 521 abitanti del Canton Soletta, nel distretto di G\u00f6sgen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "252426", "revid": "149485", "url": "https://it.wikipedia.org/wiki?curid=252426", "title": "Campionati mondiali di sci alpino 1985", "text": "I Campionati mondiali di sci alpino 1985 si svolsero a Bormio in Italia sulla \"Pista Stelvio\" dal 31 gennaio al 10 febbraio 1985. La FIS, dopo l'edizione del 1982, aveva deciso di tenere i campionati del mondo negli anni dispari, in modo da poterli tenere con cadenza biennale, senza dover ricorrere alle gare dei Giochi olimpici invernali per assegnare medaglie."}
{"id": "252427", "revid": "254059", "url": "https://it.wikipedia.org/wiki?curid=252427", "title": "Distretto di Zurzach", "text": "Il distretto di Zurzach \u00e8 un distretto del Canton Argovia, in Svizzera. Confina con i distretti di Baden e di Brugg a sud, di Laufenburg a sud-ovest, con la Germania (circondario di Waldshut nel Baden-W\u00fcrttemberg) a nord e con il Canton Zurigo (distretto di Dielsdorf) a est. Il capoluogo \u00e8 Bad Zurzach.\nComuni.\nAmministrativamente \u00e8 diviso in 22 comuni:"}
{"id": "252428", "revid": "36426", "url": "https://it.wikipedia.org/wiki?curid=252428", "title": "Rinascimento Carolingio", "text": ""}
{"id": "252431", "revid": "2163579", "url": "https://it.wikipedia.org/wiki?curid=252431", "title": "3106 Morabito", "text": "3106 Morabito \u00e8 un asteroide della fascia principale. Scoperto nel 1981, presenta un'orbita caratterizzata da un semiasse maggiore pari a 3,1426740 UA e da un'eccentricit\u00e0 di 0,2392445, inclinata di 14,85008\u00b0 rispetto all'eclittica.\nL'asteroide \u00e8 dedicato a Linda Morabito Kelly, l'astronoma del settore navigazione del Programma Voyager che per prima not\u00f2 il vulcanismo della luna di Giove Io in una fotografia ripresa dalla sonda spaziale Voyager 1. Linda Morabito \u00e8 attualmente la direttrice dei programmi educativi della Planetary Society."}
{"id": "252433", "revid": "149485", "url": "https://it.wikipedia.org/wiki?curid=252433", "title": "Campionati mondiali di sci alpino 1987", "text": "I Campionati mondiali di sci alpino 1987 si svolsero a Crans-Montana in Svizzera dal 27 gennaio al 8 febbraio 1987. A partire da questa edizione vengono introdotte le gare di Super G."}
{"id": "252436", "revid": "1226", "url": "https://it.wikipedia.org/wiki?curid=252436", "title": "Ordini Sociali Feudali", "text": ""}
{"id": "252439", "revid": "2183714", "url": "https://it.wikipedia.org/wiki?curid=252439", "title": "Betta splendens", "text": "Il pesce combattente o pesce siamese combattente (Betta splendens ) \u00e8 un pesce d'acqua dolce appartenente alla famiglia Osphronemidae.\nDistribuzione e habitat.\nQuesta specie \u00e8 diffusa nel Sud-est asiatico, nel territorio del bacino idrografico del fiume Mekong (Thailandia, Cambogia e Laos). Sono segnalate introduzioni accidentali negli ultimi decenni del XX secolo in Sudamerica (Brasile, Colombia, Repubblica Dominicana), Indonesia e Singapore\nAbita acque stagnanti, risaie, canali, specchi lacustri e aree fluviali con deboli correnti, sopportando acque poco ossigenate.\nCome tutte le specie della famiglia Osphronemidae \u00e8 in grado di respirare ossigeno direttamente dall'aria, attraverso un organo chiamato labirinto.\nDescrizione.\n\"B. splendens\" presenta un corpo robusto ed affusolato, il maschio \u00e8 pi\u00f9 compresso ai lati mentre la femmina \u00e8 pi\u00f9 tozza; la bocca si situa in posizione superiore, tipica dei pesci che occupano la parte superficiale della colonna d'acqua. Possiede tre pinne impari (dorsale, caudale ed anale) e due pari (due ventrali e due pettorali). Il dimorfismo sessuale si manifesta soprattutto tramite il pinnaggio, pi\u00f9 sviluppato nel maschio rispetto alla femmina, anche nella versione a pinne corte (Plakat). Essendo talvolta il Plakat molto simile alla femmina proprio per la questione \"pinne corte\" diventa spesso difficile distinguerli: la presenza di un piccolo puntino bianco leggermente prominente dietro l'attaccatura delle pinne ventrali, l'ovopositore, \u00e8 segno che si tratta di una femmina, cos\u00ec come il ventre pi\u00f9 pronunciato rispetto alla linearit\u00e0 del dorso. Nel maschio si nota invece una certa gibbosit\u00e0 pi\u00f9 o meno sviluppata, mentre il ventre appare maggiormente piatto. Nonostante il Plakat sia a pinne corte \u00e8 comunque possibile notare alcune piccole differenze, partendo dalle ventrali: esse sono pi\u00f9 lunghe nel maschio rispetto alla femmina, ma \u00e8 la pinna anale ad essere determinante. Mentre infatti nella femmina \u00e8 di forma rettangolare, nel maschio assume una forma trapezoidale: essa si estende anche in lunghezza in senso cranio-caudale, con andamento obliquo. La livrea originaria mostra nell'esemplare maschio testa nera, corpo verde blu metallico e pinne rosse con riflessi blu-verdi metallizzati, mentre la femmina ha un colore di fondo bruno sabbia, riflessi metallici e due fasce orizzontali bruno rossastre pi\u00f9 o meno visibili. Tuttavia la variet\u00e0 originaria \u00e8 pi\u00f9 rara in commercio, mentre diffusissime sono le variet\u00e0 colorate con lunghe pinne a velo. \nLe dimensioni variano dai 5\u00a0cm (per le femmine) fino a 6\u20138\u00a0cm per i maschi, secondo l'estensione delle pinne.\nBiologia.\nEtologia.\nIl loro nome comune e la loro fama pressoch\u00e9 mondiale sono determinati dall'indole decisamente territoriale degli esemplari maschili, che si mostra soprattutto nei confronti di altri maschi. In origine il Betta splendens veniva chiamato \"pla kat\" che letteralmente tradotto significa \"pesce che morde\"; questo termine viene usato ancora oggi per indicare gli esemplari a pinne corte. L'aggressivit\u00e0 intraspecifica \u00e8 stata sfruttata dai thailandesi, che gestiscono numerosi giri di scommesse sulle battaglie tra pesci combattenti; durante queste battaglie, dato lo spazio ridotto, i due esemplari sono effettivamente costretti a combattere l'uno contro l'altro a suon di morsi e testate fino al momento in cui uno dei due si arrende stremato. Spesso, purtroppo, il pesce che perde muore dopo poco tempo e anche il vincitore tende a deperire facilmente. Questi combattimenti non vengono fatti solo per svago, ma anche per determinare gli esemplari che mostrano maggiore forza ed aggressivit\u00e0 in modo che, con la successiva riproduzione, la prole erediti i caratteri \"vincenti\" del padre. Nonostante la pratica sia giustamente illegale questa viene, purtroppo, ugualmente svolta in serenit\u00e0 in qualsiasi mercato thailandese. Tuttavia in natura difficilmente i due maschi si spingono ad uno scontro diretto che porti al grave ferimento o alla morte di uno dei due contendenti; questi si limitano a mostrarsi in atteggiamento minaccioso, con tutte le pinne ben tese e gli opercoli branchiali spiegati per mostrare l'ampio sottogola vivacemente colorato, e ad affiancarsi, come se valutassero l'effettiva imponenza dell'avversario. Dopo alcuni momenti di stasi uno dei due cerca di mordere l'altro, che scappa di qualche centimetro per poi rispondere. La schermaglia non dura molto, poich\u00e9 l'esemplare che si rende conto essere meno forte lascia il territorio avversario.\nL'atteggiamento minaccioso \u00e8 rivolto a ogni pesce che entra nel territorio del maschio: si consiglia infatti in ambito acquariofilo di inserire questo pesce per ultimo, perch\u00e9 se lasciato in un primo momento da solo tender\u00e0 a appropriarsi di tutto ci\u00f2 che c'\u00e8 nell'acquario, scacciando con rabbia chiunque vaghi nel suo territorio. L'atteggiamento aggressivo si riscontra anche nella sfera riproduttiva; non \u00e8 raro che anche le femmine mostrino un'indole pi\u00f9 o meno bellicosa.\nRiproduzione.\nLa caratteristica aggressivit\u00e0 dei \"Betta splendens\" si riscontra anche nell'ambito della riproduzione.\nIn natura accade spesso che la riproduzione giunga nella stagione delle piogge, quando l'ingrossarsi dei corsi d'acqua porta nuova fauna, femmine comprese: sar\u00e0 qui che il maschio comincer\u00e0 a costruire il nido di bolle, caratteristico degli Anabantidi. Si tratta di bolle di saliva che il pesce impasta e rilascia l'una accanto all'altra fino a costruire un corpo compatto e schiumoso a cui ancorer\u00e0 le uova. Questo procedimento si riscontra anche in cattivit\u00e0, a volte in vasche di comunit\u00e0 ed allestite, ma talvolta bisogna ricreare le condizioni ideali perch\u00e9 ci\u00f2 accada. Supponendo che ci siano due esemplari gi\u00e0 pronti per la riproduzione, con la temperatura dell'acqua leggermente pi\u00f9 alta (circa 29\u00b0), il maschio comincer\u00e0 a costruire il nido non appena vede la femmina; il nido normalmente viene ancorato a delle piante galleggianti. Il maschio comincer\u00e0 a fare avanti e indietro tra il nido e la femmina, passandole accanto in parata ed esibendo al meglio le sue pinne ed i suoi colori per corteggiarla ed attirarla sotto al nido. Capiter\u00e0 all'inizio che la femmina sia riluttante ed il maschio la morda per \"spronarla\", talvolta strappandole le pinne; non \u00e8 raro che nel tentativo di convincerla la uccida, \u00e8 pertanto importante qualora si tentasse un accoppiamento fornire una serie di nascondigli in cui la femmina possa essere protetta dall'aggressivit\u00e0 del maschio. Raramente, seppur possibile, si pu\u00f2 verificare la situazione contraria. Quando la femmina decider\u00e0 di concedersi portandosi sotto il nido insieme al maschio cominceranno i veri e propri rituali di corteggiamento con movimenti pi\u00f9 sinuosi e meno aggressivi: al momento dell'abbraccio il maschio avvolger\u00e0 la femmina girandola in posizione supina, dopodich\u00e9 si lasceranno cadere come in trance. I primi abbracci saranno impacciati e privi di uova ma, dopo un certo numero di tentativi, queste cominceranno ad essere rilasciate dalla femmina tramite l'ovopositore: l\u00ec il maschio emetter\u00e0 sperma per fecondarle, e una volta cadute le recuperer\u00e0 tutte con la bocca, setacciando ogni angolo, per poi portarsi sotto il nido a depositarle. Dopo i vari abbracci, una volta che la femmina avr\u00e0 esaurito le uova, il maschio la scaccer\u00e0 brutalmente dal nido poich\u00e9 \u00e8 diventata una potenziale minaccia per le uova: ora \u00e8 opportuno togliere la femmina. Il maschio si prender\u00e0 cura del nido incessantemente, giorno e notte. Si occuper\u00e0 di sistemare le uova mangiando quelle ammuffite o non fecondate e mettendolo a posto in continuazione, aggiungendo nuove bolle o spostandolo da un punto all'altro della vasca. Se la temperatura \u00e8 sempre intorno ai 29\u00b0 in circa 24 ore ci sar\u00e0 la schiusa delle uova, con i piccoli avannotti appesi al nido in posizione verticale (fase del nuoto verticale): anche in questa fase il padre si occuper\u00e0 di loro, recuperando con la bocca quelli che cadono dal nido perch\u00e9 incapaci di nuotare per poi risputarli nelle bolle. Dopo qualche giorno, solitamente dai due ai quattro, i piccoli passeranno al nuoto orizzontale: ora sono autonomi perch\u00e9 hanno riassorbito tutto il sacco vitellino ed hanno imparato a nuotare, pertanto il padre smette di prendersi cura di loro, dal momento che non li considera pi\u00f9 suoi figli ed anzi, comincia a predarli. \u00c8 il momento di togliere anche il padre. Per i primi 4-5 giorni i piccoli andranno nutriti con anguillole dell'aceto per poi passare ai naupli di artemia salina appena schiusi fino alle sei settimane di vita.\nAcquariofilia.\nIl pesce combattente si pu\u00f2 trovare in qualsiasi parte del mondo e il suo allevamento non \u00e8 particolarmente difficile; gli unici accorgimenti sono la sconsigliata convivenza con altre specie aggressive e territoriali, allevare un solo maschio per vasca (sono consentite pi\u00f9 femmine) e mantenere una temperatura dell'acqua sui 25-27\u00a0\u00b0C (28-30\u00b0 per la riproduzione). Gli avannotti, come precedentemente accennato, vanno nutriti con naupli di \"Artemia salina\" opportunamente allevati a parte per alcune settimane.\nUna pratica molto diffusa, fortunatamente in diminuzione, \u00e8 il commercio dei maschi in piccolissime vaschette (a volte meno di 1 litro) o, peggio, in vasi di vetro dove \u00e8 messa a dimora una pianta con radici in acqua. In entrambi i casi questi allevamenti errati e dannosi per la salute dei \"B.Splendens\" sono dovuti all'errata deduzione che potendo respirare aria, possano sopravvivere in acque anossiche o con radici che possono emettere addirittura sostanze velenose: ne consegue un veloce deperimento e una morte sicura. Fortunatamente negli ultimi anni si sta diffondendo una nuova cultura acquariofila definita \"acquariofilia consapevole\" che ha permesso di eliminare tali comportamenti da parte di commercianti e allevatori sprovveduti. Si consigliano per un corretto allevamento acquari di circa 30-40l netti per un solo esemplare maschio, Il Betta splendens \u00e8 un pesce che non ama vivere in gruppi conspecifici, se ne sconsiglia la convivenza con altri Betta splendens sia maschi che femmine. Questa \u00e8 evitata in natura ogni qualvolta possibile, a tal fine hanno sviluppato una forte propensione al salto, caratteristica che gli permette tra le altre cose di allontanarsi da quelle pozze naturali dove dovessero ritrovarsi in compagnia di loro simili. La convivenza con le femmine \u00e8 limitata in natura al periodo dell'accoppiamento ed \u00e8 anche in tal caso risulta molto irruenta e a volte violenta. Bench\u00e9 in acquario sia possibile che si instaurino rapporti di convivenza, tuttavia questi sono sconsigliabili sia eticamente che etologicamente. \u00c8 sconsigliata inoltre la convivenza con Caracidi (in particolare Neon e Cardinali), Ciclidi ed altri Ananbantidi come Trichogaster a causa della loro territorialit\u00e0 e l'abitudine da parte dei Caracidi di mordere le pinne dei Betta Splendens. Da evitare anche l'accoppiata con i Guppy, predati molto spesso da questo pesce a causa della vistosit\u00e0 delle pinne. Nonostante sia convinzione che il Betta stia bene anche in acqua dura e basica, non \u00e8 consigliato usare solo acqua di rubinetto; questa andr\u00e0 trattata con acqua di osmosi ed acidificanti naturali al fine di ottenere ph e durezze compatibili (ph= 7; gh=8; kh=6).\nFondamentale sar\u00e0 fornire un acquario molto piantumato, soprattutto di piante galleggianti, necessarie sia per la riproduzione che come nascondiglio e riparo dalla luce; \u00e8 importante inoltre provvedere a munire la vasca di coperchio a causa dell'abitudine di questo pesce di \"saltare\" fuori dall'acquario e per mantenere umida e calda l'aria sovrastante l'acqua in modo che il labirinto non si infiammi ed il pesce non si ammali.\nVariet\u00e0.\nAllevamento e selezione praticamente secolare ha prodotto innumerevoli variazioni di colori e forme nelle variet\u00e0 d'allevamento , tanto da arrivare a riconoscere standard qualitativi regolati da associazioni internazionali. L'allevamento di queste variet\u00e0 \u00e8 piuttosto semplice, essendo i \"B. splendens\" pesci di facile allevamento e specie prolifica. Le conoscenze genetiche per ottenere determinate variet\u00e0 sono disponibili e facilmente recuperabili in internet. La classificazione avviene per caratteristiche come colore e forma delle pinne, con numerosi nomi e sigle per ogni variet\u00e0. Nello schema sottostante sono riassunte le variet\u00e0, divise per distribuzione dei colori.\nE in questo schema le variet\u00e0 per forma delle pinne:"}
{"id": "252447", "revid": "287204", "url": "https://it.wikipedia.org/wiki?curid=252447", "title": "Alfredo Palacio", "text": "\u00c8 stato presidente della Repubblica dell'Ecuador dal 20 aprile 2005 al 15 gennaio 2007, succedendo a Lucio Guti\u00e9rrez, di cui era stato il vicepresidente dal 2003.\nBiografia.\nFiglio dello scultore Alfredo Palacio, studi\u00f2 medicina all'universit\u00e0 di Guayaquil e si specializz\u00f2 in cardiologia negli Stati Uniti presso la Case Western Reserve University di Cleveland e la Washington University School of Medicine di St. Louis. Tornato in patria, intraprese con successo la carriera di cardiologo.\nNel 1994 fu nominato ministro tecnico della salute da Sixto Dur\u00e1n Ball\u00e9n, mantenendo l'incarico sino al 1996.\nPur non essendo iscritto a nessun partito politico, in occasione delle elezioni presidenziali del 2002, fu scelto come vicepresidente da Lucio Guti\u00e9rrez. La scelta fu motivata dalla necessit\u00e0 di trovare un equilibrio politico ed etnico all'interno della coalizione costituita dal Partito Societ\u00e0 Patriottica \"21 gennaio\" di Guti\u00e9rrez, di orientamento nazionalista di sinistra, e il Movimento di Unit\u00e0 Patriottica Plurinazionale \"Pachakutik Nuovo Paese\", espressione delle etnie indigene, anch'esso di orientamento progressista. Nel corso della campagna elettorale, Palacio promise un sistema di assicurazione universale alla salute, esteso a tutti i cittadini. Contribu\u00ec inoltre al radicamento della candidatura di Guti\u00e9rrez tra i ceti moderati della citt\u00e0 di Guayaquil, la pi\u00f9 popolosa del Paese.\nLa vicepresidenza della Repubblica e lo scontro con Guti\u00e9rrez.\nCon l'insediamento di Lucio Guti\u00e9rrez del 15 gennaio 2003, Palacio ottenne le deleghe per l'area sociale, la scienza e la tecnologia, la protezione civile e la pianificazione e pot\u00e9 indicare il ministro della salute. Di fatto, per\u00f2, gli fu lasciata mano libera solo in relazione alle politiche scientifiche e tecnologiche. Anche il progetto di riforma sanitaria che aveva proposto in campagna elettorale venne rallentato, poich\u00e9 il presidente della Repubblica non ne autorizz\u00f2 il finanziamento con parte degli introiti governativi rivenienti dalle concessioni per l'estrazione petrolifera e destinati al pagamento del debito estero.\nNel 2003, quando Guti\u00e9rrez fu coinvolto in un'inchiesta sulla corruzione, Palacio si astenne dallo schierarsi in sua difesa. La rottura dell'alleanza ebbe luogo per\u00f2 ad ottobre dell'anno successivo, quando il presidente della Repubblica fu accusato di prendere indebitamente parte alla campagna elettorale per le amministrative, Palacio non risparmi\u00f2 pubbliche critiche al capo dell'esecutivo, suggerendo anzi alla magistratura di verificare se il partito di Guti\u00e9rrez si servisse di fondi pubblici per la campagna elettorale. Poche settimane dopo Palacio prese le distanze da Guti\u00e9rrez che, in procinto di essere giudicato dalla Corte Costituzionale, indusse la maggioranza parlamentare a sostituirne diversi membri con giudici non ostili. Per questi comportamenti, Palacio fu accusato di complottare per la destituzione del presidente.\nIl 4 dicembre 2004 anche i membri della Corte Suprema di Giustizia vennero esautorati per decisione del Congresso, dove i sostenitori di Guti\u00e9rrez avevano stretto un'alleanza con i parlamentari vicini a due ex presidenti in esilio, Abdal\u00e1 Bucaram e Gustavo Noboa. Pure in tale occasione, Palacio stigmatizz\u00f2 la decisione, ritenendola parte di un progetto di rottura costituzionale e concentrazione dei poteri nelle mani di Guti\u00e9rrez.\nCon la revoca, da parte della nuova Corte Suprema di Giustizia, dell'esilio comminato agli ex presidenti Bucaram e Noboa e all'ex vicepresidente Alberto Dahik, Palacio diede il proprio appoggio alle vibranti proteste di piazza organizzate dall'opposizione e imput\u00f2 a Guti\u00e9rrez la responsabilit\u00e0 delle decisioni prese da quella corte irregolare. A partire dal 13 aprile 2005 la capitale Quito fu interessata da una protesta ad oltranza, con scioperi e cortei, che per\u00f2 venne platealmente ignorata da Guti\u00e9rrez nelle sue dichiarazioni ufficiali. L'atteggiamento del presidente - che defin\u00ec i manifestanti \"un gruppo di facinorosi\" - fin\u00ec per inasprire ulteriormente gli animi e la protesta coinvolse anche cittadini che inizialmente se ne erano tenuti distanti. Il 15 aprile venne proclamato lo stato di emergenza nella capitale, ma le manifestazioni si estesero ad altre citt\u00e0 del Paese.\nIl 20 aprile, mentre l'esercito ritir\u00f2 l'appoggio a Guti\u00e9rrez \"per preservare la sicurezza della nazione\", il Congresso Nazionale si autoconvoc\u00f2 in una riunione d'emergenza in una sede diversa da quella abituale: in una concitata riunione sfiduci\u00f2 il presidente del Congresso, vicino a Guti\u00e9rrez, decret\u00f2 che il presidente della Repubblica aveva tradito il proprio mandato trasformandosi in un dittatore e, ai sensi dell'articolo 167 della Costituzione, lo sostitu\u00ec con Palacio, che prest\u00f2 giuramento nelle mani di uno dei vicepresidenti del Congresso.\nLa presidenza della Repubblica.\nNel discorso di insediamento, Palacio annunci\u00f2 il ritorno all'agenda politica di sinistra che era stata abbandonata da Guti\u00e9rrez e promise che la spesa sociale sarebbe stata prioritaria rispetto al pagamento dei debiti con l'estero. Annunci\u00f2 inoltre la ripresa delle riforme istituzionali promesse dai suoi predecessori e finalizzate ad eliminare l'ingerenza politica nell'amministrazione della giustizia. Terminata la cerimonia di insediamento e la conferenza stampa, Palacio si mostr\u00f2 alla folla che era assiepata all'esterno dell'edificio dove si era riunito il Parlamento, ma rifiut\u00f2 di concedere lo scioglimento del Congresso che i manifestanti chiedevano a gran voce, in quanto a suo avviso esso sarebbe stato un \"atto dittatoriale\". Per alcune ore, a Palacio e ai membri del Congresso fu impedito di uscire dall'edificio.\nCostitu\u00ec un governo con molti ministri di area progressista, ma sostanzialmente estranei all'attivit\u00e0 politica di primo piano; si trattava principalmente di tecnici e funzionari, ma non mancarono anche politici molto giovani e quindi poco compromessi con gli esecutivi precedenti.\nUna delle prime iniziative come presidente della Repubblica fu il progetto di convocazione di un'assemblea costituente per modificare la Costituzione dell'Ecuador del 1998.\nSi fece inoltre promotore di un sistema di assicurazione universale per il diritto alla salute.\nRiform\u00f2 la gestione delle risorse petrolifere, decretando che la partecipazione statale non sarebbe stata ridotta e intervenendo (su suggerimento dei ministri dell'Economia Rafael Correa e Diego Borja) sul fondo per la gestione degli introiti derivanti dalle concessioni. In politica estera, port\u00f2 avanti la stesura di un trattato di libero commercio con gli Stati Uniti, ma rifiut\u00f2 di estendere all'Ecuador il \"Piano Colombia\", promosso dagli Stati Uniti per combattere il traffico di droga.\nPalacio rimase presidente della Repubblica sino al termine del mandato, il 15 gennaio 2007, senza candidarsi per la rielezione. Nel 2006 fu candidato ufficialmente alla direzione dell'Organizzazione Mondiale della Sanit\u00e0, ma prefer\u00ec ritirare la sua candidatura per occuparsi degli affari interni dell'Ecuador."}
{"id": "252448", "revid": "399", "url": "https://it.wikipedia.org/wiki?curid=252448", "title": "Dr. Dre", "text": "Il ruolo di Dre nel panorama \"West Coast\" \u00e8 stato critico, sia per la diffusione del Gangsta Rap a sfondo politico con gli N.W.A prima sia alla diffusione del G-Funk successivamente. La sua figura \u00e8 anche chiave per l'esplosione di grandi talenti musicali come Tupac, Snoop Dogg ed Eminem, per citarne alcuni.\nInizi\u00f2 a riscuotere consensi con gli N.W.A, tra i primi gruppi a lanciare il gangsta rap. Dopo il loro scioglimento, avvenuto nel 1991, intraprese una fortunata carriera solista e divenne anche un rinomato produttore di album rap, collaborando con artisti come Snoop Dogg, Eminem, Tupac Shakur, 50 Cent, Xzibit, The Game, Eazy E, Busta Rhymes, i Tha Dogg Pound e Ice Cube.\nCon la sua esperienza alla guida di varie etichette discografiche tra cui Death Row Records ed Aftermath Entertainment, Dr. Dre contribu\u00ec alla creazione del g-funk, stile del West Coast hip hop caratterizzato da testi d'ispirazione gangsta, ritmiche funkeggianti e uso frequente di sintetizzatori. Il g-funk ebbe molto successo negli Stati Uniti tra il 1992 e il 1996, ed \u00e8 tuttora in voga. La rivista statunitense \"Forbes\" ha classificato Dr. Dre al secondo posto tra i rapper pi\u00f9 ricchi del mondo, con un patrimonio di circa 800 milioni di dollari. \u00c8 il fondatore, insieme a Jimmy Iovine dell'azienda Beats, che produce auricolari e speaker.\nBiografia.\nInfanzia e gli inizi.\nDr. Dre nasce a Compton, California, allora una delle citt\u00e0 pi\u00f9 pericolose di tutti gli Stati Uniti. La mamma lo concepisce a 15 anni, egli stesso dice che per questo dicevano alla madre di Dre che suo figlio sarebbe stato una delusione. Dr. Dre infatti afferma che per questo motivo, voleva diventare qualcuno: per dimostrare che si sbagliavano.\nIl nome d'arte del rapper deriva da quello del suo giocatore di basket preferito, Dr. J (Julius Erving), e dal nome di battesimo Andre. Nel 1981, all'et\u00e0 di sedici anni, agli albori del rap della West Coast, nasce il suo show radiofonico all'emittente K-Day di Compton inoltre le sue serate come DJ nei locali di Los Angeles iniziano ad essere molto seguite. Nel 1982 entra nella World Class Wreckin' Cru, ma le sue idee e banali iniziative non sono condivise dal resto del gruppo.\nN.W.A.\nNel frattempo, continua a lavorare come DJ fino alla fine degli anni ottanta. Dopo aver conosciuto Eazy-E, proprietario dell'etichetta indipendente della Ruthless Records, e Ice Cube formano anche con la collaborazione di DJ Yella gli N.W.A (acronimo di \"Niggaz Wit Attitudes\"), una band leggendaria nello scenario del rap; oltre a Dr. Dre ne facevano parte Eazy-E (il leader), MC Ren, Ice Cube, DJ Yella, The D.O.C. e The Arabian Prince . Gli NWA sono riusciti a spostare l'attenzione del mondo della musica rap da New York alla California e con il pezzo \"Fuck the Police\" arrivarono ad attirare l'attenzione dell'FBI, suscitando scalpore, nella scena sociale di quegli anni.\nA Dr. Dre spetter\u00e0 il compito di \"confezionare\" i due primi album del gruppo, \"Straight Outta Compton\" (1988) e \"Efil4zaggin\" (1991). Responsabile del cambiamento e dell'abbandono della \"vecchia scuola\" rap grazie al suo modo di rimare completamente nuovo, si distingue soprattutto nelle vesti di produttore: la transizione da electro funk a gangsta lean (quindi da un ritmo veloce ad uno pi\u00f9 lento) si deve principalmente a lui. Sempre nel 1988 aveva prodotto con DJ Yella l'album solista dell'amico Eazy-E Eazy-Duz-It.\nMa dal 1990 all'interno del gruppo si presentano i primi problemi: Ice Cube accusa i fondatori della Ruthless Eazy-E e Jerry Heller di aver sottratto una notevole quantit\u00e0 di profitti da \"Straight Outta Compton\", nessuno degli NWA ci crede e tutti rimangono dalla parte del leader Eazy-E che avendo creato il gruppo, secondo gli altri NWA non avrebbe fatto mai un simile tradimento nei confronti degli altri membri, Ice Cube esce dal gruppo, dopo essere stato insultato in varie tracce dell'album Efil4zaggin, risponde con una sua canzone intitolata \"No Vaseline\" dall'album \"Death Certificate\". In diverse altre canzoni Cube si accanisce nell'offendere qualcuno di cui non rivela il nome, probabilmente Eazy-E o Jerry Heller. Il successo degli N.W.A fa dimenticare questa storia fino a quando, tempo dopo Dr.Dre decide di abbandonare il gruppo e la Ruthless Records stanco del modo con cui Eazy-E e Jerry Heller (fondatori della Ruthless) trattavano il suo contratto, e per avere anche pi\u00f9 spazio per esprimersi senza dover sottostare ad Eazy, il leader degli NWA.\nProbabilmente la vera ragione era che Dre si accorse che Heller - ma soprattutto Eazy E sottraevano denaro dai profitti di \"Straight Outta Compton\". Sulla vicenda non si approfond\u00ec molto, ma Eazy, che neg\u00f2 tutto, non gli permise di abbandonare la Ruthless, rifiutandosi di firmare lo svincolamento dal contratto. Qualche tempo dopo, Suge Knight che aveva in mente di fondare la Death Row Records con Dr. Dre incontr\u00f2 in privato Eazy-E e gli intim\u00f2 di svincolare Dre dalla Ruthless minacciandolo; In ogni caso Eazy fu restio a firmare lo svincolamento di Dre che venne per\u00f2 firmato alla fine da Jerry Heller, il cofondatore della Ruthless. Dopo quanto successo, Dre ed Eazy rimasero in pessimi rapporti. Questa fu la fine degli NWA: tutti i membri lasciarono il gruppo per intraprendere la carriera solista. Solo DJ Yella rimase dalla parte di Eazy-E.\nDeath Row Records.\nNel 1992, Dre, insieme a Suge Knight, fonda la Death Row Records e nello stesso anno esce il suo primo lavoro da solista, \"The Chronic\": l'album, di taglio spiccatamente funk, diventa un intoccabile capolavoro del rap della West Coast, arrivando in vetta alle classifiche di vendita americane e dando un'ulteriore svolta al rap, nonostante le notevoli critiche da parte di coloro che gli attribuiscono tutt'ora, un messaggio volutamente violento e sessista. Negli stessi anni produce Warren G (suo fratellastro) e i Blackstreet e porta sotto i riflettori il talento di Snoop Doggy Dogg, una sua personale scoperta: il primo album di Snoop Dogg, \"Doggystyle\" (Death Row Records, 1993) \u00e8 un pezzo di storia del rap, prodotto esclusivamente da Dr. Dre.\nIn molti brani di \"The Chronic\" Dr. Dre e Doggy Dogg dissavano Eazy-E, dopo quanto era successo tra Dre e Eazy prima che Dre entrasse nella Death Row. Nel video di \"Fuck with Dre Day\" Dre fa apparire Eazy-E come \"Sleazy-E\" un personaggio disperatamente in cerca di denaro. Eazy rispose con un album che presenta come la morte musicale di Dre, l'album di Eazy infatti viene intitolato \"It's On (Dr. Dre) 187um Killa\", e con tracce come \"Real Muthaphukkin G's\" e \"It's On\" Eazy-E dissa Dre e Snoop. Eazy-E mostr\u00f2 alcune foto imbarazzanti di Dre di quando faceva parte della World Class Wreckin Crew, dove Dre \u00e8 vestito con abiti sgargianti e con uno stile per niente da Gangsta Rapper. Eazy ne approfitt\u00f2 per chiamare Dre \"She Thang\" ovvero \"checca\". Eazy-E mostr\u00f2 quelle foto di Dre per fargli perdere credibilit\u00e0 mettendole addirittura in allegate al suo album per permettere ai suoi fan di deridere Dre. La faida Eazy-E vs Dr. Dre e la Death Row Records si accese moltissimo e fu molto pubblicizzata dai media. Dr. Dre inizi\u00f2 una serie di minacce nei confronti di Eazy.\nDr. Dre si riappacific\u00f2 con Ice Cube che nel frattempo aveva fatto successo, i due sentendosi entrambi imbrogliati dalla Ruthless Records decisero di collaborare insieme arrivando persino a voler registrare un album assieme intitolato \"Heltah Skeltah\" il quale tuttavia non venne mai completato e venne abbandonato a causa del fatto che i due rapper erano di etichette differenti ed era molto difficile poter realizzare un album in tale situazione. Ad ogni modo ci\u00f2 gett\u00f2 le basi per un'ipotetica riunione degli NWA in futuro.Nel 1994 cura la supervisione della colonna sonora del film \"Above the Rim\" di Jeff Pollack e un anno dopo sforna un nuovo, grandissimo successo, \"California Love\" (Death Row Records, 1995), nato dalla collaborazione con Tupac Shakur. Lo stesso Dr. Dre esordisce come regista con \"Murder Was The Case\" (1994) e compare come attore in \"Set it Off\" (1996) di F. Gary Gray. A partire dal 1988 e fino al 1995 Dr. Dre colleziona un successo dopo l'altro.\nNel febbraio del 1995 Dr. Dre, ristabilisce la pace sia con Eazy-E che con Ice Cube, progettando di ricostruire il progetto NWA, ma il tutto verr\u00e0 stroncato in seguito alla morte di Eazy-E avvenuta 1 mese dopo per HIV; evento che sconvolger\u00e0 milioni di fan del rapper e gli stessi amici.\nCos\u00ec termina la faida con Eazy-E, che Dre tutt'oggi ricorda come il suo primo vero migliore amico dimenticandosi della loro amara faida. Dal 1999 ad oggi considera Eminem \"Il suo nuovo Eazy-E\" in amicizia.\nSempre nel 1995 Dre lavora alla realizzazione di un suo secondo album intitolato \"The Chronic 2: Poppa Got a Brand New Funk\" ma a causa di alcuni dissapori sorti con la Death Row Records egli decide di voler lasciare la Death Row e abbandona il progetto prima che potesse essere terminato.\nAftermath Entertainment.\nNel 1996, dopo il divorzio dalla moglie, lascia la Death Row Records per formare una nuova etichetta, la Aftermath Entertainment, con la quale produce la compilation album \"Dr. Dre Presents the Aftermath\", da cui il singolo \"Been There, Done That\"; nonostante la collaborazione di numerosi artisti (tra cui Nas, RBX, KRS-One, B-Real, Scarface, Mel-Man, King T) non riscuote lo stesso successo critico dei precedenti, ma \u00e8 certificato disco di platino dalla RIAA.\nDr. Dre \u00e8 ricordato soprattutto per aver scoperto il talentouso Eminem e di averlo aiutato a produrre \"The Slim Shady LP\" e \"The Marshall Mathers LP\" (che la prima settimana ha venduto 1,72 milioni di copie, ci\u00f2 che lo rende il disco hip hop con la vendita pi\u00f9 alta nella prima settimana), lanciando ancora una volta una vera e propria icona futura dell'hip hop. Nel 1997 fonda e prende parte al progetto del supergruppo hip hop The Firm (composto dai newyorkesi AZ, Nas, Foxy Brown e Nature) e all'unico prodotto del gruppo, \"The Album\", che, pur riuscendo ad arrivare al primo posto nella Billboard 200, non ottiene il successo commerciale sperato ed \u00e8 stroncato dai critici musicali.\nDopo alcuni mesi nel 1999 \u00e8 la volta di \"2001\", considerato il suo pi\u00f9 grande successo, al pari di \"The Chronic\" del 1992. Ai The Source Music Award del 2000, il rapper riceve il riconoscimento per il miglior album dell'anno e i premi come miglior artista e miglior produttore.\nDr. Dre ha prodotto pi\u00f9 di 80 dischi, tra cui la maggior parte delle tracce del disco \"Get Rich or Die Tryin\"' di 50 Cent nel 2003 e \"The Documentary\" di The Game nel 2005, confermandosi ancora (dopo pi\u00f9 quindici anni di carriera) uno dei personaggi pi\u00f9 attivi e degni di nota del panorama musicale hip hop. Interessante da segnalare \u00e8 il suo \"Up In Smoke Tour\", la serie di concerti del 2000 alla quale hanno preso parte, tra gli altri, Snoop Dogg, Eminem, Ice Cube, Dub C, Mack 10, Xzibit, Devin De Dude, MC Ren e Truth Hurts. Nel 2003 si \u00e8 piazzato al 54\u00ba posto nella classifica dei 100 musicisti immortali secondo la rivista Rolling Stone.\nL'uscita del suo album \"Detox\" (a cui stava lavorando dal 2001) era prevista inizialmente per l'autunno 2005, ma la produzione di dischi di altri artisti ha posticipato l'uscita del album, sebbene era gi\u00e0 stato terminato. L'uscita dell'album fu poi rimandata al 2009, ma in nessun caso l'album fu pubblicato. Il 1\u00ba febbraio 2011 entra in rotazione radiofonica il primo singolo, I Need a Doctor, in collaborazione con Eminem e nel 2005 ha doppiato uno dei personaggi del videogioco , con protagonista il celebre rapper 50 Cent.\nIl 23 agosto 2008, il secondo figlio di Young, Andre Young Jr., muore all'et\u00e0 di soli 20 anni a casa di sua madre a Woodland Hills. Il medico legale ha stabilito che \u00e8 morto per un'overdose di eroina e morfina.\nNel 2015 esce il film \"Straight Outta Compton\", che parla della vita di Dre e di tutti gli N.W.A e nello stesso anno esce il suo disco \"Compton\", che raggiunge i primi posti nella billboard Hot 100, riscuotendo un grande successo. Di spicco sono i singoli \"Talking to My Diary\" e \"Talk About It\".\nNel 2016 pubblica il singolo \"Come Back to the Business\" con la collaborazione di T.I..\nDr. Dre \u00e8 considerato uno dei pi\u00f9 grandi beatmaker della storia, soprannominato infatti Beat King, ovvero Re dei Beat, per gli incredibili beat prodotti e il lancio di nuove icone per la scena Rap e Hip-Hop.\nGTA V.\nIl 15 dicembre 2021 prende parte come personaggio del DLC \"The contract\" in cui si svolgono varie missioni che coinvolgono la sua attivit\u00e0 e il suo studio. Oltre a permettere di sentire, attraverso la radio del gioco, in anteprima dei suoi brani ancora inediti. Nel 2022 \u00e8 fra i performer dell'halftime show del Super Bowl LVI. \nRiconoscimenti.\nGrammy Award.\nHa ricevuto 17 candidature ai Grammy, vincendo il premio in 5 occasioni."}
{"id": "252451", "revid": "392652", "url": "https://it.wikipedia.org/wiki?curid=252451", "title": "Olio vegetale (combustibile)", "text": "L'olio vegetale, detto anche Vegoil, o PPO (pure plant oil) allo stato naturale, pu\u00f2 essere usato come semplice combustibile, (per illuminare o cuocere), o come carburante per motori Diesel. L'olio vegetale allo stato naturale, usato come carburante per motori pu\u00f2 svolgere un'importante funzione in un'elementare meccanizzazione della agricoltura nei paesi poveri, o per alimentare mezzi di trasporto.\nUso dell'olio vegetale naturale come carburante.\nLa progettazione dei motori Diesel a gasolio o biodiesel attuali non ha previsto l'uso per tale carburante, quindi si ritiene che non sia di norma possibile l'uso dell'olio vegetale tal quale, che rischia di produrre gravi danni ai motori; tra l'altro l'uso di combustibile non proprio potrebbe provocare la decadenza delle condizioni di garanzia.\nI maggiori problemi derivano dalla (maggiore) viscosit\u00e0 dell'olio vegetale rispetto al gasolio, che si accentua con le basse temperature.\nLa maggiore viscosit\u00e0 pu\u00f2 causare danneggiamenti sia al sistema di iniezione, sia causare incrostazioni a parti interne del motore, nel caso queste vengano raggiunte dall'olio.\nA seconda del tipo di motore e del tipo e modello di sistema di iniezione, \u00e8 possibile tecnicamente aggiungere percentuali maggiori o minori di olio vegetale al carburante.\nSe su motori di vecchia concezione, con precamera di combustione e pompa di iniezione tipo Bosch VE (adatta, anche se non ufficialmente, all'uso di olio) i problemi si limitano ad una limitata difficolt\u00e0 nell'avviamento a freddo anche con percentuali oltre il 50%, su motori molto moderni si potrebbero avere problemi minori anche con percentuali di molto inferiori, nell'ordine del 10%.\nDa evitare l'uso con pompe rotative CAV e Rotodiesel, molto sensibili alla viscosit\u00e0 e fragili.\nAd ogni modo non \u00e8 possibile definire con certezza una percentuale adatta o meno, variando per ogni utente le temperature ambientali, e, soprattutto, il tipo di olio vegetale.\nSe da un lato \u00e8 possibile trasformare l'olio vegetale mediante transesterificazione in combustibile biodiesel, \u00e8 possibile per contro modificare il motore Diesel adattandolo al funzionamento con olio vegetale.\nTecnicamente \u00e8 possibile alimentare i motori, anche quelli moderni, con olio vegetale, apportando alcune modifiche, che possono essere di lieve o media entit\u00e0 a seconda del motore, ad esempio modificare un motore a precamera per utilizzare percentuali importanti di olio pu\u00f2 avere un costo di 4-600\u00a0\u20ac in materiali e manodopera (gli interventi si limitano a candelette, iniettori e sistema di riscaldamento dell'olio, che pu\u00f2 essere uato puro fino a circa 0\u00a0\u00b0C e additivato circa con il 5% di miscela antigelo a temperature ben al di sotto dello zero), mentre per la totalit\u00e0 dei motori ad iniezione diretta common rail \u00e8 necessario l'uso di un serbatoio secondario per il gasolio, con il quale effettuare avviamento, riscaldamento e spegnimento del motore, che funziona solo da caldo a olio.\nEsistono alcune ditte specializzate nella progettazione e costruzione dei kit di modifica, come Elsbett, Diesel Therm, Greasecar, ecc, che garantiscono l'affidabilit\u00e0 del sistema.\nPer contro, particolari motori diesel \"antichi\" ad uso industriale o agricolo, come il motore Lister, o il moderno motore automobilistico Elsbett, progettato per funzionare a olio vegetale tal quale, sono adatti all'uso dell'olio vegetale puro.\nAspetti ambientali.\nL'impatto ambientale dell'uso di biodiesel e di vegoil (olio vegetale tal quale o minimamente trattato) ha un indubbio impatto positivo sull'ambiente. In sintesi viene combusto un olio che \u00e8 prodotto (dalla vegetazione della pianta) da estrazione diretta di anidride carbonica prelevata dalla atmosfera, quindi si chiude un ciclo che semplicemente restituisce all'ambiente l'anidride carbonica prelevata dalla pianta. A parte poi si debbono comunque considerare gli effetti in termini di CO2 equivalente dovuti alla filiera di produzione del biocarburante.\nDa punto di vista chimico i reflui gassosi biodiesel e di vegoil sono meno inquinanti dei reflui di gasolio, dato che non contengono composti acidi solforati (responsabili delle piogge acide), non contengono composti aromatici e metalli pesanti, e contengono mediamente il 50% in meno di polveri (fuliggine).\nAspetti fiscali.\nUsare olio vegetale puro come carburante in Italia \u00e8 legale solo se vengono corrisposte le accise relative. Infatti, la legge Italiana prevede una sanzione amministrativa per chi evade l'accisa sui carburanti: il decreto legislativo n. 504 del 26 ottobre 1995, il Testo unico in materia di accise, all'art. 40 prevede:\nDato che di fatto si sono realizzati eventi, in ambito agricolo, di produzione di oli vegetali avendo connessa collaterale possibilit\u00e0 del loro consumo, ad esempio per azionare mezzi agricoli, si \u00e8 potenzialmente definito un meccanismo di \u00abdenuncia del prodotto a fine di consumo come carburante\u00bb che permette il regolare pagamento delle accise, basato, come prevede la legge, sul potere calorifico dell'olio stesso e sulle quantit\u00e0 denunciate.\nLa tassazione \u00e8 basata sull'uso dell'olio e non sulla sua natura: se lo stesso olio \u00e8 usato per friggere, non \u00e8 sottoposto ad alcuna accisa, ma lo sarebbe potenzialmente se venisse bruciato come combustibile.\nIn altre parole, la controversia sta nella modalit\u00e0 d'uso: in linea puramente teorica, l'olio vegetale utilizzato all'interno di un motore per trazione non \u00e8 pi\u00f9 olio, ma diviene legalmente combustibile.\nInoltre, i motori diesel funzionanti a olio vegetale possono essere usati, anzich\u00e9 per autotrazione, come generatori di energia elettrica, restando permanentemente in funzione come produttori di energia elettrica da fonti alternative e quindi non solo non assoggettati ad accisa, ma pure con il beneficio di generosi contributi per la produzione di energia elettrica da fonte alternativa a quella fossile, ci\u00f2 che rende la cosa molto conveniente da un punto di vista economico; tra l'altro tale utilizzo \u00e8 molto conveniente anche per le aziende distributrici di elettricit\u00e0, che possono contare su una produzione costante e non su fonti come quella eolica o i pannelli solari, che apportano produzioni saltuarie, con la conseguente necessit\u00e0 di dover mantenere in esercizio e permanentemente in temperatura di funzionamento le centrali termoelettriche, pronte a far fronte (a pieno regime) all'avvicinarsi delle ore notturne (per i pannelli solari) o ai capricci del vento (per l'eolico).\nAspetti economici.\nSulla base del solo costo di produzione alla distribuzione, salvo ulteriori rialzi del costo del petrolio oltre i 100 dollari al barile, l'olio vegetale non appare concorrenziale con il gasolio di origine fossile se non tramite il concorso di contributi pubblici.\nAspetti sociali.\nSalvo pochissimi casi, pressoch\u00e9 tutti i vegetali che producono oli che possono essere usati come carburante competono in varia misura con i vegetali che producono cibo.\nNotevoli eccezioni sono date dall'Olio di Jatropha, prodotto da Jatropha curcas, una pianta potenzialmente in grado di crescere nei luoghi desertici e quello di Salicornia Salicornia bigelovii, una alofita la cui industrializzazione \u00e8 in atto da parte della Sea Water Fondation.\n\u00c8 evidente che l'unica via di uscita \u00e8 consumare comunque molto meno carburante, ed \u00e8 anche altrettanto evidente che il trasferimento all'estero della produzione di Biodiesel o di Vegoil per uso carburante \u00e8 destinata, in tali termini, a produrre gravi problemi politici, sociali ed economici."}
{"id": "252455", "revid": "1305772", "url": "https://it.wikipedia.org/wiki?curid=252455", "title": "Compton", "text": ""}
{"id": "252458", "revid": "122725506", "url": "https://it.wikipedia.org/wiki?curid=252458", "title": "Latifondo", "text": "Il latifondo \u00e8 una propriet\u00e0 agricola di grandi dimensioni.\nEstensione del latifondo.\nLe dimensioni di una tenuta agricola a partire dalle quali le si attribuisce l'appellativo di latifondo variano da paese a paese, a seconda della storia e della densit\u00e0 di popolazione di quest'ultimo.\nA titolo di esempio, in Italia (dove in media un'azienda agricola ha 5-6 ettari) si considera solitamente latifondo una tenuta agricola che supera i 100 ettari (1 km\u00b2). Mentre in America Latina (dove in media un'azienda ha 25-30 ettari) un latifondo, per essere ritenuto tale, deve superare i 500 ettari (5 km\u00b2). In un paese grande come il Brasile, per esempio, si considera latifondo un terreno superiore ai 1.000 ettari (10 km\u00b2).\nAlcuni latifondi raggiungono dimensioni tali, specie nell'America del sud, da costituire veri e propri feudi.\nIl latifondo in Europa.\nTipico del sistema dell\"'Ancien r\u00e9gime\", in Europa Occidentale il latifondo venne progressivamente superato tra il XVIII ed il XIX secolo grazie alla diffusione del capitalismo nella conduzione delle aziende agricole.\nTuttavia rest\u00f2 a lungo radicato nelle aree periferiche degli stati pi\u00f9 reazionari. Si tratta dei paesi dell'Europa mediterranea: Spagna, Portogallo e Italia ed in quelli dell'Europa centrale ed orientale, nei paesi dell'est ed in Russia.\nSi pu\u00f2 dire che tutti gli stati europei ad est della linea di demarcazione immaginaria che passava, grosso modo, lungo l'Elba e, andando verso sud, lungo i confini occidentali della Boemia fino all'Adriatico all'altezza di Trieste, avessero un'agricoltura legata al latifondo.\nIl latifondo in Italia.\nIl fenomeno del latifondismo ha avuto grande rilievo in passato in Italia centro-meridionale ed era frequentemente legato alla malaria per la presenza anche di zone paludose non bonificate: i latifondi erano utilizzati per colture tradizionali, senza particolare cura all'innovazione o erano semplicemente usati per il pascolo. Il proprietario spesso si curava solo di avere una buona rendita, trascurando i dettagli agricoli. Per questo motivo l'agricoltura praticata nei latifondi era spesso (ma non sempre) molto arretrata.\nI latifondi erano particolarmente diffusi nel Mezzogiorno, dove i latifondisti vivevano lontani dalle loro terre. Con l'abolizione della feudalit\u00e0 nel 1806, i terreni fino a quel momento in mano alla nobilt\u00e0 divennero del Demanio, pur persistendo il fenomeno del latifondo. \nDopo la riforma agraria del 1950, i latifondi non possono superare i 300 ettari (3\u00a0km\u00b2). Prima di allora non erano rari, soprattutto nel Meridione, i latifondi che superavano i 1.000 ettari (10\u00a0km\u00b2). A partire dalla riforma, il latifondo \u00e8 andato progressivamente scomparendo fino a non esistere pi\u00f9 ai giorni nostri.\nParticolarmente significativo era il caso della Sicilia, la quale fino alla riforma aveva un'agricoltura totalmente basata sul latifondo. Infatti, prima del 1950, i latifondi con estensione superiore ai 500 ettari (5\u00a0km\u00b2) erano 228.\nPer di pi\u00f9 il 20,6 % dei terreni agricoli dell'isola erano di propriet\u00e0 dei 282 maggiori latifondisti siciliani.\nFino alla riforma alcuni latifondisti possedevano migliaia di ettari. Celebre \u00e8 il caso dei principi Torlonia che possedevano i terreni agricoli abruzzesi della Piana del Fucino: si trattava di un latifondo di oltre 14.000 ettari (140\u00a0km\u00b2) che venne diviso tra 5.000 famiglie di contadini senza terra.\nLa piantagione in America Latina.\nIl latifondo \u00e8 diffusissimo in Sud America dove, complici una minore pressione demografica, intere regioni sono scarsamente coltivate o adibite all'allevamento estensivo. La relativa abbondanza di terra, rispetto agli altri continenti, ha comportato che solo alcune zone privilegiate siano coltivate intensivamente.\nCaratteristica storica del continente americano, e quindi dell'America latina, \u00e8 il forte legame commerciale con le forze dominatrici europee fin dall'epoca coloniale, che indirizzavano la produzione locale al fine di soddisfare i bisogni della \"metropoli\" europea. Per questo motivo, sin dal XVI secolo, a vaste aree inutilizzate o adibite alla produzione finalizzata al consumo locale, si affiancarono aree intensivamente coltivate - le piantagioni - per la produzione di beni esotici finalizzati all'esportazione (Furtado, 1993).\nIl latifondo latinoamericano assume perci\u00f2 un significato ambivalente e sul quale non vi \u00e8 mai stato completo accordo. Al latifondo tradizionale, esteso e scarsamente produttivo, si affianca la piantagione, in cui vi \u00e8 la monocoltura di un solo prodotto. Si tratta di beni coloniali (caff\u00e8, cacao, zucchero, cotone, banane, tabacco ecc\u2026). Nella piantagione, la produttivit\u00e0 economica e fisica \u00e8 alta.\nIl sistema delle piantagioni \u00e8 stato introdotto in America Latina dai colonizzatori spagnoli e portoghesi. Nelle aree dei portoghesi l'azienda agricola della piantagione prendeva il nome di \"Fazenda\", mentre in quelle spagnole prendeva il nome di \"Hacienda\". Questa terminologia esiste tuttora ed in particolare la prima \u00e8 usata in Brasile, mentre la seconda nel resto dell'America centrale e meridionale.\nI latifondi del Sud America hanno dimensioni assai pi\u00f9 ampie di quelle che ci sono in Italia, estendendosi in genere per migliaia di ettari (decine di km\u00b2). Alcuni di essi raggiungono centinaia, se non migliaia di km\u00b2.\nIn Brasile, per esempio, nello Stato di San Paolo le piantagioni di caff\u00e8 superano mediamente i 600 ettari (6 km\u00b2), mentre a Cuba le piantagioni di zucchero, trasformate in cooperative dopo la riforma agraria del 1959, s'estendono mediamente per 1.286 ettari (12,86 km\u00b2).\nSecondo molti economisti, l'arretratezza economica dell'America Latina \u00e8 dovuta al latifondo ed al sistema latifondista con tutte le conseguenze sociali e politiche ad esso legato.\nLatifondo in Brasile.\nTra i paesi dell'America Latina il latifondo \u00e8 particolarmente diffuso in Brasile, dove nel 1998 vi erano 262 grandi latifondisti \"fazendeiros\" con un latifondo superiore a 50.000 ha (500 km\u00b2). Rispetto al 1888, i grandi latifondisti sono per\u00f2 in diminuzione, dato che all'epoca i 464 maggiori latifondisti brasiliani possedevano oltre 270.000 km\u00b2, pari a circa 600 km\u00b2 ciascuno.\nLa lobby dei latifondisti viene chiamata \"bancada ruralista\" e ha molto peso politico.\nIl sistema latifondista: Storia ed Evoluzione.\nIl sistema latifondista ha le sue radici storiche nel feudalesimo e nell'economia curtense, anche se era gi\u00e0 presente, in una diversa forma, nell'Antica Roma.\nEsso si \u00e8 basato a lungo sul modello del sistema di \"Gutsherrschaft\", cio\u00e8 di signoria fondiaria.\nSecondo tale modello la propriet\u00e0 \u00e8 divisa in due parti: quella destinata alla sussistenza del contadino e quella destinata alla coltivazione dei prodotti del signore che verranno commercializzati. Il beneficiario dei prodotti ricavati sul terreno destinato al padrone \u00e8 solo ed esclusivamente il signore stesso ed il contadino non riceve alcun compenso se non il diritto a coltivare la terra per la propria sussistenza. In genere il proprietario fondiario risiede lontano dalle sue terre e ne lascia la gestione ad un suo uomo di fiducia.\nTale modello nell'Europa occidentale, con la fine della Servit\u00f9 della gleba, s'\u00e8 trasformato ed i contadini ricevettero un salario a giornata per il lavoro svolto o pagarono una qualche forma d'affitto per coltivare la terra. Cos\u00ec gli agricoltori si sono trasformati in braccianti, fittavoli o mezzadri. Questo nuovo modello \u00e8 definito sistema di \"Grundherrschaft\", cio\u00e8 di signoria territoriale. Il rapporto tra proprietario terriero ed agricoltore era cos\u00ec completamente mutato.\nNonostante tale trasformazione nell'Europa meridionale il latifondo rimase ed i contadini divennero braccianti senza per\u00f2 che vi fossero forme di colonato (mezzadria, affitto).\nNell'Europa orientale ed in Sud America, invece, il modello del sistema di \"Gutsherrschaft\" \u00e8 per\u00f2 rimasto molto pi\u00f9 a lungo, fino alla fine del XIX secolo."}
{"id": "252459", "revid": "77023", "url": "https://it.wikipedia.org/wiki?curid=252459", "title": "Latifondismo", "text": ""}
{"id": "252462", "revid": "22229", "url": "https://it.wikipedia.org/wiki?curid=252462", "title": "Laburismo", "text": ""}
{"id": "252463", "revid": "767487", "url": "https://it.wikipedia.org/wiki?curid=252463", "title": "Piccola propriet\u00e0 contadina", "text": "La piccola propriet\u00e0 contadina \u00e8 un particolare modo di conduzione dell'agricoltura in cui la figura del lavoratore viene a coincidere con quella dell'imprenditore agricolo. La sua dimensione \u00e8 per lo pi\u00f9 adeguata alla famiglia del coltivatore.\nLa mancanza del contrasto d'interessi tra il proprietario ed il lavoratore del terreno (ad es come nel caso della mezzadria), la capacit\u00e0 che tale dimensione della propriet\u00e0 ha in s\u00e9 di stimolare continuamente l'agricoltore a migliorare la produzione e quindi il reddito del proprio campo, l'attaccamento alla terra, che solo chi la lavora pu\u00f2 veramente sentire, hanno facilitato in passato la soluzione dei problemi dell'agricoltura, disancorandoli dalla crescente scarsit\u00e0 della mano d'opera salariata, la quale, a seguito dei bassi salari e del suo legame instabile con la terra, era sempre pi\u00f9 attratta dall'industria.\nOggi la realt\u00e0 sociale e le aspettative personali, soprattutto in Occidente, hanno indotto una trasformazione, premiando soprattutto le aziende agricole di grandi dimensioni o le associazioni di piccoli contadini che, in questo modo, possono presentarsi uniti agli altri interlocutori di filiera (supermercati, aziende di trasformazione...)."}
{"id": "252464", "revid": "110157", "url": "https://it.wikipedia.org/wiki?curid=252464", "title": "CENTO", "text": "CENTO, acronimo inglese per \"Central Treaty Organisation\", \u00e8 stato un patto organizzativo tra il Pakistan, l'Iran, l'Iraq, la Turchia ed il Regno Unito. L'associazione \u00e8 stata fondata il 24 febbraio 1955, con il nome di METO, \"Middle East Treaty Organization,\" nota anche come Patto di Baghdad\".\" Solo dopo la fuoriuscita dell'Iraq, l'organizzazione assunse la denominazione finale.\nLa sede dell'organizzazione fu a Baghdad dal 1955 al 1958, quando un colpo di Stato abbatt\u00e9 la monarchia irachena. Fu quindi trasferita ad Ankara, dove rimase fino allo scioglimento dell'alleanza nel 1979.\nStoria.\nIl 12 gennaio 1955, al termine di negoziati e colloqui ufficiali tra il Presidente del Consiglio turco Adnan Menderes ed il Primo Ministro iracheno Nuri al-Sa'id, venne raggiunta l'intesa che avrebbe portato, il 24 febbraio 1955 alla firma ufficiale del Patto di Baghdad, citt\u00e0 in cui si svolse la cerimonia. L'annuncio di tale accordo insieme all'adesione della Gran Bretagna, venne accolto negativamente negli altri Paesi arabi: vi furono violente manifestazioni di protesta in vari paesi e da Egitto e Siria l'iniziativa venne percepita come l'ennesimo tentativo da parte delle potenze occidentali di estendere la propria influenza nelle regioni arabe. In base a tali motivazioni, l'Egitto, all'epoca guidato da Nasser, rifiut\u00f2 di aderirvi. Anche la Giordania, a causa di alcuni moti interni, alla fine non partecip\u00f2 all'intesa. Verso la fine dell'anno si aggiunsero l'Iran e il Pakistan.\nL'accordo prevedeva l'impegno per le parti contraenti di cooperare per fronteggiare in comune ogni eventuale aggressione contro di loro, in chiave anticomunista. Per gli Stati Uniti l'associazione doveva rappresentare un anello tra la NATO e la SEATO, mentre la Gran Bretagna la vedeva principalmente come uno strumento per garantire la propria influenza in quella zona. Come la SEATO, la CENTO aveva anche finalit\u00e0 assistenziali e culturali, mirando a contribuire alla trasformazione economica e civile dei Paesi aderenti attraverso consistenti aiuti finanziari per progetti, ad esempio, agricoli e tecnico-scientifici.\nAll'atto pratico, l'alleanza argin\u00f2 l'ingerenza sovietica solo all'interno dei propri membri: la partecipazione occidentale dapprima destabilizz\u00f2 la lega araba; successivamente facilit\u00f2 le relazioni sovietiche con gli altri paesi, tanto che questi aprirono basi militari in Egitto, Siria e Yemen. Un'altra criticit\u00e0 fu data dalla mancanza di un vero e proprio apparato miliare. Sebbene ci fossero annualmente esercitazioni militari congiunte e un comitato militare, non vi era una presenza sul territorio di basi dell'iniziativa. Una delle poche, e pi\u00f9 significative, si trovava a Cipro. Nel 1958 gli Stati Uniti entrarono a far parte del comitato militare, senza tuttavia diventare un membro a tutti gli effetti. Si \u00e8 speculato molto sulla mancata partecipazione all'alleanza: Foster Dulles, segretario di stato sotto Eisenhower, sostenne che fosse a causa delle lobby pro-Israele che impedivano al Congresso di approvare l'alleanza. Tuttavia la critica sostiene posizioni diverse: per alcuni ci\u00f2 era dovuto al fatto che gli Stati Uniti avrebbero preferito un'alleanza totalmente araba, senza europei, e quindi biasimarono l'ingresso dell'alleato britannico, ma, nonostante il loro piano fosse fallito, non ne fecero mai parte; altri ritengono fosse solo per una questione di budget.\nL'Iraq, dopo il colpo di Stato dell'Organizzazione degli ufficiali patriottici del 1958, si ritir\u00f2 dall'organizzazione. Questo ridusse l'importanza dell'associazione, la quale non riusc\u00ec a convincere ad unirsi altre nazioni. Con il passare del tempo, la paura verso l'URSS diminu\u00ec, poich\u00e9 questa aveva problemi con la Cina. Le altre cause che avrebbero portato allo scioglimento del patto vanno ricercate nelle vicende politiche dei paesi membri: la crisi turco-cipriota; le guerre indo-pakistane; le dispute territoriali Iraq e Iran. La CENTO venne sciolta nel 1979, dopo la rivoluzione iraniana capeggiata dall'Ayatollah Khomeyni."}
{"id": "252465", "revid": "3689", "url": "https://it.wikipedia.org/wiki?curid=252465", "title": "Central Treaty Organisation", "text": ""}
{"id": "252466", "revid": "3689", "url": "https://it.wikipedia.org/wiki?curid=252466", "title": "Middle East Treaty Organization", "text": ""}
{"id": "252467", "revid": "773636", "url": "https://it.wikipedia.org/wiki?curid=252467", "title": "METO", "text": ""}
{"id": "252468", "revid": "6923", "url": "https://it.wikipedia.org/wiki?curid=252468", "title": "Psammetico I", "text": "Biografia.\nIl nome con cui \u00e8 comunemente noto, \"Psamm\u00e8tico\", deriva dallo Psammetichos (gr. \u03a8\u03b1\u03bc\u03bc\u03ae\u03c4\u012d\u03c7\u03bf\u03c2) degli epitomatori di Manetone (Sesto Africano ed Eusebio di Cesarea) che a sua volta deriva dall'egizio Psametek, che potrebbe significare \"uomo di Methek (o Metjek)\", con riferimento ad una sconosciuta divinit\u00e0, ma anche \"venditore di vini di Metjek\" con riferimento ad una localit\u00e0 non identificata. Alcuni studiosi sono propensi nel ritenere che si tratti solamente dell'errata trascrizione di un nome straniero, probabilmente assiro, che abbia messo in difficolt\u00e0 gli scribi egizi a causa della mancanza di elementi grafici adatti.Negli annali assiri Psammetico \u00e8 identificato come Nebuskhezibanni ma in un cilindro cuneiforme sembra identificabile con un Tushamilki che si sarebbe ribellato ad Ashshurbanipal ricevendo aiuti da Gige di Lidia.\nPsammetico \u00e8 considerato, da molti storici, il fondatore della XXVI dinastia; con lui inizia quello che viene chiamato \"Periodo tardo\". A questo sovrano \u00e8 da attribuire la riunificazione dell'Egitto dopo l'anarchia ed il frazionamento politico che avevano caratterizzato il \"Terzo periodo intermedio\". Psammetico ebbe un regno notevolmente lungo: 54 anni come riportano Sesto Africano ed Erodoto mentre Eusebio di Cesarea gliene attribuisce solamente 45; comunque il suo regno \u00e8 ben attestato da varie fonti non solo egizie ma anche assire.\nFiglio di Necao I di Sais ottenne dagli occupanti assiri, grazie alla fedelt\u00e0 del padre, il governo della citt\u00e0 di Atribi.\nDagli annali assiri sappiamo che il padre di Psammetico era capo di una confederazione di venti principi del delta dell'Egitto, confederazione approvata da Esarhaddon e confermata, poi, da Ashshurbanipal, confederazione che venne sconfitta dall'ultimo sovrano della XXV dinastia, Tanutamani, a sua volta sconfitto, e costretto a rifugiarsi in Nubia, dall'esercito assiro.Alla morte del padre, caduto nella battaglia contro Tanutamani, Psammetico venne, in un primo momento, deportato in Assiria e poi rinviato in Egitto ad occupare il trono del padre. Lo storico greco Erodoto narra come la salita al potere di Psammetico sarebbe da mettere in relazione con la guerra da lui condotta contro una \"Dodecarchia\", una lega di dodici principi egizi. Questa versione contrasta per\u00f2 con gli annali assiri.Quello che sappiamo \u00e8 che nel suo 8\u00ba anno di regno si sent\u00ec sufficientemente potente da inviare una flotta fino a Tebe per ottenere che sua sorella Nitokris I fosse adottata tra le \"Divine Spose di Amon\", mettendo cos\u00ec una seria ipoteca sul controllo dell'Alto Egitto, in quel momento governato da Montuemhat, che dopo la sconfitta di Tanutamani e la conquista di Tebe da parte degli Assiri aveva fatto atto di vassallaggio a questi.L'effettiva riunificazione dell'Egitto, con l'allontanamento delle guarnigioni assire, avvenne nel 653 a.C. Malgrado alcune fonti parlino di un inseguimento fino ad Ashdod, in Palestina, non sappiamo se la liberazione dell'Egitto dalla dominazione assira sia stata dovuta ad un confronto militare o alla debolezza dell'Assiria stessa. Capitale della nuova dinastia fu Menfi che torn\u00f2 cos\u00ec nuovamente ad avere il predominio su Tebe.Divenuto sovrano di tutto l'Egitto Psammetico profuse molti sforzi nella riorganizzazione dello stato. Pur conservando nelle loro cariche principi locali come Mentuhemat o il fedele Samtutefnakht di Heracleopolis Magna riorganizz\u00f2 il governo delle varie province insediando governatori di nomina reale. Notevole impegno venne anche profuso nella riorganizzazione dell'esercito che, pur restando strutturato sulla forte presenza di mercenari greci, fenici ed ebrei, venne riorganizzato su base nazionale anche attraverso provvedimenti di coscrizione obbligatoria.Le frontiere vennero protette schierando truppe libiche a sud, verso la Nubia, e truppe greche sui confini occidentale ed orientale. Nel 629 a.C. Psammetico invi\u00f2 l'esercito ad Ashdod, in Palestina, per contrastare un'invasione da parte degli Sciti e nel 616 a.C., comprendendo come l'alleanza tra Media e Babilonia potesse essere potenzialmente pericolosa per l'Egitto, intervenne a fianco dell'Assiria nel vano tentativo di arrestarne la caduta.\nCultura.\nIl lungo regno di Psammetico fu un periodo di profondo rinnovamento dell'Egitto sotto molteplici aspetti. In campo artistico si ebbe un ritorno a forme tradizionali risalenti al Medio e Nuovo regno. Recentemente al Cairo \u00e8 stata ritrovata una statua gigantesca di Psammetico I in piedi, le cui forme, anche se frammentarie, ricordano analoghe statue di Ramses II. La forma demotica della scrittura, inizialmente introdotta come una \"stenografia\" inizi\u00f2 ad essere usata anche in campo letterario, innovazione che si svilupp\u00f2, poi, pienamente, durante la seguente dominazione persiana. Anche la religione sub\u00ec un processo di evoluzione/involuzione con la fissazione nella \"teogonia Menfita\" delle tradizioni sulla creazione del mondo e sui rapporti tra gli dei. A questo periodo risalgono anche le numerose ipostasi animali di divinit\u00e0, pratica che proseguir\u00e0 poi nel periodo persiano, e il definitivo allontanamento dal pantheon \"ufficiale\" di Seth. A questo sovrano \u00e8 attribuito l'ampliamento del Serapeo di Saqqara. Anche il commercio visse un periodo di sviluppo grazie alla presenza di mercanti fenici e greci; soprattutto questi ultimi svolsero un fondamentale ruolo per l'economia egizia al punto da ottenere il permesso di fondare una loro citt\u00e0, Naucrati, sul ramo canopico del Nilo."}
{"id": "252470", "revid": "26630", "url": "https://it.wikipedia.org/wiki?curid=252470", "title": "Pastiglia freno", "text": ""}
{"id": "252471", "revid": "20828", "url": "https://it.wikipedia.org/wiki?curid=252471", "title": "Freni a disco", "text": ""}
{"id": "252472", "revid": "2091899", "url": "https://it.wikipedia.org/wiki?curid=252472", "title": "Pinza freno", "text": "La pinza freno \u00e8 l'insieme di componenti che sorreggono le pastiglie freno e delle componenti che le muovono (pistoncini o cilindretti). I cilindretti sono costruiti generalmente in alluminio o acciaio cromato.\nTipo di pinza.\nCi sono due tipi di pinza freno:\nStruttura della pinza.\nLa parte esterna e di supporto dei pistoni della pinza pu\u00f2 essere creata con diverse strutture, il che ne conferiscono diverse caratteristiche:\nInoltre a seconda del diverso tipo di collegamento che si pu\u00f2 avere da un lato all'altro della pinza si ha anche la denominazione:\nCollegamento pinza.\nLe pinze per poter aver un'azione sul disco devono essere fissate a qualcosa, ed esistono vari metodi a seconda del tipo di mezzo:\nAutoveicoli e camion.\nPer i mezzi a quattro o pi\u00f9 ruote la pinza pu\u00f2 essere collegata nei seguenti modi:\nMotocicli e biciclette.\nPer i mezzi a due ruote la pinza pu\u00f2 essere collegata nei seguenti modi:\nPistoncini e Cilindretti.\nIl pi\u00f9 diffuso sistema di pinza freno comprende un singolo pistoncino (generalmente in alluminio o acciaio cromato) attivato idraulicamente che si muove all'interno di un cilindretto. Il numero di pistoncini pu\u00f2 aumentare a seconda delle necessit\u00e0 frenanti richieste dal progetto, fino a normalmente un massimo di 8.\nLe auto moderne hanno il circuito idraulico dei freni (che muove i pistoncini) sdoppiato per ragioni di sicurezza.\nMisure.\nLe misure dei pistoncini sono:\nDisposizione.\nLa loro disposizione pu\u00f2 essere di due tipi:\nTipologia.\nQuesti pistoncini possono essere:\nProblemi.\nProblematiche relative a questi componenti possono essere dovute al grippaggio del pistoncino che quindi non rientra pi\u00f9 nella posizione di riposo. Questo fenomeno \u00e8 frequente in auto utilizzate per lungo tempo in condizioni ambientali sfavorevoli.\nAccorgimenti.\nLa pinza freno pu\u00f2 avere:\nProblemi legati alla pinza.\nI problemi verificabili su tale organo sono:"}
{"id": "252473", "revid": "122794794", "url": "https://it.wikipedia.org/wiki?curid=252473", "title": "Disco freno", "text": "I dischi freno costituiscono la parte dell'impianto frenante a disco che ruota assieme alla ruota e risulta molto importante sia per quanto riguarda la potenza frenante sia per quanto riguarda la guidabilit\u00e0 e l'utilizzo del mezzo.\nCaratteristiche strutturali.\nLa struttura del disco \u00e8 composta da vari aspetti:\nMateriali.\nPossono essere in materiali differenti per la superficie frenante:\nPer quanto riguarda invece la piastra usata in alcuni dischi freno per collegarli alla ruota, questa pu\u00f2 essere in acciaio, alluminio o ergal 7075.\nForma.\nTipo di forma:\nCollegamento alla ruota.\nIl collegamento alla ruota pu\u00f2 essere a seconda della posizione dei collegamenti rispetto alla pista frenante:\nRispetto alla soluzione di collegamento:\nTipo di collegamento:\nPista frenante.\nMovimento della pista frenante:\nSuperficie del disco.\nLavorazioni della superficie del disco:\nLe lavorazioni della superficie del disco permettono anche la fuga dei vapori generati durante la frenata e in alcuni casi influire sulla pulizia del pattino freno in condizioni operative gravose (acqua, fango, ecc), inoltre ravvivano pi\u00f9 rapidamente i pattini freno (per via della maggiore usura)\nNumero dei dischi.\nIl numero dei dischi per ruota o asse frenante pu\u00f2 essere diverso a seconda delle condizioni:\nTipi di danneggiamento dei dischi.\nI dischi freno sono normalmente soggetti a pi\u00f9 tipi di danneggiamento, descritti in seguito.\nIn aggiunta, talvolta si pu\u00f2 rendere necessaria una rilavorazione meccanica dei dischi che ne pu\u00f2 ridurre notevolmente la durata.\nDeformazione.\nLa deformazione dei dischi freno pu\u00f2 essere causata da un eccessivo riscaldamento degli stessi; il rammollimento del metallo pu\u00f2 generare ondulazioni od ovalizzazioni che il successivo raffreddamento rende permanenti. Naturalmente questo fenomeno \u00e8 notevolmente pi\u00f9 improbabile nel caso di dischi ventilati.\nLa deformazione pu\u00f2 inoltre essere generata da una impropria coppia di serraggio dei bulloni che fermano la ruota.\nLa sensazione derivante dalla deformazione \u00e8 quella di vibrazioni od ondeggiamenti della ruota sottoposta ad azione frenante. \nLa stessa sensazione potrebbe per\u00f2 anche essere generata da un accumulo di materiale frenante di consumo (principalmente proveniente dalla pastiglia freno) o residui di grasso od olio in alcune aree della superficie del disco. Questo alternarsi di forze frenanti maggiori o minori possono indurre erroneamente a diagnosticare la deformazione dei dischi.\nLe auto dotate di cambio automatico di tipo epicicloidale necessitano di essere frenate durante le pause di marcia, avendo questo tipo di trasmissione uno strisciamento che genera un avanzamento anche al regime di minimo del motore.\nNelle zone di contatto tra pastiglia e disco la temperatura scende pi\u00f9 lentamente, per cui nella frenata successiva si potrebbero generare discontinuit\u00e0 dell'azione frenante dovuta alle diverse temperature delle diverse aree del disco. Anche questo effetto, seppur transitorio nelle auto moderne, introduce le stesse sensazioni di un disco deformato.\nLa deformazione del disco pu\u00f2 essere evitata utilizzando i freni in maniera appropriata. Utilizzando spesso il freno motore, evitando frenate troppo prolungate (sempre se possibile a seconda del traffico, \u00e8 preferibile frenare pi\u00f9 forte e rilasciare ad intermittenza) si pu\u00f2 efficacemente diminuire le probabilit\u00e0 di surriscaldamento.\nRigatura.\nLa rigatura di solito \u00e8 conseguenza diretta della mancata sostituzione delle pastiglie freno quando queste sono consumate. Il materiale d'attrito viene consumato con l'utilizzo, quando termina, la base delle pastiglie (solitamente in acciaio) viene a contatto con il disco rigandolo. In condizioni limite, ovvero quando il materiale d'attrito \u00e8 quasi completamente consumato, si arriva al contatto acciaio contro acciaio della piastra della pastiglia, e la forza frenante diventa quasi nulla.\nSe la rigatura non \u00e8 troppo profonda si pu\u00f2 rilavorare meccanicamente il disco mediante tornitura, asportandone la parte superficiale fino a renderlo nuovamente liscio.\nLa verifica dello stato di usura delle pastiglie \u00e8 relativamente semplice in quanto normalmente in vista. Talvolta esse hanno una tacca di riferimento, una scanalatura che normalmente serve allo smaltimento della polvere di consumo, ma che pu\u00f2 anche indicare quando le pastiglie necessitano di sostituzione. \nUn sistema simile \u00e8 utilizzato anche sui dischi, tramite un foro sulla superficie dalla profondit\u00e0 calcolata in modo che quando esso scompare indica che si \u00e8 arrivati allo spessore minimo ammesso.\nCricche.\nSono delle crepe pi\u00f9 o meno profonde, che generalmente si sviluppano radialmente, che generalmente compaiono quando il disco viene portato a lavorare a temperature eccessive, le quali favoriscono la loro comparsa.\nUna volta formate le pastiglie non lavorano in modo congeniale, causando vibrazioni per via della superficie frenante non pi\u00f9 continua.\nRottura.\nLa rottura \u00e8 un fenomeno che generalmente si localizza verso il bordo del disco, quando un utilizzo troppo violento dei freni crea differenze di dilatazione termica amplificate dalle forature (sul cui bordo si creano le prime fessurazioni e cricche). Da quel momento le crepe aumentano molto velocemente e possono portare fino alla rottura definitiva del disco. Un disco crepato (ovviamente anche rotto), non si pu\u00f2 riparare in nessun modo.\nLa necessit\u00e0 di forare i dischi, oltre che per smaltire pi\u00f9 velocemente il calore, pu\u00f2 anche essere dovuta ad una precisa scelta progettuale (come limitare le masse sospese ed il peso complessivo o aumentare la forza frenante, data dall'aumento degli spigoli vivi).\nAltra evenienza \u00e8 data da un'usura eccessiva che pu\u00f2 portare al distacco del disco dal mozzo dello stesso, similmente anche un'usura eccessiva delle pastiglie pu\u00f2 portare a usure anomale del disco, il quale pu\u00f2 impattare con il supporto pastiglia e andare incontro ad un'usura localizzata che ne pu\u00f2 ridurre la resistenza.\nSurriscaldamento.\nIl surriscaldamento del freno avviene durante un esercizio dello stesso per tempi prolungati, questo pu\u00f2 portare a diverse conseguenze\nDissolvenza o Fading.\nSi tratta della perdita di prestazione del freno in quanto surriscaldato i vari materiali disco e pastiglia freno non lavorano pi\u00f9 nei limiti di funzionamento ideale, portando a una riduzione del coefficiente d'attrito e quindi del potere frenante.\nVetrificazione.\nLa ghisa sottoposta ad alte temperature si trasforma in acciaio cementato che ha un basso coefficiente d'attrito e una durezza molto elevata. Sul disco si presentano delle chiazze.\nColorazione del disco.\nIl disco freno dopo essersi surriscaldato cambia di colore, assumendo una colorazione bluastra o nera a seconda delle temperature raggiunte.\nRilavorazione meccanica.\nLa rilavorazione meccanica ha tre fini:\nQuest'ultima operazione si pu\u00f2 eseguire efficacemente con delle macchine utensili appositamente concepite per questa operazione.\nLa rilavorazione meccanica, asportando lo strato superficiale irregolare del disco, ne migliora logicamente la finitura superficiale raggiungendo una migliore efficacia nella frenata. Nella rilavorazione meccanica bisogna ovviamente tenere in considerazione di non portare il disco sotto lo spessore minimo consentito dalla casa costruttrice (solitamente riportato sul bordo stesso del disco) per evitare problemi di surriscaldamento e deformazione.\nAccorgimenti.\nGli ausili esterni per migliorare la funzionalit\u00e0 del disco sono:"}
{"id": "252475", "revid": "125163247", "url": "https://it.wikipedia.org/wiki?curid=252475", "title": "Pastiglie freno", "text": "Le pastiglie del freno sono un componente dei freni a disco, vengono chiamate anche pasticche, pattini freno o guarnizioni di attrito. Sono costituite da una base metallica sulla quale \u00e8 applicato uno strato di materiale d'attrito di varia composizione. Lo strato d'attrito genera una frizione sul disco freno quando viene premuto su di esso.\nA seconda delle propriet\u00e0 e della composizione del materiale d'attrito si pu\u00f2 privilegiare l'efficienza (la forza frenante) o la durata delle pastiglie.\nFissaggio.\nIl fissaggio della pastiglia, serve per evitare che questa fuoriesca dalla pinza freno, ma senza comprometterne il movimento nella pinza:\nControllo d'usura e accorgimenti.\nLe pastiglie vanno sostituite regolarmente essendo materiale d'usura, e sono stati sviluppati sistemi in grado di rendere visibile quando arriva questo momento.\nLe pastiglie freno di un'automobile andrebbero indicativamente sostituite ogni 30.000 km ma questo chilometraggio varia molto in funzione del tipo di materiale impiegato per creare la miscela frenante, dal tipo di guida adottata e dal genere prevalente di percorso (cittadino, provinciale, autostradale). Alcuni materiali di primo equipaggiamento (montati cio\u00e8 dalla casa costruttrice del veicolo) o comunque di elevata qualit\u00e0, possono raggiungere anche i 50-60,000 km percorsi.\nAltri accorgimenti riguardano il rumore che pu\u00f2 generarsi durante la frenata in condizioni ordinarie, tutti questi accorgimenti rendono le pastiglie del tipo direzionale, quindi vengono progettate per lavorare in una precisa direzione e possono presentare caratteristiche differenti:\nMateriali.\nLe pastiglie freno a seconda dell'impiego possono essere costituite da:\nDurante la produzione di tali elementi, e relativamente a problematiche sulla salute e l'ambiente, i seguenti materiali, utilizzati per la produzione del composto d'attrito, sono stati aboliti o regolamentati:"}
{"id": "252477", "revid": "2175", "url": "https://it.wikipedia.org/wiki?curid=252477", "title": "Besseyre-Saint-Mary", "text": ""}
{"id": "252478", "revid": "2175", "url": "https://it.wikipedia.org/wiki?curid=252478", "title": "Bouchet-Saint-Nicolas", "text": ""}
{"id": "252480", "revid": "2175", "url": "https://it.wikipedia.org/wiki?curid=252480", "title": "Chaise-Dieu", "text": ""}
{"id": "252482", "revid": "2175", "url": "https://it.wikipedia.org/wiki?curid=252482", "title": "Chambon-sur-Lignon", "text": ""}
{"id": "252486", "revid": "2175", "url": "https://it.wikipedia.org/wiki?curid=252486", "title": "Chomette", "text": ""}
{"id": "252490", "revid": "125869923", "url": "https://it.wikipedia.org/wiki?curid=252490", "title": "Orco (folclore)", "text": "Nel folclore e nelle fiabe dei Paesi europei, specialmente nordici, gli orchi sono mostri antropomorfi giganteschi, crudeli e divoratori di carne umana.\nL'orco del folclore \u00e8 correlato a quello della mitologia germanica; non sempre \u00e8 possibile distinguere chiaramente queste due figure, sebbene l'orco della mitologia sia in generale un essere descritto come pi\u00f9 simile a una bestia o a un demone. Gli orchi nel fantasy sono talvolta ispirati alla figura dell'orco del folclore (per esempio gli orchi di Piers Anthony), e talvolta a quella dell'orco della mitologia (gli orchi di J. R. R. Tolkien); in alcuni casi, fanno riferimento a elementi tipici di entrambe queste figure.\nStoria.\nL'orco classico.\nL'orco del folclore e delle fiabe deriva certamente dall'Orco della mitologia romana, sovrano del Regno degli Inferi e divoratore di uomini insieme al suo mostruoso cane Cerbero. L'uso del termine \"orco\" per designare un mostro divoratore di uomini \u00e8 documentato in italiano fino dal XIII secolo; lo usano, tra gli altri, Jacomo Tolomei (1290) [\"orco... mangia li garzone\"], Fazio degli Uberti (1367), Luigi Pulci, e Ludovico Ariosto. Ristoro Canigiani (1363) ne parla esplicitamente come di uno spauracchio dei bambini. Nello stesso periodo, alcuni autori usano ancora il termine per riferirsi all'Orco romano (per esempio Guido da Pisa e Boccaccio).\n\u00c8 possibile che la figura dell'orco sia approdata in Europa proprio dall'Italia; lo testimonierebbe anche la probabile derivazione etimologica dall'italiano di molti termini europei (per esempio l'antico inglese \"orke\", testimoniato nel 1656).\nL'orco di Perrault e le sue varianti.\nProbabilmente traendo spunto dalla tradizione italiana (per esempio dall\"'uerco\" de \"Lo cunto de li cunti\" di Giambattista Basile, 1634), Charles Perrault introdusse alla fine del XVII secolo il prototipo di quello che sarebbe poi diventato l'orco tradizionale delle fiabe. Si tratta di un uomo gigantesco, dall'aspetto di un bruto (spesso rappresentato come peloso, muscoloso, barbuto e con il ventre prominente), non raramente armato di un pesante bastone. Caratteristica correlata \u00e8 la stupidit\u00e0, che spesso \u00e8 ci\u00f2 di cui l'eroe della storia si avvantaggia per sconfiggere l'orco. In alcune varianti, gli orchi sono in grado di mutare forma. Vivono spesso in palazzi o castelli sperduti, ma anche in grotte e paludi. Nelle fiabe, l'orco \u00e8 spesso il guardiano di una principessa prigioniera, oppure tiene in schiavit\u00f9 o divora bambini. Oltre all'orco di Pollicino, c'\u00e8 anche quello del gatto con gli stivali.\nOrchi derivati.\nMolti personaggi delle fiabe, pur non essendo esplicitamente descritti come orchi, ne riproducono diversi elementi tipici; due esempi celebri sono Mangiafoco di Pinocchio (che schiavizza le marionette e, metaforicamente, i bambini) e Barbabl\u00f9.\nUsi metaforici del termine.\nPer estensione, il termine orco si applica a persone disgustose o volgari con un temperamento violento, specialmente quando tale violenza \u00e8 diretta verso donne o bambini. \u00c8 in questo senso, per esempio, che Daniel Pennac usa metaforicamente il termine nel romanzo \"Il paradiso degli orchi\" (\"Au bonheur des ogres\", 1985). L'associazione fra gli orchi e la violenza contro i bambini fa s\u00ec che il termine \"orco\" sia anche usato, per esempio in ambito giornalistico, per indicare persone che si macchiano di reati di pedofilia.\nOrchi moderni.\nUn esempio ben noto di orco nella cinematografia moderna \u00e8 Shrek, un personaggio che viene utilizzato per ribaltare parodisticamente molti degli elementi della tradizione fiabesca (per esempio, avviene un curioso scambio di ruoli fra l'orco e il principe azzurro). Nella letteratura, gli orchi sono una delle razze di Arda, l'universo fantastico creato da J.R.R. Tolkien, e appaiono frequentemente in libri, film o videogiochi di ambientazione fantasy."}
{"id": "252492", "revid": "2175", "url": "https://it.wikipedia.org/wiki?curid=252492", "title": "Mas-de-Tence", "text": ""}
{"id": "252493", "revid": "20828", "url": "https://it.wikipedia.org/wiki?curid=252493", "title": "V10 Centauro", "text": ""}
{"id": "252494", "revid": "2175", "url": "https://it.wikipedia.org/wiki?curid=252494", "title": "Monastier-sur-Gazeille", "text": ""}
{"id": "252495", "revid": "124763917", "url": "https://it.wikipedia.org/wiki?curid=252495", "title": "Moto Guzzi V10 Centauro", "text": "La V10 Centauro \u00e8 una motocicletta prodotta dalla Moto Guzzi dal 1996 al 2001 per festeggiare il 75\u00ba anniversario del Marchio e prodotta in 1918 esemplari.\nDescrizione.\nDisegnata da Luciano Marabese della Marabese Design, al suo apparire stup\u00ec per l'anticonformismo della linea. Voleva essere la proposta di Moto Guzzi per entrare nel settore delle moto nude sportive stradali, che stava vivendo un momento di grande sviluppo grazie al successo della Ducati Monster. Le caratteristiche dinamiche della moto erano certamente di prim'ordine, sia dal punto di vista motoristico che ciclistico. A livello estetico la moto era pi\u00f9 assimilabile ad una cruiser che ad una nuda sportiva. Insomma, una moto particolarissima, per molti versi affascinante e poco inquadrabile in una specifica categoria: un misto tra naked, sportiva e cruiser .\nEra dotata del classico motore bicilindrico a V di 90\u00b0 frontemarcia, lo stesso che equipaggiava la sportiva Dayrtona RS, quindi con cilindrata di 992 cm\u00b3, distribuzione a 4 valvole a camme in testa e alimentazione a iniezione elettronica, ma depotenziato a 95 cv a fronte dei 102 della Daytona RS, in grado di regalare un grande piacere di guida. Anche il telaio ero lo stesso della Daytona RS. \nNel 1998 venne presentata la versione \"GT\", dotata di cupolino alto, sella di diversa conformazione e portapacchi, teoricamente pi\u00f9 votata ai viaggi, ma la parte meccanica era del tutto immutata. Parallelamente entr\u00f2 in produzione anche la \"Sport\", dotata di un piccolo cupolino e il coprisella con verniciatura rossa o verde con bande bianche. Entrambe le versioni beneficiarono anche di alcune migliorie, come l'introduzione del manubrio regolabile e del cavalletto laterale senza ritorno automatico.\nDa nuova non ebbe un grande riscontro commerciale, forse anche per via del prezzo elevato, seppur giustificato dalla qualit\u00e0 della componentistica; infatti fu prodotta in soli 1918 esemplari di cui: \n- 1272 Centauro \n- 245 \u201cCentauro GT\u201d \n- 401 \u201cCentauro Sport\u201d\nNel corso degli anni, per\u00f2, \u00e8 diventata molto ricercata tanto da farne un oggetto da collezione sia in Italia che all'estero.\nColorazioni.\nSebbene i prototipi del salone di Milano del 1995 presentassero colorazioni differenti, la produzione di serie segu\u00ec questi schemi:\n\"V10 CENTAURO\":\n- Antracite /Canna di Fucile\n- Bordeaux / Argento\n- Giallo / Canna di Fucile\n\"V10 CENTAURO GT\":\n- Antracite / Canna di Fucile\n- Giallo / Canna di Fucile\n\"V10 CENTAURO SPORT\":\n- Rosso con strisce bianche\n- Verde Inglese con strisce bianche\nDa dire che \u00e8 molto facile \"creare\" una versione diversa avendo a disposizione i pezzi che la contraddistinguevano."}
{"id": "252496", "revid": "1844470", "url": "https://it.wikipedia.org/wiki?curid=252496", "title": "Glasgow Warriors", "text": "Il Glasgow Warriors \u00e8 una delle due squadre professionistiche di rugby a 15 scozzesi e partecipa alla Pro14. Giocano le proprie partite interne al Firhill Stadium di Glasgow, impianto casalingo anche della squadra calcistica del Partick Thistle Football Club.\nStoria.\nCon il passaggio del rugby al professionismo avvenuto nel 1995, la Scottish Rugby Union ritenne che i club scozzesi non avrebbero potuto essere competitivi nei confronti delle migliori formazioni inglesi e francesi.. Si decise quindi che al professionismo sarebbero passate solo le quattro squadre rappresentative dei distretti cos\u00ec, nel 1996, la squadra del distretto di Glasgow venne trasformata nel \"Glasgow Rugby\" per partecipare all'Heineken Cup, competizione a cui comunque la squadra partecip\u00f2 per la prima volta nella stagione 1997-98-\nA causa della pesante situazione debitoria della SRU, in parte dovuta ai costi per la ristrutturazione di Murrayfield, si rese necessario un ulteriore ridimensionamento e da quattro club pro si pass\u00f2 a due. Dopo due stagioni quindi il Glasgow Rugby venne fuso con i Caledonia Reds, creando una squadra chiamata \"Glasgow Caledonians\".\nNel 2001 si disput\u00f2 la prima edizione della Celtic League, in cui la formazione di Glasgow raggiunse la semifinale. Dalla stagione 2002-03 la denominazione di \"Caledonian\" venne abbandonata pertanto la squadra torn\u00f2 a chiamarsi \"Glasgow Rugby\". Dal 2005-06 la formazione prese infine la denominazione attuale di \"Glasgow Warriors\".\nGiocatori.\nGiocatori che hanno vestito la maglia dei Lions.\nI giocatori che seguono hanno vestito in almeno un'occasione la maglia dei British and Irish Lions."}
{"id": "252498", "revid": "125869817", "url": "https://it.wikipedia.org/wiki?curid=252498", "title": "Orco (fantasy)", "text": "Nella letteratura fantastica gli orchi sono creature grottesche e deformi, dalla pelle verde, con connotazioni bestiali e non raramente demoniache. Gli esempi pi\u00f9 celebri di orco della narrativa fantasy (ispirazione di molte altre varianti) sono quelli che compaiono nelle opere di J. R. R. Tolkien, ispirati agli orchi della mitologia germanica e in particolare a quelli del Beowulf. Nell'opera di Tolkien inoltre \"orc\" \u00e8 usato come sinonimo di goblin.\nMolte opere fantasy riprendono sostanzialmente il modello di Tolkien, altre si rifanno alla tradizione folcloristica degli orchi delle fiabe, ben diversi da quelli di Tolkien (in inglese infatti si usano due parole diverse per l'orco di Tolkien e del Beowulf, \"orc,\" e per quello delle fiabe, \"ogre)\" e per riprodurre questa distinzione alcune traduzioni de \"Il Signore degli Anelli\" riportano come \"orchetto\" il termine usato da Tolkien.\nGli orchi (orchetti) di Tolkien.\nNei romanzi di Tolkien, gli orchi sono descritti come esseri antropomorfi, pi\u00f9 bassi degli Uomini, orribilmente deformi e sudici. Hanno le gambe arcuate, forzuti ma impacciati. Sono creature malvagie e miserabili, capaci solo di distruggere. Gli orchi sono usati come \"carne da battaglia\" da entrambi i cattivi de \"Il Signore degli Anelli\", Sauron e Saruman.\nNe \"Lo Hobbit\", gli orchi sono chiamati goblin, sebbene Gandalf descriva le Montagne Grigie come infestate da \"goblin e orchetti\". All'epoca, Tolkien non aveva ancora deciso che \"Lo Hobbit\" fosse ambientato nella stessa Terra di Mezzo di cui aveva gi\u00e0 scritto molto ne \"Il Silmarillion\".\nGli orchi in altre ambientazioni fantasy.\nDopo la pubblicazione de \"Il Signore degli Anelli\", creature chiamate \"orchi\" sono apparse in una quantit\u00e0 di opere della letteratura fantasy, nonch\u00e9 in film, giochi di ruolo, videogiochi e cos\u00ec via. Queste fonti spesso riprendono la figura generale degli orchi di Tolkien, oppure fanno riferimento anche agli orchi delle fiabe. Non raramente, queste opere distinguono goblin e orchi, pur descrivendoli come razze simili e talvolta imparentate. Simili legami di parentela (o di collaborazione) vengono talvolta stabiliti fra orchi e altre razze mitologiche simili, come i troll.\nVanno anche citati i casi di opere letterarie che descrivono razze o popoli chiaramente derivate dagli orchi di Tolkien, ma che vengono identificati con nomi e tratti fisici differenti, con lo scopo spesso evidentemente deliberato di non \"riprodurre\" troppo fedelmente l'immaginario tolkieniano. Possono essere visti in questa luce, per esempio, gli gnomi del ciclo di Shannara.\nCaratteristiche particolari.\nIn molti casi, gli orchi nel genere fantasy hanno volti con tratti suini, sebbene questo elemento non appaia in alcun modo nelle opere di Tolkien n\u00e9 nella tradizione popolare europea. Questa caratterizzazione potrebbe derivare dall'associazione degli orchi con l'idea di \"bestialit\u00e0\" e \"volgarit\u00e0\", da un riferimento agli orchi dell\"'Orlando Furioso\", o semplicemente dall'assonanza fra le parole inglesi \"orc\" e \"pork\" (maiale).\nAltro elemento ricorrente negli orchi della fantasy, anche questo non derivabile dalla tradizione popolare n\u00e9 tolkieniana, \u00e8 la pelle verde che caratterizza, tra gli altri, gli orchi di Warcraft e l'orco fiabesco moderno Shrek. La pelle degli orchi di Tolkien variava invece dal giallo pallido (come quella degli gnomi di Shannara) al nero. Alla pelle verde si associano tratti somatici molto grossolani e, anche questo molto frequentemente, canini sporgenti.\nInfine, in molti casi le societ\u00e0 degli orchi sono rappresentate come tribali. Anche questa idea si pu\u00f2 ricondurre a Tolkien (in cui gli orchi appaiono spesso come soldati di un esercito, non membri di una societ\u00e0 in senso stretto ma comunque membri di bande diverse che necessitano di adottare la lingua corrente per comunicare tra loro, vedi il capitolo finale delle due torri) ma non alla tradizione, che li vuole normalmente solitari.\nNarrativa.\nL'Ultimo Orco e Gli ultimi incantesimi.\nIn questi due romanzi di Silvana De Mari, gli Orchi sono descritti come creature molto simili agli uomini, a volte addirittura belli, ma con differenti capacit\u00e0. Gli Orchi infatti non sentono il dolore, sono capaci di vedere il futuro e sono eccellenti strateghi militari, ma fanno fatica ad esprimersi ed imparano molto tardi a parlare. Possono essere molto grossi, dai 2 metri in su, o di media grandezza; come caratteristica fisica comune hanno le mani molto corte e larghe, quadrate.\nThe Killing Spirit.\nGli orchi ricoprono il ruolo di protagonisti nel romanzo fantasy \"The Killing Spirit\" di Sean-Michael Argo. Sebbene simili agli orchi di Tolkien (in particolare per quanto riguarda la tendenza alla crudelt\u00e0 e alla brutalit\u00e0) gli orchi di Argo sono rappresentati come creature intelligenti e capaci di usare la magia.\nOrchi.\nIn questa trilogia di romanzi dell'inglese Stan Nicholls, gli orchi sono guerrieri ovipari che combattono in battaglia come unit\u00e0 di marine. Sono inoltre i protagonisti, gli ultimi difensori di un mondo fatato aggredito e colonizzato dalla spietatezza degli umani, che hanno sterminato Elfi e Nani.\nGiochi e videogiochi.\nDungeons &amp; Dragons.\nNel gioco di ruolo Dungeons &amp; Dragons, gli orchi sono generalmente rappresentati come una variante quasi parodistica degli esseri umani: crudeli, brutali, primitivi e tribali; adorano il dio Gruumsh. Hanno la pelle verde, talvolta grigia o marrone.\nLe prime versioni del gioco rappresentavano gli orchi con musi porcini; inoltre, erano descritti come esseri prolifici, dalla vita breve, strettamente correlati sia agli uomini che agli \"ogre\" e capaci di incrociarsi con entrambe le razze. Secondo un passaggio dal \"Manuale dei Mostri\" del gioco, \"gli Orchi hanno la reputazione di essere crudeli, e lo meritano; ma gli uomini sono altrettanto capaci di malvagit\u00e0\".\nForgotten Realms.\nNell'ambientazione \"Forgotten Realms\" per \"Dungeons &amp; Dragons\", gli orchi si dividono in orchi del nord (o orchi di montagna) e orchi dell'est. Nella storia del mondo di \"Forgotten Realms\", gli orchi sono arrivati nel mondo di Mulhorand attraverso un portale aperto da un mago. Questa storia sembra essere servita da ispirazione per il videogioco \"Warcraft\". Anche in questo caso gli orchi (in particolare quelli del nord) hanno una societ\u00e0 tribale; la loro pelle \u00e8 grigia.\nEberron.\nNell'ambientazione \"Eberron\" gli orchi vengono presentati in una luce pi\u00f9 positiva; sono inclini alla spiritualit\u00e0 e all'adorazione della natura, e depositari di arti druidiche (tutte caratteristiche pi\u00f9 comunemente associate agli Elfi).\nMystara.\nNell'ambientazione Mystara gli orchi, insieme ad orchetti, goblin ed altre razze simili, sono i discendenti di una razza primigenia (beastmen), soggetta a notevoli mutazioni tra una generazione e l'altra, creata dagli Immortali entropici, in cui venivano fatte reincarnare le anime degli esseri malvagi. Con il passare del tempo la razza originale si suddivise nelle varie razze di \"umanoidi\" che popolano l'ambientazione. A queste creature, rese interpretabili come PG, \u00e8 stato dedicato un modulo di espansione intitolato \"Gli Orchetti di Thar\" dal nome di un re orchesco.\nEarthdawn e Shadowrun.\nNei giochi di ruolo Earthdawn e Shadowrun, gli orchi non sono necessariamente malvagi. Shadowrun, in particolare, ambientato in una Terra futura e trasformata da un drammatico cataclisma genetico, li descrive come discendenti degli esseri umani (o metaumani), e come appartenenti alla specie \"homo sapiens robustus\". Crescono molto pi\u00f9 rapidamente degli esseri umani, e sono pi\u00f9 prolifici; ma la loro vita \u00e8 altrettanto breve. Sono pi\u00f9 forzuti degli uomini, ma anche (leggermente) meno intelligenti. In Earthdawn (una supposta terra passata di Shadowrun) gli orchi sono spesso discriminati ed in passato schiavizzati dalle altre razze, ma sono un popolo fiero e pieno di rabbia, dalla breve vita rispetto agli umani, e che cerca di vivere sempre 'ai limiti'. Il sogno di un orco di Earthdawn \u00e8 di morire in un modo che lo faccia ricordare con ammirazione. Non sono malvagi, solo dotati di vitalit\u00e0 'animale'.\nWarhammer.\nGli orchi sono presenti in tutti i giochi della serie Warhammer, sia in quelli con la tradizionale ambientazione fantasy che nella versione fantascientifica del gioco, Warhammer 40000. Sono pi\u00f9 alti e pi\u00f9 robusti degli umani; hanno gambe corte e braccia lunghe, e grandi teste prive di collo. La loro pelle \u00e8 verde e coriacea per alcuni, per altri ci\u00f2 che li rende verdi \u00e8 un fitto manto di peli.\nNon sono molto intelligenti, ma possono essere astuti. Adorano due dei di nome Gork e Mork, e sono ossessionati dalla guerra, che costituisce il valore centrale della loro societ\u00e0. Tendono ad allearsi con i goblin, ma in genere questi ultimi tendono a concludere la loro alleanza nel ruolo di scudi umani, schiavi o addirittura cibo.\nConfrontation.\nNel gioco di miniature \"Confrontation\" gli orchi sono degli umanoidi dalla eccezionale forza fisica. Hanno la pelle verde. La specie \u00e8 stata creata artificialmente e magicamente partendo dai Goblin allo scopo di ottenere dei guerrieri formidabili.\nSono descritti come pacifici ma fieri guerrieri che combattono per difendere la propria terra. La loro cultura \u00e8 per certi aspetti simile a quella delle civilt\u00e0 pre-colombiane del nord america.\nWarcraft.\nNell'universo della serie di videogiochi di Warcraft (di cui sono probabilmente l'esempio pi\u00f9 famoso di orco), gli orchi sono una nobile ma selvaggia razza giunta nel mondo di Azeroth dal remoto pianeta di Draenor attraverso un portale magico. Riuniti nell'Orda assieme a troll, tauren e altre razze, gli orchi di Warcraft sono in perenne conflitto con le razze dell'Alleanza (fra cui umani, alti elfi e nani).\nGli orchi di Warcraft si ispirano chiaramente alla tradizione di Dungeons &amp; Dragons e Warhammer: sono pi\u00f9 alti di un umano (circa 2m), molto robusti e con braccia muscolose, hanno larghi nasi e canini inferiori prominenti che diventano vere e proprie zanne. In origine la loro pelle era marrone, ma a causa del loro contatto con le energie demoniache (in particolare dopo l'ingerimento del sangue di Mannoroth) la pelle incominci\u00f2 a cambiare nel classico colore verde. Difatti gli Orchi di Draenor sono identificabili dalla pelle marrone, quelli di Azeroth (o pi\u00f9 comunemente quelli corrotti dalle energie demoniache) dalla pelle verde. Esistono altre due varianti di Orchi: quelli con la pelle griogioverde, nascostisi dalle rappresaglie dell'Alleanza nelle caverne nei pressi della catena montuosa di Blackrock e quelli con la pelle rossa, i cosiddetti \"Fel Orc\" (Vilorchi nella traduzione italiana del gioco). Questi orchi hanno la pelle rossa, escoriazioni simili a placche ossee che si sviluppano sugli arti e sulla schiena e canini molto pi\u00f9 lunghi e affilati. I \"Fel Orc\" sono orchi che sono stati completamente corrotti dalle energie demoniache e si trovano soprattutto nelle Outland.\nIn Warcraft gli orchi, pur essendo di indole selvaggia e aggressiva, vengono rappresentati come un popolo fiero, orgoglioso e non malvagio. Sono una razza facilmente controllabile tramite le emozioni, difatti nella loro storia i demoni sono riusciti a corromperli, facendoli diventare i classici orchi terribili, violenti e crudeli. Tuttavia il giocatore quando sceglie di impersonare un orco gioca un personaggio eroico e buono quanto lo pu\u00f2 essere un umano, un nano o un elfo.\nFinal Fantasy XI.\nNell'MMORPG \"Final Fantasy XI\", gli orchi sono una razza tribale, creata dal dio Promathia al fine di dare guerra agli umani di Vana'diel. Come avviene per molti altri orchi di universi fantasy, sono brutali e selvaggi, e la loro cultura \u00e8 incentrata sulla violenza.\nUtopia.\nNel gioco strategico web-based Utopia, gli orchi sono una delle 8 razze disponibili. Sono una razza distruttiva, forti in battaglia ma deboli nella magia e nel furto. Essendo il gioco basato su testo, non esistono descrizioni visive degli orchi.\nLa serie di Elder Scrolls.\nNei videogiochi della serie di \"Elder Scrolls\", gli orchi sono creature barbariche, quasi bestiali, caratterizzati da un coraggio insuperabile in battaglia e da una sovrumana resistenza alla fatica. Un tempo detestati, sono in seguito entrati a pieno titolo nelle Legioni dell'Impero, di cui costituiscono la prima linea. A dispetto del loro aspetto sono intelligenti, generosi e dotati di un grande senso dell'onore e dell'uguaglianza.\nArcanum.\nNel videogioco di ruolo \"\", caratterizzato da una peculiare ambientazione fantasy moderna, gli orchi sono discendenti dei primi esseri umani; sono barbarici, forti e coraggiosi, ma di vita breve. Dopo la Rivoluzione Industriale, molti di loro si sono trasferiti nelle citt\u00e0, dove sono soprattutto impiegati come operai. Sono considerati meno intelligenti degli umani, ma il gioco suggerisce che possa trattarsi di un fatto legato al loro ruolo marginale nella societ\u00e0 e all'impossibilit\u00e0 di ricevere un'adeguata istruzione.\nRagnarok Online.\nNell'MMORPG \"Ragnarok Online\", gli orchi sono una razza malvagia e ostile che talvolta attacca i giocatori. La loro pelle varia dal grigio al verde e sono pi\u00f9 grossi degli umani. Esistono numerosi tipi di orchi (arcieri, guerrieri, eroi, zombie, e cos\u00ec via).\nOrkworld.\n\"Orkworld\" \u00e8 un gioco di ruolo incentrato sulla figura degli orchi. La societ\u00e0 degli orchi di Orkworld \u00e8 matriarcale. In questa ambientazione, gli orchi si devono difendere dalle aggressioni dei crudeli umani, degli elfi e dei nani.\nPalladium Fantasy.\nNel gioco di ruolo Palladium Fantasy, gli orchi seguono lo stereotipo dello stupido-ma-forte. Spesso sono asserviti da altre creature.\nGothic.\nNella serie di videogiochi \"Gothic\", gli orchi ricoprono un ruolo fondamentale. La serie \u00e8 incentrata sulla guerra tra gli orchi e l'impero di Re Rhobar II. In \"Gothic\" gli orchi sono delle creature provenienti dal Nord, abili guerrieri e fabbri che riescono a conquistare il regno di Myrthana, mettere in schiavit\u00f9 gli abitanti e stringere dei patti con gli abitanti del deserto. Sono divisi in categorie (Esploratori/Guerrieri, Sciamani, Elite e Capi) e dimostrano di avere una buona intelligenza (possono commerciare e istruire il nostro personaggio). Hanno un forte senso patriarcale e nutrono profondo rispetto per i forti guerrieri di qualsiasi razza.\nHeroes of Might and Magic IV &amp; V.\nIn Heroes of Might and Magic IV, videogioco strategico a turni e quarto titolo della serie Heroes of Might and Magic, sono rappresentati come creature antropomorfe, dal viso simile al grugno di un cinghiale, del primo livello dell'allineamento Caos.\nNel quinto episodio della serie, invece, vengono introdotti con l'espansione \"Tribes of the East\" ma sono stati ripresi dallo spin-off \"Dark Messiah of Might and Magic\" (che ha ispirato tutta la nuova espansione), sempre con caratteristiche \"cattive\", ma onorevoli per quanto riguarda la guerra e nemici giurati dei Demoni almeno quanto i Negromanti, nonostante siano mezzi demoni e mezzi umani.\nFilm.\nGli orchi compaiono anche nei film di Shrek, Le Cronache di Narnia, Un ponte di Terabithia e il Signore degli Anelli.\nCreature analoghe.\nNumerose ambientazioni fantasy comprendono creature pi\u00f9 o meno evidentemente ispirate agli orchi della Terra di Mezzo, ma identificate con nomi diversi. Nel ciclo di Shannara di Terry Brooks, per esempio, gli gnomi sono creature deformi e crudeli, dalla pelle giallastra, che costituiscono le vaste schiere dell'esercito del male. Nell'universo fantasy del gioco di ruolo H\u00e2rn, e nei giochi correlati creati da N. Robin Crossby, i Garg\u00fbn sono una razza di mostri chiaramente ispirati agli orchi della Terra di Mezzo. Sono esseri pelosi, bassi e brutali."}
{"id": "252501", "revid": "287204", "url": "https://it.wikipedia.org/wiki?curid=252501", "title": "Saint-Etienne-du-Vigan", "text": ""}
{"id": "252502", "revid": "287204", "url": "https://it.wikipedia.org/wiki?curid=252502", "title": "Saint-Etienne-Lardeyrol", "text": ""}
{"id": "252503", "revid": "287204", "url": "https://it.wikipedia.org/wiki?curid=252503", "title": "Saint-Etienne-sur-Blesle", "text": ""}
{"id": "252508", "revid": "287204", "url": "https://it.wikipedia.org/wiki?curid=252508", "title": "Sanssac-l'Eglise", "text": ""}
{"id": "252510", "revid": "406085", "url": "https://it.wikipedia.org/wiki?curid=252510", "title": "Pensavo fosse amore, invece era un calesse", "text": ""}
{"id": "252511", "revid": "2175", "url": "https://it.wikipedia.org/wiki?curid=252511", "title": "S\u00e9auve-sur-Sem\u00e8ne", "text": ""}
{"id": "252513", "revid": "2175", "url": "https://it.wikipedia.org/wiki?curid=252513", "title": "Vastres", "text": ""}
{"id": "252516", "revid": "944090", "url": "https://it.wikipedia.org/wiki?curid=252516", "title": "Ettanidro", "text": "L'ettanidro \u00e8 un'unit\u00e0 di misura utilizzata da produttori e commercianti di grappa ed altri distillati.\nUn ettanidro corrisponde a 100 litri di alcol anidro, cio\u00e8 puro, quindi a 100 gradi alcolici.\nEsempi:"}
{"id": "252517", "revid": "6923", "url": "https://it.wikipedia.org/wiki?curid=252517", "title": "TM Racing", "text": "TM Racing \u00e8 una azienda italiana che costruisce motociclette e motori da kart fondata nel 1977 nella citt\u00e0 di Pesaro.\nLa sigla TM deriva dalle iniziali di Thomas e Mirko, i nomi dei figli dei 2 fondatori.\nStoria.\nFondatori sono stati Claudio Flenghi (esperto motorista) e Francesco Battistelli (esperto telaista ed appassionato di motocross). Flenghi proveniva da importanti esperienze presso MotoBi e Benelli, entrambi partirono da elaborazioni di modelli esistenti fino al 1976, anno nel quale crearono la loro moto dotata del loro motore. All'inizio un pezzo unico creato quasi per diletto, si dimostr\u00f2 molto efficace sui campi di gara.\nQuesto spinse i due amici a dare vita ad un'azienda propria e quindi a fondare l'anno successivo la \"TM\". Presentandosi al Salone di Milano di quell'anno le moto TM ebbero subito un inaspettato successo, per cui in fretta e furia si trasfer\u00ec la produzione dalla piccola officina di Flenghi ad un vero e proprio stabilimento in via Fano a Pesaro. Gi\u00e0 nel 1978 TM produsse ben 200 moto da cross.\nL'anno successivo vengono presentate le versioni enduro.\nParallelamente alle moto la TM sviluppa e produce anche kart, anch'essi dimostratisi molto competitivi e tuttora in produzione.\nSeguendo inoltre le nuove tendenze di mercato, negli ultimi anni alla gamma cross ed alla gamma enduro si \u00e8 aggiunta la gamma supermoto.\nCaratteristica fondamentale delle moto TM \u00e8 l'essenza \"racing\" delle stesse. Moto forse poco fruibili nell'utilizzo di tutti i giorni, ma tanto brutali quanto efficaci nell'uso agonistico. Questi risultati sono frutto di scelte tecniche e costruttive senza compromessi, utilizzando ove possibile la miglior componentistica disponibile sul mercato.\nIl risultato finale sono moto di livello tecnico d'eccellenza e \"pronto gara\".\nNegli ultimi anni si \u00e8 assistito al passaggio (non ancora concluso ma sempre pi\u00f9 marcato) del settore fuoristrada verso i motori a 4 tempi. TM non si \u00e8 fatta cogliere impreparata e ha sviluppato in proprio una famiglia di motori nelle cilindrate 250, 400 e 530 cm\u00b3.\nRecente \u00e8 l'evoluzione del motore 400\u00a0cm\u00b3 in 450\u00a0cm\u00b3.\nCapitolo 144.\nNel 2006 la AMA, ossia la federazione motociclistica statunitense, ha cambiato i regolamenti per i campionati AMA Amateur per consentire a delle motociclette con motore 144\u00a0cm\u00b3 2 tempi di gareggiare contro le 250\u00a0cm\u00b3 4 tempi, dietro delle pressioni esercitate dalla KTM.\nAnche in Europa \u00e8 stato consentito a dei 144 di competere contro i 250 nella categoria MX2, solamente per\u00f2 nei campionati europei.\nTM Racing, con un grande sforzo progettuale, \u00e8 stata la prima azienda, bruciando la concorrenza, a presentare e a mettere in vendita la sua 144 2T.\nLa 144 di TM non \u00e8 una 125 \"kittata\" bens\u00ec una moto vera e propria con un motore totalmente riprogettato, non solamente nel gruppo termico.\nLa recente evoluzione telaistica.\nFino al 2007 i telai utilizzati da TM per le moto in commercio sono stati dei perimetrali in acciaio al cromo molibdeno. A partire dal 2008 dopo aver testato adeguatamente il telaio in campo di gara con la MX-F 450 di Manuel Priem TM ha presentato i nuovi modelli con telaio perimetrale in alluminio."}
{"id": "252522", "revid": "729019", "url": "https://it.wikipedia.org/wiki?curid=252522", "title": "Flavio Oreste", "text": "Fu l'ultimo generale romano a tentare di salvare l'impero, ormai prossimo al collasso.\nBiografia.\nOreste era un romano della Pannonia Savia, e viveva nei pressi del fiume Sava. Era figlio di Tatulo e fratello di Paolo; sua moglie era la figlia del \"comes\" Romolo ed ebbe un figlio di nome Romolo.\nDopo la cessione della Pannonia agli Unni, Oreste serv\u00ec come notaio il loro re Attila dal 449 al 452. Nel 449, dopo la scoperta di un complotto per uccidere il sovrano unno, Attila invi\u00f2 Oreste per due volte a Costantinopoli.\nNel 475 fu nominato \"magister militum praesentalis\" (e forse \"patricius\") dall'imperatore d'Occidente Giulio Nepote e posto al comando delle truppe romane in Gallia meridionale, al posto di Ecdicio Avito. Come generale romano di un impero prossimo alla fine il suo sogno fu quello di riportarlo all'antica grandezza. Oreste part\u00ec con le truppe da Roma e attacc\u00f2 Nepote, inseguendolo fino a Ravenna; qui l'imperatore, temendo di non poter tenere testa a Oreste, si imbarc\u00f2 per la Dalmazia (28 agosto); dopo aver atteso per un paio di mesi, forse in attesa di una risposta dall'Impero romano d'Oriente, il 31 ottobre Oreste proclam\u00f2 imperatore il giovane figlio quattordicenne Romolo Augusto. Fu comunque Oreste a detenere il potere effettivo con il titolo di patrizio, supervisionando direttamente la politica estera dell'impero.\nLa nuova amministrazione non fu riconosciuta dall'imperatore d'oriente Zenone, il quale considerava ancora Giulio Nepote come suo legittimo collaboratore nell'amministrazione dell'Impero. Oreste era in grado di emettere nuova moneta nelle zecche di Arles, Milano, Ravenna e Roma, per pagare i mercenari barbari che costituivano la maggior parte dell'esercito romano in quel momento. Tuttavia, Oreste non accett\u00f2 le richieste dei mercenari Eruli, Sciri e Torcilingi di ottenere terre italiane nelle quali stabilirsi. Prima di rovesciare Nepote, il generale romano aveva promesso ai suoi soldati barbari un terzo del territorio italiano in cambio di aiuto per la deposizione dell'imperatore. Dopo il rifiuto di Oreste, i mercenari insoddisfatti si rivoltarono sotto il comando di Odoacre che nominarono anche loro re, il 23 agosto 476. Odoacre li guid\u00f2 contro il loro ex generale, devastando ogni citt\u00e0 e villaggio nel nord Italia cercando di catturarlo. Oreste fugg\u00ec a Pavia, dove il vescovo della citt\u00e0 gli diede alloggio in un santuario all'interno delle mura della citt\u00e0. Nonostante la protezione ricevuta dal vescovo, Oreste fu costretto a fuggire per salvarsi la vita quando Odoacre e i suoi uomini ruppero le difese della citt\u00e0 e devastarono la chiesa, rubando tutti i soldi che il vescovo aveva raccolto per i poveri e radendo al suolo molti edifici cittadini. Dopo essere fuggito da Pavia, Oreste radun\u00f2 le poche unit\u00e0 romane superstiti dell'esercito di stanza nel nord Italia e si port\u00f2 con il suo piccolo esercito nella citt\u00e0 di Piacenza. Le forze di Odoacre e Oreste si scontrarono finalmente sul campo di battaglia, ma l'inesperto comandante romano e le sue poche truppe imperiali, disorganizzate e poco addestrate, non avevano alcuna possibilit\u00e0 contro la ferocia dell'esercito mercenario di Odoacre. La maggior parte dei soldati romani fu uccisa o catturata, mentre Oreste fu preso vicino alla citt\u00e0 il 28 agosto e rapidamente giustiziato. Ad Odoacre non restava che marciare verso Ravenna per deporre il piccolo imperatore. Ravenna era difesa dalle truppe del fratello Paolo, ma in poche settimane, Odoacre la espugn\u00f2 e uccise Paolo (31 agosto o 4 settembre); deponendo infine il giovanissimo Romolo, mettendo fine alla successione degli imperatori romani d'Occidente."}
{"id": "252524", "revid": "1305772", "url": "https://it.wikipedia.org/wiki?curid=252524", "title": "TM", "text": ""}
{"id": "252528", "revid": "1543377", "url": "https://it.wikipedia.org/wiki?curid=252528", "title": "Demografia della Grecia", "text": "I dati demografici della Grecia si riferiscono alla demografia della popolazione che abita la penisola greca. La popolazione della Grecia \u00e8 stata stimata dalle Nazioni Unite a 10.522.246 nel 2018 (compresi i rifugiati).\nPopolazione.\nSecondo il censimento del 2001 la popolazione della Grecia era di 10.964.020. Le stime di Eurostat a gennaio 2008 hanno indicato il numero di 11.214.992 abitanti nella penisola greca. Secondo il censimento ufficiale del 2011, che ha utilizzato una metodologia sofisticata, la popolazione della Grecia era di 10.816.286. \nPer regione.\nLa Grecia \u00e8 divisa in nove regioni geografiche. La popolazione di ogni regione secondo il censimento del 2001 \u00e8 la seguente: \nTasso di fertilit\u00e0 dal 1850 al 1920.\nIl tasso di fertilit\u00e0 totale \u00e8 il numero di bambini nati per donna. Si basa su dati piuttosto completi per l'intero periodo storico. Fonti: Our World In Data and Gapminder Foundation . \nAspettativa di vita dal 1950 al 2015.\nFonte: \"Prospettive sulla popolazione mondiale delle Nazioni Unite\"\nStatistiche vitali dal 1921.\nStatistiche vitali per il cambiamento della popolazione, dal 1921 ad oggi: \nAltre statistiche demografiche.\nStatistiche demografiche secondo la World Population Review del 2019.\nStatistiche demografiche secondo il CIA World Factbook, se non diversamente indicato. \npopolazione: greci 93%, altro (cittadini stranieri) 7% (censimento 2001) Nota: i dati rappresentano la cittadinanza, poich\u00e9 la Grecia non raccoglie dati sull'etnia\nGreco ortodosso (ufficiale) 81-90%, musulmano 2%, altro 3%, nessuno 4-15%, non specificato 1% (stima 2015)\nImmigrazione.\nLa Grecia ha ricevuto un gran numero di immigrati dall'inizio degli anni '90. La maggior parte proviene dai paesi adiacenti. A partire dal 2011, il numero di stranieri sul totale della popolazione di 10.815.197 persone era di 911.299 individui.\nStranieri per paese di provenienza (fonte Eurostat): \nImmigrazione illegale.\nLa Grecia ha ricevuto molti immigranti clandestini a partire dagli anni '90 e proseguendo negli anni 2000 e 2010. I migranti riescono a immigrare con successo, anche grazie alle numerose isole del Mar Egeo, direttamente a ovest della costa turca. Un portavoce dell'agenzia di controllo delle frontiere dell'Unione europea ha affermato che il confine greco-albanese \u00e8 \"una delle frontiere terrestri esterne pi\u00f9 permeabili d'Europa\". I migranti attraverso la regione di Evros, al confine con la Turchia, affrontano mine antiuomo. Tra i principali immigranti clandestini vi sono albanesi, indiani, curdi, afgani, iracheni e somali.\nStruttura per et\u00e0.\nFacendo parte del fenomeno dell'invecchiamento dell'Europa, la popolazione greca mostra un rapido aumento del numero di anziani. Il censimento della popolazione della Grecia del 1961 ha rilevato che il 10,9% della popolazione totale era al di sopra dei 65 anni, mentre la percentuale di questo gruppo d'et\u00e0 \u00e8 salita al 19,0% nel 2011. Al contrario, la percentuale della popolazione di et\u00e0 compresa tra 0 e 14 anni ha registrato un calo totale del 10,2% tra il 1961 e il 2011. \nGruppi etnici, lingue e religione.\nLa popolazione della Grecia settentrionale \u00e8 etnicamente, religiosamente e linguisticamente diversa. La minoranza musulmana della Grecia \u00e8 l'unica minoranza esplicitamente riconosciuta in Grecia dal governo. \u00c8 definito come la minoranza Greco-musulmana e conta 98.000 persone, \u00e8 composto da turchi (50%), Pomak (35%) e rom (15%). Non sono riconosciute altre minoranze e il governo greco ha seguito politiche di assimilazione con alcuni casi di discriminazione. Non ci sono informazioni ufficiali riguardo alla dimensione delle altre minoranze etniche, linguistiche e religiose, perch\u00e9 dal 1951 \u00e8 stato evitata qualunque censimento demografico relativo al tema. \nMinoranze in Grecia secondo Minority Rights Group International :\nLe Minoranze in Grecia secondo la Federazione internazionale dei diritti umani di Helsinki (pubblicata il 18 settembre 1999): \nLa lingua ufficiale della Grecia \u00e8 il greco, parlato almeno da quasi tutti come seconda lingua. Inoltre, ci sono un certo numero di gruppi di minoranze linguistiche che sono bilingui in una variet\u00e0 di lingue non greche e parti di questi gruppi si identificano etnicamente come greci.\nIstruzione.\nL'istruzione in Grecia \u00e8 gratuita e obbligatoria per i bambini di et\u00e0 compresa tra 5 e 15 anni. Lo studio dell'inglese \u00e8 obbligatorio dalla prima elementare fino alle superiori. L'istruzione universitaria, compresi i libri, \u00e8 gratuita, a seconda della capacit\u00e0 dello studente di soddisfare i requisiti di ammissione. Un'alta percentuale della popolazione studentesca frequenta le universit\u00e0. Pi\u00f9 di 100.000 studenti sono registrati nelle universit\u00e0 greche e il 15% della popolazione possiede attualmente un titolo universitario. L'ammissione in un'universit\u00e0 \u00e8 determinata da esami amministrati dallo stato, dalla media dei voti del candidato del liceo e dalle sue scelte prioritarie di specializzazione. Circa uno su quattro candidati ottiene l'ammissione alle universit\u00e0 greche.\nLa legge greca non offre attualmente il riconoscimento ufficiale ai laureati delle universit\u00e0 private che operano nel paese, ad eccezione di quelli che offrono una laurea valida in un altro paese dell'Unione Europea, che viene automaticamente riconosciuto dalla reciprocit\u00e0. Di conseguenza, un numero crescente di studenti consegue l'istruzione superiore all'estero. Il governo greco decide attraverso una procedura di valutazione se riconoscere i diplomi di specifiche universit\u00e0 straniere come qualifiche per l'assunzione del settore pubblico. Altri studenti frequentano istituti di istruzione privata post-secondaria in Grecia che non sono riconosciuti dal governo greco. Al momento si tengono ampie discussioni pubbliche sulla riforma della Costituzione al fine di riconoscere l'istruzione superiore privata in Grecia come equipollente al pubblico e stabilire norme comuni per entrambi.\nIl numero di studenti greci che studiano presso le istituzioni europee sta aumentando insieme al sostegno dell'UE allo scambio educativo. Inoltre, circa 5.000 greci studiano negli Stati Uniti, circa la met\u00e0 dei quali frequenta una scuola di specializzazione. La rappresentanza studentesca greca pro capite negli Stati Uniti (una ogni 2.200) \u00e8 tra le pi\u00f9 alte in Europa."}
{"id": "252529", "revid": "1078002", "url": "https://it.wikipedia.org/wiki?curid=252529", "title": "Frenata integrale", "text": "Il sistema di frenata integrale o frenata combinata \u00e8 un brevetto di Moto Guzzi e Brembo, sviluppato per l'uso nel settore motociclistico da gli anni settanta fino a gli anni 90.\nQuesto sistema di frenatura \u00e8 stato montato inizialmente sulle Moto Guzzi e sulle Benelli di quegli anni, ed \u00e8 stato poi utilizzato (con delle varianti) anche da altre case motociclistiche. In questo caso spesso si trattava di sistemi dal funzionamento similare per\u00f2 sviluppati in proprio.\nScopo della Frenata integrale era quello di diminuire gli spazi di frenata dei veicoli a due ruote, ma soprattutto di garantirne la stabilit\u00e0 dinamica durante la frenata in condizioni di assetto critico (in curva).\nDescrizione.\nFunzionamento e vantaggi.\nIl funzionamento \u00e8 di principio abbastanza semplice. Anzich\u00e9 demandare l'azione dei freni anteriore e posteriore a due comandi separati (disco freno anteriore alla leva freno, disco freno posteriore al pedale del freno), con le conseguenti difficolt\u00e0 da parte del pilota di modulare perfettamente l'azione frenante sui due assi nell'infinita variet\u00e0 di assetti dinamici, il sistema prevedeva l'azionamento del disco posteriore e di uno dei due dischi anteriori con un unico comando (il pedale). La leva posta sul manubrio agiva solo sul secondo disco anteriore.\nIl vantaggio era quello di sviluppare forze frenanti bilanciate sui due assi sempre, in caso di frenata molto energica (tipica delle staccate, quindi con moto dritta) il secondo freno anteriore dava la forza frenante supplementare necessaria. Logicamente questo sistema non poteva rimanere cos\u00ec semplice per essere davvero efficace, per cui si \u00e8 continuamente evoluto aggiungendogli sistemi ripartitori di frenata e correttori di frenata che agevolavano ancor di pi\u00f9 il mantenimento delle condizioni di stabilit\u00e0 dinamica del veicolo.\nSvantaggi.\nQuesto sistema, per\u00f2, oltre ad essere molto comodo per i principianti, risulta avere degli svantaggi, come il limitato controllo da parte del motociclista esperto, che in queste condizioni non riesce a dare la giusta dinamica al mezzo correggendo una sola parte del mezzo (davanti o dietro). Pur garantendo frenate migliori ai principianti, limita le staccate violente, dove la moto scarica interamente il peso all'anteriore e dove l'utilizzo del freno posteriore porta solo a far sbandare la moto.\nQuesto sistema quindi risulta adatto pi\u00f9 che altro a moto da viaggio, come scooter, turistiche, chopper o simili, mentre risulta sconsigliato su moto come stradali sportive e moto da cross ed enduro.\nScomparsa e ricomparsa.\nA causa di alcune interpretazioni malriuscite di questo sistema (non dell'originale), si \u00e8 per\u00f2 diffusa tra i motociclisti l'idea di pericolosit\u00e0 del sistema, che quindi \u00e8 andato pian piano scomparendo.\nInizialmente, la sempre maggior diffusione degli impianti antibloccaggio ABS ha lasciato presagire la definitiva scomparsa della Frenata integrale dal settore motociclistico, ma poi si \u00e8 sfruttato questo tipo di frenata per far ritornare questo sistema, che \u00e8 stato riutilizzato da moto BMW, con il nome di \"Integral ABS\" e poi anche da altre marche, ma soprattutto su scooter."}
{"id": "252532", "revid": "92723", "url": "https://it.wikipedia.org/wiki?curid=252532", "title": "Delitto politico", "text": "Nel codice penale italiano viene definito delitto politico, dall'art. 8, \u00ab\"ogni delitto, che offende un interesse politico dello Stato, ovvero un diritto politico del cittadino. \u00c8 altres\u00ec considerato politico il delitto comune determinato in tutto o in parte da motivi politici\"\u00bb.\nIn epoca statutaria.\nL'ampia nozione di delitto politico, accolta dal legislatore del 1930, si specifica in due diverse figure di delitto politico rispettivamente previste al primo comma e al secondo comma dell'articolo 8: il delitto politico in senso oggettivo edil delitto politico in senso soggettivo.\nDelitto politico e Costituzione.\nL'individuazione del concetto di delitto politico nell'ordinamento giuridico italiano si fa pi\u00f9 complessa per la presenza di due norme costituzionali, l'art. 10 e l'art. 26, che pur riferendosi al delitto politico, non ne danno una definizione. Da qui la nascita di opposte teorie dottrinali, in particolare la teoria secondo cui la Costituzione avrebbe recepito e assegnato valenza costituzionale alla nozione di cui all'art. 8 del codice penale, e la teoria autonomistica, secondo cui la Costituzione non avrebbe recepito la nozione codicistica ma piuttosto una nozione differente. "}
{"id": "252533", "revid": "729019", "url": "https://it.wikipedia.org/wiki?curid=252533", "title": "Mercury-Atlas 6", "text": "Mercury-Atlas 6 (MA-6) fu una missione nello spazio equipaggiata nel corso del programma Mercury degli Stati Uniti d'America. Il pilota John Herschel Glenn fu il primo astronauta americano in orbita intorno alla Terra.\nL'equipaggio.\nIl 29 novembre 1961, dopo il successo della missione Mercury-Atlas 5 equipaggiata da uno scimpanz\u00e9, la NASA diede l'annuncio ufficiale che il successivo volo del programma Mercury sarebbe spettato a John Herschel Glenn. Al contrario delle precedenti missioni di Alan Shepard e Virgil Grissom questa volta l'obiettivo della missione era di portare la capsula Mercury in un'orbita intorno alla Terra.\nPilota di riserva venne nominato Scott Carpenter.\nGlenn scelse il nome di Friendship 7 (\"Amicizia 7\") per la sua capsula, in onore dei primi sette astronauti del programma spaziale USA.\nPreparazione.\nMercury-Atlas 6 fu il primo volo con equipaggio da eseguire con un razzo vettore del tipo Atlas. Le precedenti missioni Mercury-Redstone 3 e Mercury-Redstone 4 erano stati voli suborbitali con l'ausilio del razzo vettore del tipo Redstone.\nEseguita con successo la missione di collaudo Mercury-Atlas 5 si pot\u00e9 finalmente mirare al raggiungimento del fine primario del programma Mercury, cio\u00e8 di portare un astronauta americano in orbita intorno alla Terra. Per la missione Mercury-Atlas 6 vennero programmate sette orbite intorno alla Terra.\nLa capsula spaziale con il numero di serie 13 venne consegnata a Cape Canaveral il 27 agosto 1961. L'assemblaggio in punta al razzo vettore fu concluso il 2 gennaio 1962. Nelle settimane e nei mesi prima del lancio Glenn e l'equipaggio del centro di controllo a terra eseguirono una miriade di esercitazioni di volo, sia nell'apposito simulatore come pure nella rampa di lancio.\nIl volo venne in un primo momento programmato per il 27 gennaio, dovette per\u00f2 essere spostato pi\u00f9 volte a causa del cielo coperto che non consentiva la ripresa di immagini televisive della fase di lancio. Inoltre venne accertato un difetto nel serbatoio di carburante che rese necessaria un'ulteriore riparazione.\nLa missione.\nIl 20 febbraio la missione Mercury-Atlas 6 venne finalmente lanciata. Dieci minuti pi\u00f9 tardi, la capsula Friendship 7 si trovava in orbita.\nDurante la seconda orbita intorno alla Terra, gli appositi indicatori luminosi della capsula segnalarono che lo scudo termico non si trovava pi\u00f9 nella posizione corretta. Se detta indicazione fosse stata corretta avrebbe significato che la Friendship 7 si sarebbe bruciata durante la fase di rientro nell'atmosfera terrestre. Pertanto il centro di controllo decise di procedere con l'unica opzione possibile in tale circostanza, cio\u00e8 di non staccare i retrorazzi frenanti (come durante le precedenti missioni), bens\u00ec di mantenerli in posizione. Con tale azione si sperava che lo scudo termico parzialmente staccato sarebbe rimasto pi\u00f9 facilmente in posizione fino a quando l'aumento della pressione durante il rientro nell'atmosfera lo avrebbe automaticamente schiacciato contro la capsula mantenendolo in posizione.\nDurante il rientro la Friendship 7 inizi\u00f2 a dondolare notevolmente tanto che il carburante per la regolazione del posizionamento fu ben presto esaurito. In pi\u00f9 il paracadute si apr\u00ec molto prima del previsto. Questo comunque contribu\u00ec a stabilizzare la capsula e consent\u00ec un atterraggio nelle acque dell'oceano Atlantico senza particolari problemi.\nSiccome la Friendship 7, a causa dell'esaurimento del carburante, divenne notevolmente pi\u00f9 leggera di quanto precedentemente calcolato, il punto d'atterraggio previsto venne mancato di oltre 60 chilometri. L'incrociatore \"USS Noa\" raggiunse la capsula e la port\u00f2 a bordo con l'astronauta ancora all'interno. Solo dopo questo recupero, Glenn azion\u00f2 il congegno esplosivo per staccare il portello d'uscita. Durante questa manovra si fer\u00ec lievemente alla mano, fatto che comunque intercorse a tutti gli astronauti delle missioni successive. L'astronauta venne immediatamente visitato e sottoposto ad accurate analisi mediche. Oltre a essere sfinito e soffrire di sete non dimostr\u00f2 comunque di aver subito particolari inconvenienti fisici durante la missione.\nLa missione di Glenn sar\u00e0 per lungo tempo il suo unico volo nello spazio. Nel 1998, dunque all'et\u00e0 di 77 anni, parteciper\u00e0 alla missione dello Space Shuttle STS-95 per studi sulla fisiologia dell'uomo in et\u00e0 avanzata e i suoi problemi nello spazio. Il volo fu un successo.\nImportanza per il programma Mercury.\nCon questa missione del primo americano in orbita terrestre, gli Stati Uniti avevano raggiunto l'Unione Sovietica nella corsa verso lo spazio, anche se questa rimase in vantaggio per quanto riguardava il numero e la durata dei voli. Glenn venne festeggiato come un eroe. Infatti con tale missione era stato raggiunto l'obiettivo primario di tutto il programma Mercury. Ci\u00f2 nonostante furono immediatamente programmate ulteriori missioni con capsule Mercury lanciate con razzi vettori del tipo Atlas. Infatti per la missione Mercury-Atlas 7 Deke Slayton era gi\u00e0 stato annunciato ufficialmente come pilota della missione."}
{"id": "252534", "revid": "123095648", "url": "https://it.wikipedia.org/wiki?curid=252534", "title": "Approssimazione di Born-Oppenheimer", "text": "L'approssimazione di Born-Oppenheimer, nota anche come approssimazione adiabatica, \u00e8 una tecnica, dovuta ai fisici Max Born e Robert Oppenheimer, usata in chimica quantistica e nella fisica della materia condensata al fine di disaccoppiare i moti dei nuclei e degli elettroni, ovvero per separare le variabili corrispondenti al moto nucleare e le coordinate elettroniche nella equazione di Schr\u00f6dinger associata alla Hamiltoniana molecolare, basandosi sul fatto che le tipiche velocit\u00e0 elettroniche sono molto maggiori di quelle nucleari.\nDescrizione.\nDerivazione euristica dell'approssimazione.\nPoich\u00e9 le masse dei nuclei atomici sono molto maggiori di quelle degli elettroni orbitanti (un nucleone pesa circa 2000 volte pi\u00f9 di un elettrone) e poich\u00e9 elettroni e nuclei sono sottoposti alla stessa forza, gli elettroni hanno velocit\u00e0 molto maggiori di quelle dei nuclei.\nPer avere un'idea degli ordini di grandezza coinvolti, notiamo che la velocit\u00e0 tipica di un elettrone all'interno di un atomo \u00e8 circa formula_1 (velocit\u00e0 di Fermi) mentre quella di un nucleo \u00e8 circa formula_2 (velocit\u00e0 del suono).\nIl sistema di elettroni pu\u00f2 quindi rispondere rapidamente a cambiamenti nella configurazione dei nuclei, rimanendo cos\u00ec nello stato fondamentale (per quella particolare configurazione).\nPossiamo cos\u00ec considerare il moto degli elettroni disaccoppiato da quello dei nuclei, cosa che permette di eliminare alcuni termini dall'equazione di Schr\u00f6dinger: in pratica si va oltre, risolvendo il problema quantistico solo per i sistemi di elettroni e trattando i nuclei o come fissi in un reticolo oppure con qualche grado di libert\u00e0 fononico. I termini trascurati dell'Hamiltoniana completa si prendono in considerazione ad un livello successivo; in una molecola, essi sono detti coupling vibrazionale.\nProcedimento.\nL'approssimazione di Born-Oppenheimer consiste schematicamente di tre passi successivi:\nValidit\u00e0.\nL'approssimazione di Born Oppenheimer \u00e8 valida nella maggioranza dei casi di interesse ed \u00e8 una parte fondamentale e di routine nello studio di solidi e sistemi molecolari. Essa si pu\u00f2 considerare valida quando gli stati elettronici della molecola presa in esame sono ben separati, ovvero quando non vi sono stati degeneri (o prossimi ad esserlo). \u00c8 implicitamente usata nella maggior parte dei problemi di chimica computazionale."}
{"id": "252536", "revid": "26601", "url": "https://it.wikipedia.org/wiki?curid=252536", "title": "ChievoVerona", "text": ""}
{"id": "252537", "revid": "1543377", "url": "https://it.wikipedia.org/wiki?curid=252537", "title": "Charles de Foucauld", "text": "Il 13 novembre 2005 \u00e8 stato proclamato beato da papa Benedetto XVI. Il 27 maggio 2020 la Santa Sede ha attribuito alla sua intercessione un miracolo, che consentir\u00e0 la sua canonizzazione, prevista per il 15 maggio 2022.\nBiografia.\nL'infanzia e la giovinezza.\nCharles de Foucauld nacque a Strasburgo, da nobile famiglia, che si trasfer\u00ec pochi mesi dopo la sua nascita a Wissembourg, dove trascorse la prima infanzia. Nel 1864, all'et\u00e0 di sei anni, perse entrambi i genitori e fu affidato al nonno materno. Nel 1876 entr\u00f2 all\"\u00c9cole Sp\u00e9ciale Militaire de Saint-Cyr\". Due anni dopo, alla morte del nonno, ricevette un'ingente eredit\u00e0 che dilapid\u00f2 in poco tempo. Non si dimostr\u00f2 uno studente brillante: arriv\u00f2 ultimo nelle selezioni del proprio corso, anche perch\u00e9 distratto dalla relazione con una fanciulla di dubbia reputazione. Nel 1880 si trasfer\u00ec in Africa, in Algeria. Si distinse per le sue buone qualit\u00e0 di soldato, ma lasci\u00f2 l'esercito per dedicarsi a spedizioni geografiche in Marocco avendo come guida il rabbino Mardoch\u00e9e Aby Serour e studiare l'arabo e l'ebraico. Fidanzatosi con una fanciulla, Marie-Marguerite Titre, fu costretto a lasciarla per l'ostilit\u00e0 della famiglia. Nel 1885 ricevette la medaglia d'oro dalla Societ\u00e0 francese di geografia per il viaggio di esplorazione del Marocco e l'anno successivo ritorn\u00f2 in Francia.\nLa conversione e la prima scelta religiosa.\nPur essendo stato battezzato, Charles non aveva mai vissuto una vera e propria vita di fede, ma tornato in patria sent\u00ec il bisogno di conoscere meglio la religione cattolica. Inizi\u00f2, cos\u00ec, un cammino spirituale che, agli inizi del 1889, lo port\u00f2 in Palestina, a Nazaret. Rimase affascinato da quella realt\u00e0 e comprese di essere chiamato a vivere come \"viveva la Santa Famiglia di Nazaret\".\nNel 1890 entr\u00f2 nella trappa \"Notre Dame des Neiges\" in Francia, dopo sei mesi per\u00f2 volle ritirarsi in una trappa molto pi\u00f9 povera in Siria, ad Akbes. Redasse, in questo periodo, un primo progetto di congregazione religiosa e chiese di essere dispensato dai voti. Nell'ottobre del 1896 venne mandato a Roma per studiare. Nel 1897 l'abate generale dei Trappisti lo lasci\u00f2 libero di seguire la sua vocazione.\nNello stesso anno si rec\u00f2 a Nazaret, dove lavor\u00f2 come domestico delle monache Clarisse abitando in una capanna del loro giardino. Rest\u00f2 a Nazaret tre anni, visitando anche le zone circostanti come Taybeh, e decise di divenire sacerdote. Tornato in Francia nel 1901, venne ordinato prete a Viviers nell'Ard\u00e8che.\nBeni Abbes e Tamanrasset.\nNel 1901 giunse in Algeria stabilendosi a Beni-Abb\u00e9s nel deserto del Sahara, ai confini con il Marocco. Inizi\u00f2 una vita conforme allo \"stile di Nazaret\", basata sulla preghiera, sul silenzio, sul lavoro manuale e l'assistenza ai poveri. Defin\u00ec le linee del suo pensiero e gli statuti dei \"Piccoli fratelli del Sacro Cuore\", congregazione religiosa che non riusc\u00ec a fondare.\nA B\u00e9ni Abb\u00e8s fond\u00f2 un romitorio, dove accolse i poveri della regione e studi\u00f2, per agevolare il lavoro dei futuri missionari, la lingua dei Tuareg. Viaggi\u00f2 nel deserto e tra le citt\u00e0 algerine e, a Tamanrasset, fond\u00f2 un eremo.\nSi impegn\u00f2, inoltre, nella difesa delle popolazioni locali dagli assalti dei predoni.\nSi rec\u00f2 tre volte in Francia, tra il 1901 ed il 1913, nell'intento di fondare l'\"Unione dei fratelli e delle sorelle del Sacro Cuore\", associazione di laici per l'evangelizzazione dei popoli.\nNel 1916 costru\u00ec, intorno all'eremo di Tamanrasset, un fortino per proteggere la popolazione dai predoni. Nello stesso anno, il 1\u00ba dicembre, proprio durante un loro assalto, perse la vita.\nIn Francia, l'Associazione dei fratelli e delle sorelle del Sacro Cuore di Ges\u00f9, il cui statuto era stato approvato dalle autorit\u00e0 religiose, contava appena quarantanove iscritti.\nLa famiglia spirituale.\nDe Foucauld non riusc\u00ec a fondare i \"Piccoli fratelli del Sacro Cuore\", riusc\u00ec appena a far riconoscere l'associazione di fedeli, che contava un numero minimo di aderenti. La diffusione dei suoi scritti e la fama circa la radicalit\u00e0 evangelica della sua vita hanno fatto s\u00ec che nascessero, nel corso degli anni, ben diciannove differenti famiglie di laici, preti, religiosi e religiose che vivono il Vangelo nel mondo seguendo le sue intuizioni (tra le maggiori, le fraternit\u00e0 dei Piccoli fratelli e delle Piccole sorelle di Ges\u00f9). Buona parte di esse si raccoglie nell'associazione Famiglia spirituale di Charles de Foucauld. Inoltre, la spiritualit\u00e0 di De Foucauld \u00e8 tra gli elementi ispiratori dell'azione di Kiko Arg\u00fcello, iniziatore del Cammino neocatecumenale, dell'opera di Annalena Tonelli e di padre Andrea Gasparino, per riferirsi a realt\u00e0 particolarmente note in Italia.\nCulto.\nBeatificazione.\nPadre Charles de Foucauld \u00e8 stato beatificato da papa Benedetto XVI il 13 novembre 2005. Durante la cerimonia, officiata da Jos\u00e9 Saraiva Martins, prefetto della Congregazione delle cause dei santi, il papa ha affermato che la sua vita \u00e8 \"un invito ad aspirare alla fraternit\u00e0 universale\".\nCanonizzazione.\nIl 27 maggio 2020 la Santa Sede ha attribuito alla sua intercessione un nuovo miracolo, che consentir\u00e0 la canonizzazione del beato, prevista per il 15 maggio 2022.\nL'opera scientifica.\nA Tamanrasset padre Charles de Foucauld intraprese lo studio della lingua berbera dei tuareg, inizialmente col solo scopo di tradurre in tale lingua i Vangeli, ma in seguito soprattutto per conoscere a fondo la ricca cultura orale di quel popolo.\nLe opere da lui composte sulla lingua berbera sono:"}
{"id": "252538", "revid": "125770122", "url": "https://it.wikipedia.org/wiki?curid=252538", "title": "Oliver Bierhoff", "text": "Ha giocato, tra le altre squadre, nell'Udinese, con cui vinse il titolo di capocannoniere della Serie A, e nel Milan, con cui vinse uno scudetto. Ha inoltre vestito per sei anni la maglia della nazionale tedesca, con la quale ha disputato 70 partite segnando 37 gol, vincendo il (con una sua doppietta nella finale) e piazzandosi al secondo posto al campionato del mondo del 2002.\nBierhoff ha concluso la sua carriera nel 2003 ed \u00e8 ora direttore sportivo della Federazione Calcio Tedesca (DFB).\nBiografia.\nSi \u00e8 sposato con Klara Szalantzy, gi\u00e0 compagna di Dra\u017een Petrovi\u0107. Laureato in economia, ricopre il ruolo di manager della nazionale tedesca: tiene i rapporti con gli sponsor e con i club, organizza la logistica e cura la comunicazione.\nCaratteristiche tecniche.\nTecnicamente grezzo con il pallone tra i piedi, era per\u00f2 un grande specialista del gioco aereo: sul finire degli anni '90 era ritenuto il migliore colpitore di testa in circolazione.\nCarriera.\nGiocatore.\nClub.\nGli inizi tra Germania e Austria, l'approdo in Italia.\nEsordisce a 18 anni nella Bundesliga fra le file del Uerdingen, squadra con la quale disputa i suoi primi due campionati, prima di passare, nel 1988 all'Amburgo. Nel gennaio del 1990 \u00e8 ceduto al Borussia M\u00f6nchengladbach dove gioca per pochi mesi. Dopo la stagione 1989-1990 si accasa in Austria al Salisburgo, segnando 23 gol.\nAnche gli osservatori italiani fanno caso a lui e a fine stagione si accasa all', che lo gira poi in prestito all' di Costantino Rozzi.\nL'esordio in Serie A non \u00e8 dei migliori: diciassette partite con soli due gol, uno contro il Foggia e l'altro contro l'Inter. L'Ascoli retrocede in Serie B. In maglia bianconera Bierhoff disputa tre campionati cadetti. Il suo sar\u00e0 un pronto riscatto, con il titolo di capocannoniere nel 1992-93 e di vice nel 1993-94. Nulla pu\u00f2 invece, alla terza stagione fra i cadetti, per evitare la retrocessione agli ascolani.\nUdinese e Milan.\nNel 1995 Bierhoff passa cos\u00ec all' per 2,5 miliardi di lire e segna 18 gol in campionato. Nel 1996-1997 l'Udinese si piazza al quinto posto, che all'epoca garantiva la partecipazione alla Coppa UEFA. Nel 1997-1998 i friulani ottengono il terzo posto dietro e , mentre Bierhoff sar\u00e0 capocannoniere con 27 gol: era dal 1960-1961 che un giocatore di Serie A non segnava tanto (all'epoca fu Sergio Brighenti).\nPer la stagione 1998-1999 passa al , dove \u00e8 chiamato a fare coppia con George Weah: in campionato mette a segno 19 gol, 14 dei quali di testa, contribuendo alla vittoria dello scudetto. Resta al Milan per altre due stagioni, concludendo la sua esperienza in rossonero con 119 presenze e 44 reti.\nUltimi anni.\nNel 2001 si trasferisce al Monaco, dove rimane per una sola stagione.\nAll'et\u00e0 di 34 anni rientra in Italia, per chiudere la carriera al Chievo. Con i suoi gol (in 26 presenze in campionato sono sette, tra cui una memorabile tripletta contro la , nella partita persa per 4-3 in trasferta il 24 maggio 2003) contribuisce a condurre la squadra veronese al settimo posto finale, a un passo dalla qualificazione alla Coppa UEFA. Al termine dell'annata ufficializza il proprio ritiro dall'attivit\u00e0 agonistica.\nNazionale.\nDurante la sua militanza nell'Udinese, Bierhoff \u00e8 convocato per la prima volta nella nazionale maggiore tedesca, con cui esordisce il 21 febbraio 1996 contro il Portogallo. In poco pi\u00f9 di due anni mette a segno 20 gol in nazionale. \u00c8 anche fra i protagonisti del titolo europeo vinto in Inghilterra: subentrato nella finale contro la Repubblica Ceca, con la sua squadra in svantaggio per 1-0, Bierhoff sigla prima il pareggio e poi il golden goal che vale il trionfo al . Partecipa poi con la maglia tedesca anche ai campionato del mondo 1998 con cinque presenze e tre gol. Trentaquattrenne, viene convocato per il campionato del mondo del 2002, dove segna un gol nella partita contro l'Arabia Saudita. La Germania viene sconfitta in finale dal Brasile: sar\u00e0 questa, per Bierhoff, l'ultima partita in nazionale.\nDirigente.\nDal 29 luglio 2004 inizia la carriera dirigenziale in seno alla federcalcio tedesca, divenendo team manager della nazionale tedesca. Dal 2015 cura inoltre tutte le squadre del settore giovanile e dell'Academy della Federcalcio teutonica..\nDa una riforma strutturale dell'associazione calcistica tedesca il 1\u00ba gennaio 2018 Bierhoff \u00e8 stato direttore sportivo della federcalcio tedesca (\"Direktor Nationalmannschaft und Akademie\").\nStatistiche.\nTra club, nazionali giovanili e nazionale maggiore, Bierhoff ha giocato globalmente 600 partite segnando 264 reti, alla media di 0,44 gol a partita.\nHa disputato, in 17 stagioni da professionista, 443 gare di campionato segnando 185 gol. Ha giocato in quattro nazioni diverse: in Germania, in Austria, in Italia e in Francia e ha vestito la maglia di nove societ\u00e0 calcistiche. Nei campionati italiani ha messo a segno 148 gol (102 in Serie A e 46 in Serie B) in 320 partite (220 in Serie A e 100 in Serie B) e ha giocato per sei anni nella nazionale tedesca (70 gare e 37 gol, nono miglior marcatore di sempre nella nazionale della Germania). \u00c8 l'unico calciatore straniero ad avere vinto la classifica cannonieri sia in Serie A che in Serie B."}
{"id": "252540", "revid": "1104133", "url": "https://it.wikipedia.org/wiki?curid=252540", "title": "The Dreaming (album)", "text": "The Dreaming \u00e8 il quarto album di Kate Bush, pubblicato nel settembre 1982.\nDescrizione.\nSi tratta del primo album completamente prodotto dalla cantante stessa.\nLe canzoni vanno dalle classiche ballate dai suoni celtici (\"Night of the Swallow\") a pezzi sperimentali (\"Sat in Your Lap\", \"The Dreaming\").\nAll'interno delle parti pi\u00f9 sperimentali \u00e8 possibile trovare campionature rimaneggiate della voce di Kate Bush (ad esempio la parte finale di \"Leave It Open\") e suoni al limite della cacofonia (come il verso del mulo in \"Get Out of My House\") - non a caso la stessa artista definisce questo come il suo \"mad album\" (album pazzo).\nLa canzone \"Houdini\" si rif\u00e0 apertamente alla tragica scomparsa dell'illusionista Harry Houdini, mentre il testo di \"Pull Out the Pin\" parla della guerra del Vietnam riportando diversi aneddoti interessanti (ad esempio, il piccolo Buddha d'argento portato dai guerriglieri vietnamiti).\nDall'album sono stati estratti cinque singoli: \"Sat in Your Lap\", \"Night of the Swallow\", \"Suspended in Gaffa\", \"There Goes a Tenner\", \"The Dreaming\"."}
{"id": "252542", "revid": "1573940", "url": "https://it.wikipedia.org/wiki?curid=252542", "title": "Won coreano", "text": "Il won coreano (in coreano \uc6d0) \u00e8 stato la valuta ufficiale dell'Impero coreano dal 1902 al 1910, quando la Corea era ancora un paese unito.\nIl carattere cinese (non pi\u00f9 in uso al sud) e l'etimologia danno il significato di tondo o cerchio alla parola won, stessa definizione e etimo che per lo yen (giapponese) o lo yuan (cinese). Il simbolo del won, (\"\u20a9\") si rappresenta in Unicode come: 20A9 (8361 del sistema decimale).\nStoricamente, il won coreano era suddiviso in 100 jeon (\uc804).\nNel 1910 il won coreano fu sostituito alla pari dallo yen coreano."}
{"id": "252544", "revid": "1728", "url": "https://it.wikipedia.org/wiki?curid=252544", "title": "Archi di Roma", "text": ""}
{"id": "252546", "revid": "1442080", "url": "https://it.wikipedia.org/wiki?curid=252546", "title": "Quadrato eteromagico", "text": "Si dice quadrato eteromagico di ordine \"n\" (intero positivo) una collocazione degli interi da 1 a \"n\"\u00b2 in una matrice quadrata, tale che le somme delle entrate delle righe, delle colonne e delle due diagonali siano tutte diverse. Queste matrici iniettive vengono chiamate anche eteroquadrati. Di quadrati eteromagici non ne esiste alcuno di ordine 2, ma ne esistono per ogni ordine \"n\"\u00a0\u2265\u00a03. Esempi per gli ordini 3, 4 e 5 sono\nformula_1\nVi sono due semplici procedimenti che consentono di costruire rispettivamente quadrati eteromagici di ordine dispari e pari; proprio con tali procedimenti sono stati costruiti gli esempi precedenti. Per \"n\" dispari si collocano i successivi interi nelle caselle incontrate procedendo a spirale a partire, ad esempio, dalla casella superiore pi\u00f9 a sinistra. Se \"n\" \u00e8 pari si collocano i successivi interi procedendo sulle successive righe da destra a sinistra, e quindi scambiando l'1 con il 2.\nSi \u00e8 abbastanza convinti che vi siano esattamente 3120 quadrati eteromagici di ordine 3 essenzialmente diversi, cio\u00e8 non riconducibili ad un altro applicando una delle simmetrie del quadrato. \nCasi molto particolari di quadrati eteromagici sono i quadrati antimagici, quadrati per i quali le 2\"n\"\u00a0+\u00a02 somme forniscono altrettanti interi \"consecutivi\"."}
{"id": "252583", "revid": "287204", "url": "https://it.wikipedia.org/wiki?curid=252583", "title": "Dedicato a mio padre", "text": "Dedicato a mio padre \u00e8 il dodicesimo album della cantante italiana Mina, pubblicato nel dicembre 1967 dalla PDU, etichetta di propriet\u00e0 della cantante.\nStoria.\nIl primo dicembre 1967, Mina fonda a Lugano insieme al padre Giacomo Mazzini, la sua etichetta discografica privata PDU - Platten Durcharbeitung Ultraphone, i cui dischi fino al 1970 saranno distribuiti dalla Durium.\nLa scelta di creare una casa discografica personale nasce probabilmente dal desiderio di gestire in modo autonomo la propria attivit\u00e0 senza dover sottostare alle pressioni dei discografici. La cantante sente la necessit\u00e0 di un repertorio pi\u00f9 ricercato e meno modaiolo ed in effetti le prime pubblicazioni saranno molto valide dal punto di vista artistico, ma meno fortunate nei riscontri delle vendite.\nGi\u00e0 a fine mese pubblica quest'album, che prosegue quanto iniziato con Ri-Fi nei precedenti \"Mina\" (1964) e \"Mina 2\" (1966), ovvero produrre LP studio con inediti che siano per la maggior parte cover di canzoni italiane e straniere, non necessariamente 'del momento', e che soddisfino precisi criteri di 'sensibilit\u00e0 personale'.\nIl disco.\nLa prima edizione, distribuita dalla Durium, presentava una copertina apribile in cartone pesante, con il titolo dell'album e il nome dell'interprete solo all'interno; esternamente due foto senza alcuna didascalia; le incisioni dei brani sul disco erano rigorosamente monofoniche.\nLa ristampa distribuita dalla EMI nel 1970 ha invece copertina a busta chiusa con titolo e nome della cantante ben esposti, mentre i crediti completi si trovano all'interno. Questa edizione, che contiene tutte incisioni in stereofonia, \u00e8 stata rimasterizzata su CD nel 2001 (EMI / PDU 5355082).\nLa prima versione \u00e8 stata pubblicata in Spagna (Discophon S.C. 2.029) nel 1968 con titolo \"Mina\", copertina simile con il volto della cantante pi\u00f9 sorridente.\nTutte le canzoni in inglese, cantate da Mina in lingua originale, sono state inserite, tranne \"Sentimental Journey\", nella raccolta \"Mina for You\" del 1969.\nAugusto Martelli arrangia tutti i brani e dirige la sua orchestra. In \"Lazy River\" (e \"Johnny Guitar\" in \"Mina for You\") si firma Bob Mitchell.\nL'album ha un discreto successo di vendite, risultando il 22\u00b0 pi\u00f9 venduto nel 1968. Nella graduatoria dello stesso anno Mina \u00e8 presente al nono posto con la raccolta \"4 anni di successi\" e addirittura al terzo con l'LP live \"Mina alla Bussola dal vivo\".\nI brani.\nL'unico non inedito \u00e8 \"I discorsi\", lato B del primo 45 giri pubblicato dalla PDU pochi giorni prima. Sull'album avrebbe dovuto prende posto anche il brano del lato principale di quello stesso singolo, \"Trenodia\", canzone costruita da Augusto Martelli sulla melodia del \"Concerto d'Aranjuez\" di Joaqu\u00edn Rodrigo. Ma in seguito alle lamentele di quest'ultimo, il singolo venne ritirato dal commercio e ristampato sostituendo il lato A con La canzone di Marinella di un allora sconosciuto Fabrizio De Andr\u00e9, che, per ironia della sorte, diventer\u00e0 uno dei personaggi di maggior rilevo del cantautorato italiano proprio grazie a questa interpretazione di Mina. \"Trenodia\", esclusa dall'album per \"La canzone di Marinella\", rimane a tutt'oggi incisa solo su quel primo 45 giri, diventato uno dei pezzi pi\u00f9 ambiti dai collezionisti.\n\"I discorsi\", \"La canzone di Marinella\" e \"So\" sono gli unici tre brani in italiano del disco."}
{"id": "252586", "revid": "1718925", "url": "https://it.wikipedia.org/wiki?curid=252586", "title": "Cronaca (genere letterario)", "text": "La cronaca (dal latino \"chronica\" e dal greco \u03c7\u03c1\u03cc\u03bd\u03bf\u03c2 \"chr\u00f3nos\") \u00e8 una semplice forma di narrazione storica che segue il criterio cronologico, riportando gli eventi anno per anno senza dare un'analisi critica e valutativa dei fatti o prendere in considerazione cause, interferenze o ripercussioni degli eventi riportati. In questo genere letterario i fatti rilevanti hanno lo stesso peso di quelli secondari.\nIl termine spesso si riferisce a un libro scritto da un cronachista nel Medioevo che descrive eventi storici in un paese o le vite di nobili o uomini di chiesa, sebbene venga anche riferito al resoconto di eventi pubblici.\nNel VII secolo le chiese inglesi e irlandesi tennero con regolarit\u00e0 i loro annali e da questa tradizione deriv\u00f2 la raccolta di testi chiamata \"Anglo-Saxon Chronicle\", compilata sia in latino sia in sassone. Questo costume si diffuse rapidamente anche in Europa, dove la stessa storiografia medievale nacque sul modello delle semplici cronache, a causa della svalutazione della interpretazione dei fatti. Dal Settecento in poi le cronache si confusero sempre pi\u00f9 con la diaristica. Attualmente il termine viene indicato per lo pi\u00f9 in accezioni metaforiche.\nCronache famose.\nCronache del Regno di Napoli.\nCronache aquilane.\nAll'interno delle cronache del Regno di Napoli, un posto a parte \u00e8 occupato da un cospicuo e composito corpus di cronache di vari autori, vertenti sulla Storia della citt\u00e0 dell'Aquila, solo in parte sopravvissute:\nTra i cronisti che si cimentarono, sono noti:"}
{"id": "252587", "revid": "123785401", "url": "https://it.wikipedia.org/wiki?curid=252587", "title": "Cremona (album)", "text": "Cremona \u00e8 un album della cantante italiana Mina, pubblicato nel 1996.\nIl disco.\nL'album, dedicato alla citt\u00e0 dove \u00e8 cresciuta la popolare artista, \u00e8 il primo disco non doppio di Mina dal 1972. Con \"Cremona\" infatti, Mina interrompe un'abitudine durata pi\u00f9 di vent'anni - e diventata una \u00abgabbia\u00bb - e pubblica un disco singolo composto solo di inediti (o quasi) perch\u00e9 i doppi album \u00abcostano troppo e rischiano di andare contro le esigenze del mercato, spiegano in casa Mediaset\u00bb, societ\u00e0 che ha rilevato la PDU (\"Cremona\" \u00e8 l'ultimo disco - insieme al seguente \"Napoli\" - distribuito dalla EMI prima del definitivo passaggio dell'etichetta alla RTI Music). \u00abA voler essere cinici, si potrebbe dire che il gioco di sua maest\u00e0 [Mina] Mazzini \u00e8 sempre lo stesso: ora esce il disco di inediti [...], sotto l'albero di Natale troveremo quello dei classici napoletani\u00bb.\nAnche in questo caso, non c'\u00e8 nessun rapporto fra il titolo e le canzoni contenute nell'album: \u00ab\u00e8 solo il pretesto per un'insolita copertina con Mina, smagrita e autoironica, [...] paludata in un abito di Versace assurdo quanto basta, incrocio tra una \"mise\" cardinalizia e il manto regale di Grimilde, la matrigna cattiva di Biancaneve\u00bb. La copertina, come le foto interne, raffigurano Mina sullo sfondo dei principali monumenti della sua citt\u00e0. Le foto sono state realizzate in studio e solo successivamente sovrapposte alle vedute di Cremona.\n\u00abLe dieci canzoni di \"Cremona\" mostrano una Mina pi\u00f9 rilassata e meno \"mostruosa\" anche come interprete\u00bb. Si parte con \"Meglio cos\u00ec\", \u00abclassico brano pop di levigata e accattivante fattura\u00bb \u00abcon una serie di acuti da campionessa\u00bb. Poi il duetto con partner Beppe Grillo. Si tratta di \"Dottore\", \u00abvertiginoso rhythm and blues psichiatrico con tanto di sezioni di fiati, voci nere e testo da confessione sul lettino del proprio analista dopo l'ennesimo esaurimento nervoso. [...] Lei \u00e8 al massimo della forma e si concede legati sensuali e caldi, lui fa il Nino Ferrer della situazione, sembra il figlio di un Blues Brother minore\u00bb. \u00abMa dalla farsa psichiatrica si passa subito all'elegia [del sirtakeggiante] \"Succede\", tema quasi banale che lei colora di una malinconia rassegnata e struggente\u00bb.\n\u00abUna Mina straordinariamente brava spazia [poi] dal free-jazz di \"Musica per lui\", sicuramente il brano pi\u00f9 raffinato dell'intero disco, alla bossa nova della folle \"La bacchetta magica\"\u00bb, nella quale la sua voce \u00abrisalta ed esalta\u00bb. Unico pezzo gi\u00e0 noto, \"Ricominciamo\", vecchia hit di Adriano Pappalardo, \u00e8 \u00abuna jam session rock, ma eccitante, e soprattutto [...] un gioiello\u00bb in cui \u00abMina si diverte, negli acuti, a esagerare con strappi e falsetti per una timbrica fra Cyndi Lauper e Madonna\u00bb. Incisa inizialmente solo come sigla finale per l'ultima puntata della trasmissione televisiva \"Mai dire gol\" della Gialappa's Band, viene a grande richiesta inserita nel disco.\n\u00abAllegra e ballabile, grazie al lavoro dei chitarristi sudamericani Pato \"Angel\" Garcia e Hernesto Hernandez, risulta \"Boh!\"\u00bb, \u00abquasi una comica alla Ridolini su un approccio che sembra funzionare e poi invece... nulla\u00bb. Dopo le \u00abnuances impalpabili\u00bb della romantica \"Io sar\u00f2 con te\", il disco si chiude con l'\u00abesplosivo\u00bb battistrada radiofonico dell'album, \"Volami nel cuore\", ballata \u00abappassionata [...] dove la voce con spiazzante acrobazia proprio il volo citato tenta di mimare\u00bb e con la \u00abspigliata [e] incalzante\u00bb \"Ma tu ci pensi\", scritta da Massimiliano Pani.\nIn definitiva \u00abl'album \u00e8 eccellente, omogeneo nello stile musicale che trova nell'interpretazione di Mina l'aspetto pi\u00f9 affascinante\u00bb, un \u00abgran bel lavoro [...] che appaga da anni di cocenti delusioni[.] Un disco che mostra la sua isolata grandezza [e] brani che scuotono con quella voce che tutto fascia e sfascia\u00bb."}
{"id": "252593", "revid": "118570388", "url": "https://it.wikipedia.org/wiki?curid=252593", "title": "Famiglia spirituale di Charles de Foucauld", "text": "La Famiglia spirituale di Charles de Foucauld \u00e8 un'associazione che raccoglie gran parte delle comunit\u00e0 religiose cattoliche che si ispirano al beato Charles de Foucauld.\nContano, in totale, circa 13.000 membri. Hanno finalit\u00e0 simili, ma raccolgono categorie diverse di persone (sacerdoti, laici, religiosi). Non costituiscono un'unica congregazione, ma sono solo legate da comuni riferimenti spirituali e vincoli di fraternit\u00e0.\nLa Famiglia comprende 12 Congregazioni religiose e otto associazioni di vita spirituale:"}
{"id": "252596", "revid": "1226", "url": "https://it.wikipedia.org/wiki?curid=252596", "title": "Robert Thorburn Ayton Innes", "text": ""}
{"id": "252597", "revid": "599", "url": "https://it.wikipedia.org/wiki?curid=252597", "title": "Costante magica", "text": ""}
{"id": "252598", "revid": "1573940", "url": "https://it.wikipedia.org/wiki?curid=252598", "title": "Insectivora", "text": "Gli Insettivori (\"Insectivora\" ) erano, nella classificazione tradizionale, un ordine di Mammiferi, con ampia distribuzione, accomunati dal fatto di avere come principale fonte di cibo gli insetti.\nAttualmente questo taxon \u00e8 ritenuto superato in quanto polifiletico, anche se nel linguaggio comune, in diversi testi non recenti, e nella divulgazione \u00e8 ancora presente. Le famiglie che in passato venivano classificate tra gli insettivori sono, nella moderna classificazione, suddivisi in tre distinti ordini: Afrosoricida, Erinaceomorpha e Soricomorpha. Gli ultimi due gruppi, tuttavia, secondo ricerche pi\u00f9 recenti potrebbero avere un antenato comune e quindi essere inclusi in un ordine a s\u00e9 stante, Eulipotyphla (Douady et al., 2002).\nSistematica.\nAll'ordine Insectivora venivano assegnate classicamente le seguenti famiglie:\nIn passato anche per le seguenti famiglie era stata proposta la collocazione all'interno degli Insettivori:\nMorfologia.\nGli insettivori sono piccoli animali dal muso aguzzo, terminante con una piccola proboscide, rinforzata da cartilagini e con funzione sensoriale tattile. Le dimensioni variano dai 4 cm di lunghezza e 3 g di peso del Mustiolo (\"Suncus etruscus\"), tra i pi\u00f9 piccoli mammiferi viventi, ai 45 cm del Ratto lunare (\"Echinosorex gymnurus\"), coda esclusa.\nAlcune caratteristiche primitive:\nComportamento.\nGli Insettivori hanno abitudini notturne, con vita terrestre, sotterranea o, in alcuni casi, anche acquatica. La dieta \u00e8 tipicamente insettivora, talora carnivora e comprendente piccoli vertebrati.\nSpecie presenti in Italia.\nIn Italia sono presenti 19 specie, in 7 generi e 3 famiglie."}
{"id": "252599", "revid": "453768", "url": "https://it.wikipedia.org/wiki?curid=252599", "title": "V\u00e1c", "text": "V\u00e1c (pronuncia: , in tedesco \"Waitzen\", in slovacco \"Vacov\") \u00e8 un'antica citt\u00e0 ungherese della provincia di Pest, sede episcopale cattolica (la pi\u00f9 estesa, e fino al 1993 anche la pi\u00f9 popolosa, diocesi d'Ungheria), che sorge sulla riva sinistra del Danubio a 32\u00a0km a nord di Budapest e all'inizio dell'Ansa del Danubio.\nStoria.\nTracce di insediamenti preistorici e protostorici sono stati rinvenuti nella citt\u00e0 e nei dintorni.\nStefano I (S.to Stefano, il fondatore dello Stato ungherese) vi stabil\u00ec una delle prime diocesi d'Ungheria nel X secolo, che, gi\u00e0 nella prima met\u00e0 dell'XI secolo, aveva una propria cattedrale in stile romanico, fortificata. Re Geza I, vi fece la propria sede e vi fu sepolto. Fu re B\u00e9la IV che dopo la distruzione della citt\u00e0 da parte dei tartari costru\u00ec la fortezza. La citt\u00e0 si svilupp\u00f2 a tal punto che nel XIV secolo il marco d'argento di V\u00e1c era una valuta corrente a livello nazionale. Nel 1544 anche V\u00e1c, come gran parte delle citt\u00e0 ungheresi, cadde in mano ai turchi che vi rimasero fino al 1686. I turchi, prima di andarsene, la rasero completamente al suolo, lasciando fuori dal terreno solo una torre delle mura civiche che ancora \u00e8 visibile, oggi chiamata \"torre aguzza\". Dopo la cacciata dei turchi, V\u00e1c si trasform\u00f2, grazie all'opera del vescovo italiano Cristoforo Migazzi, in una bella citt\u00e0 barocca e tale \u00e8 tuttora.\nA V\u00e1c vi era una citt\u00e0 ecclesiastica, oggi quartiere, il cui centro \u00e8 \"Konstantin t\u00e9r\", la piazza (dedicata al vescovo Konstantin Schuster, 1886 - 1899) dove si erge la Cattedrale dell'Assunzione, costruita tra 1761 e 1772. La facciata della chiesa \u00e8 decorata da imponenti colonne corinzie ed \u00e8 considerata uno dei modelli del classicismo ungherese. Le sei sculture sull'attico sono di Josef Bechert. Gli affreschi della cupola sono stati dipinti da Anton Maulbertsch. Il vescovo Migazzi, che aveva commissionato l'affresco dell'altare maggiore, la Visitazione, lo aveva poi fatto ricoprire perch\u00e9 non era di suo gusto; l'affresco \u00e8 tornato alla luce solo in occasione di recenti lavori di restauro. Il tesoro della chiesa conserva, tra l'altro, la croce del vescovo Migazzi ed un piviale dell'epoca dell'imperatrice-regina Maria Teresa.\nDati demografici.\nPopolazione.\nFile:\nAntichi nomi.\nIn italiano desueto conosciuta talvolta come \"Vaccia\", "}
{"id": "252600", "revid": "599", "url": "https://it.wikipedia.org/wiki?curid=252600", "title": "Somma magica", "text": ""}
{"id": "252601", "revid": "123778241", "url": "https://it.wikipedia.org/wiki?curid=252601", "title": "Javier Busto", "text": "La vita.\nHa studiato direzione corale con il M\u00b0 Erwin List. Parallelamente agli studi musicali si \u00e8 laureato in Medicina all'Universit\u00e0 di Valladolid. \u00c8 stato direttore del coro Ederki di Valladolid (1971-1976) con cui ha vinto il terzo premio a Tolosa (1975). Nel 1978 ha fondato il coro Eskifaia di Hondarribia che ha diretto fino al 1994 vincendo con esso primi premi ai concorsi internazionali di Ejea de los Caballeros, Tolosa, Avil\u00e9s, Tours, Gorizia, Spittal an der Dr\u00e4u, Mainhausen e Marktoberdorf.\nHa fondato nel 1995 il Kanta Cantemus Korua di Gipuzkoa con il quale ha ottenuto il primo premio ai concorsi internazionali di Tours nel 1997 e di Tolosa nel 1999.\nLe sue composizioni sono state premiate a Bilbao, Tolosa e Igualada e pubblicate in Svezia (\"Gehrmans Musikf\u00f6rlag\"), USA (\"Walton, Alliance Music P. and Santa B\u00e1rbara\"), Germania e paesi germanofoni, dove ha contribuito a diffondere buona parte della produzione compositiva per ensemble corali misti e non, con o senza aggiunte strumentali del compositore transavanguardista Luc-Marc des Pasquier (\"Der Gletscher des Teufels\", \"Cockburn Insel\", \"R\u00f6mische Stra\u00dfen\", \n\"Eine Dorfvignette\", e \"Ich und Katharina\" -erste Einleitung-) ; Germania (\"Ferrimontana\") e Spagna (\"bustovega\").\nDocente di direzione corale in Spagna, Francia, Svezia, Venezuela, prende parte regolarmente alle giurie dei pi\u00f9 importanti concorsi corali quali Arezzo, Debrecen, Las Palmas de Gran Canaria, Tours, Takarazuka (Giappone), Tolosa, ed \u00e8 membro del comitato tecnico del concorso di Tolosa e del Festival di Legnano. \u00c8 stato direttore ospite in numerose occasioni quali: il \"IV World Symposium on Choral Music - 1996\", a Sydney (Australia), e a K\u014dbe \u2013 Osaka - Tokyo (1998), ospite d'onore a Tokyo Cantat nel 2000 e nel 2002 all'Americafest International Women's Singing Festival, Seattle (EEUU) (2001), all'Europa Cantat Festival in Barcellona (2003), e ha diretto illustri cori in Giappone, Svezia, Canada (Elektra Women's Choir) , Italia (Corale Zumellese, Corale Renato Portelli, Coro citt\u00e0 di Roma), Argentina (Lagun Onak Choir), Buenos Aires.\nLa sua musica.\nLa produzione di Javier Busto \u00e8 quasi totalmente rivolta alla musica corale. Il suo stile \u00e8 fluido, cantabile e caratterizzato da una continua ricerca armonica, soprattutto mediante l'utilizzo di accordi di 11ma di 13ma e intervalli di seconda, e ritmica mediante l'ausilio di numerose formule provenienti dalla tradizione popolare, soprattutto spagnola (es. zorongo, habanera ecc..)\nL'autore rivolge particolare attenzione al rapporto testo \u2013 musica, spesso utilizzando artifici madrigalistici.\nIl brano che lo ha reso celebre, l'Ave Maria, riassume in s\u00e9 il suo pensiero musicale."}
{"id": "252602", "revid": "599", "url": "https://it.wikipedia.org/wiki?curid=252602", "title": "Quadrato magico normale", "text": ""}
{"id": "252603", "revid": "399", "url": "https://it.wikipedia.org/wiki?curid=252603", "title": "Gianni Letta", "text": "Biografia.\nInfanzia e istruzione.\nGianni Letta nacque nel 1935 ad Avezzano da Vincenzo, podest\u00e0 di Aielli, e Maria De Vincentiis, secondo di otto figli, tra cui Giorgio (padre di Enrico). Conseguita la maturit\u00e0 classica, entr\u00f2 a lavorare come operaio allo zuccherificio di Avezzano all'et\u00e0 di diciotto anni, diventando poi direttore del reparto chimico. Studi\u00f2 poi giurisprudenza all'Universit\u00e0 degli Studi di Roma \"La Sapienza\", laureandosi e esercitando per alcuni anni la professione forense nello studio legale del padre.\nCarriera giornalistica.\nEntrato nel mondo del giornalismo, divent\u00f2 dapprima corrispondente della Rai e dell'ANSA dall'Aquila, capoluogo della sua regione di origine, diventando poi capo della redazione locale del quotidiano romano \"Il Tempo\". Nel 1958 si trasfer\u00ec a Roma come redattore nella sede nazionale del \"Tempo\", diventando giornalista professionista nel 1961, registrandosi nell'ordine del Lazio il 1\u00ba marzo di quell'anno.\nRimasto nel giornale romano per diversi anni, nel 1971 fu nominato direttore amministrativo dello stesso quotidiano; fu quindi amministratore delegato delle societ\u00e0 editrice e stampatrice del \"Tempo\", la \"Societ\u00e0 Editoriale Romana\" e la \"Tipografica Colonna\". L'8 aprile 1973 succedette a Renato Angiolillo, fondatore e primo direttore del giornale, che di l\u00ec a poco sarebbe deceduto, alla direzione del \"Tempo\", mantenendo l'incarico per pi\u00f9 di quindici anni, fino al 17 aprile 1987. Fu quindi contemporaneamente direttore del giornale e amministratore delegato della societ\u00e0 editrice, pratica in seguito vietata dall'ordine dei giornalisti.\nLasci\u00f2 poi il giornale romano per divenire, il 9 luglio 1987, vicepresidente nazionale e direttore dell'ufficio di Roma del settore comunicazioni del gruppo Fininvest, all'epoca guidato da Silvio Berlusconi e Fedele Confalonieri.\nRicopr\u00ec anche il ruolo di capo dell'ufficio stampa della Federazione Nazionale dei Cavalieri del Lavoro e, successivamente, quello di capo dell'ufficio studi e documentazione dell'Ente Palazzo della Civilt\u00e0 del Lavoro. In ambito televisivo, fu attivo come curatore e conduttore di alcune rubriche, tra cui \"Italia Domanda\" su Canale 5, programma a cadenza settimanale di dibattito politico-culturale.\nCarriera politica.\nDopo la vittoria elettorale del Polo delle Libert\u00e0 alle elezioni politiche del 1994 e il successivo incarico di formare un esecutivo presieduto da Silvio Berlusconi, lo stesso Berlusconi volle e propose Letta come sottosegretario di Stato alla Presidenza del Consiglio dei ministri. Il giorno successivo giur\u00f2 quindi nelle mani del Presidente della Repubblica Oscar Luigi Scalfaro come sottosegretario alla Presidenza del Consiglio con le funzioni di segretario del Consiglio dei ministri nel governo Berlusconi I, rimasto in carica fino all'anno successivo, dimettendosi dall'incarico di vicepresidente di Fininvest Comunicazioni.\nNel corso della XIII Legislatura, iniziata anticipatamente nel 1996, Letta rest\u00f2 al fianco di Berlusconi come suo consigliere. Si occup\u00f2 di organizzare presso la propria casa una cena con Massimo D'Alema nel giugno del 1997, conclusasi con il cosiddetto \"patto della crostata\", sulla riforma della Costituzione, mai entrata in vigore, da raggiungersi presso la Commissione bicamerale. Ricopr\u00ec nuovamente l'incarico di sottosegretario alla Presidenza del Consiglio nel quinquennio dei governi Berlusconi II e III (2001-2006). Come sottosegretario fu presente al colloquio del 2 maggio 2005 tra le autorit\u00e0 italiane e l'ambasciatore statunitense Mel Sembler sul caso dell'omicidio di Nicola Calipari in Iraq durante le fasi finali della liberazione di Giuliana Sgrena; nel 2010 WikiLeaks e \"The Guardian\" rivelarono delle comunicazioni di Sembler che potrebbero far ipotizzare che il rapporto italiano sostenesse la tesi del \"tragico incidente\" per ridurre ulteriori inchieste della magistratura, evitare che la vicenda danneggiasse i rapporti bilaterali Italia-USA e l'impegno militare italiano in Iraq.\nNel 2006 Berlusconi propose la candidatura di Gianni Letta come Presidente della Repubblica Italiana. L'8 maggio 2006, nella votazione per l'elezione del Presidente della Repubblica, Letta ottenne al primo scrutinio 369 voti, non riuscendo dunque a raggiungere il quorum di due terzi dell'assemblea (673 voti); raccolse poi 11 voti al secondo scrutinio, 10 voti al terzo scrutinio e 6 voti al quarto e ultimo scrutinio, che port\u00f2 all'elezione di Giorgio Napolitano.\nNel 2008, a seguito delle elezioni politiche anticipate, Letta torn\u00f2 sottosegretario alla Presidenza del Consiglio nel governo Berlusconi IV, succedendo al nipote Enrico, in carica con il governo Prodi II; nello stesso governo svolse anche le funzioni di autorit\u00e0 delegata per la sicurezza della Repubblica. Il 12 novembre 2011, giorno delle dimissioni del quarto governo Berlusconi, Letta espresse l'intenzione di voler lasciare la politica; il 16 novembre, al termine del giuramento del governo Monti, il Presidente della Repubblica Giorgio Napolitano ringrazi\u00f2 pubblicamente Letta per i suoi anni di lavoro nel governo.\nNonostante i suoi incarichi governativi presso i quattro governi di centro-destra guidati da Berlusconi, Letta non \u00e8 stato mai iscritto a Forza Italia, al Popolo della Libert\u00e0 o ad altri partiti. Il 18 gennaio 2014 \u00e8 stato tra i fautori del \"Patto del Nazareno\", tra Silvio Berlusconi e il segretario del Partito Democratico, nonch\u00e9 futuro presidente del Consiglio Matteo Renzi, con gli obiettivi di procedere a una serie di riforme fra cui quella del , la trasformazione del Senato in \"Camera delle autonomie\" e l'approvazione di una nuova legge elettorale.\nNel giugno 2016 Berlusconi, in convalescenza per un'operazione al cuore, gli lasci\u00f2 la direzione politica del partito Forza Italia, affiancato da Niccol\u00f2 Ghedini, con anche il compito di tenere i rapporti istituzionali con la Presidenza della Repubblica e la Presidenza del Consiglio. Anche successivamente, nel 2020, Letta \u00e8 stato alla guida di Forza Italia, da non iscritto, e nello stesso anno ha preso parte alle riunioni del Coordinamento di Presidenza del partito durante l'emergenza Coronavirus.\nAltre attivit\u00e0.\nDal 5 luglio 2013 \u00e8 presidente dell'associazione Civita, un'associazione no-profit che si occupa di arte e cultura, dopo esserne stato socio fondatore e presidente onorario dal 2009. \u00c8 inoltre membro del comitato esecutivo dell'Aspen Institute Italia, presidente onorario della fondazione Guido Carli e vice-presidente della Societ\u00e0 Dante Alighieri e dell'Accademia Nazionale di Santa Cecilia dal luglio del 2015. Dal novembre del 2019 \u00e8 inoltre Presidente dell'Accademia nazionale d'arte drammatica.\nDal 18 giugno 2007 Letta \u00e8 membro dell\"'advisory board\" di Goldman Sachs International con compiti di consulenza strategica per le opportunit\u00e0 di sviluppo degli affari, con focus particolare sull'Italia.\nNel 1982 comparve nel film di Alberto Sordi \"Io so che tu sai che io so\" nella parte di s\u00e9 stesso.\nProcedimenti e indagini giudiziarie.\nL'8 aprile del 1993, come vicepresidente della Fininvest Comunicazioni, Letta venne interrogato dal magistrato Antonio Di Pietro e ammise che nel 1988 l'allora segretario del PSDI, Antonio Cariglia, lo contatt\u00f2 alla vigilia delle elezioni europee per avere pi\u00f9 spazio sulle reti della Fininvest e per avere dei contributi per il partito. Letta conferm\u00f2 di avere versato al PSDI una somma, probabilmente di circa 70 milioni di lire. Il reato di violazione della legge sul finanziamento ai partiti era per\u00f2 stato amnistiato, nel 1990, fino al 1989.\nNel novembre 2008 Gianni Letta fu indagato per i reati di associazione per delinquere, abuso d'ufficio, turbativa d'asta e truffa aggravata, in concorso con altri, tra cui Mario Morcone, in riferimento a presunti favori per l'affidamento a una holding di cooperative, legata al movimento Comunione e Liberazione, dell'appalto per la ristorazione di un centro di assistenza per richiedenti asilo nel comune di Policoro. Il capo di accusa di associazione per delinquere fu archiviato gi\u00e0 all'inizio del 2009 e, dopo un conflitto di competenza tra le procure di Potenza e Roma, la procura generale della Repubblica affid\u00f2 il prosieguo dell'indagine alla procura di Lagonegro. Nel marzo 2011 i pubblici ministeri della procura di Lagonegro chiesero di archiviare l'inchiesta \"perch\u00e9 non hanno commesso reato\"; il 12 maggio 2012 il giudice per le indagini preliminari di Lagonegro archivi\u00f2 quindi il procedimento \"per infondatezza della \"notitia criminis\", relativamente a tutti i reati ipotizzati e nei confronti di tutti gli indagati\".\nVita privata.\nGianni Letta \u00e8 sposato con Maddalena Marignetti e ha due figli: Giampaolo, amministratore delegato di Medusa Film, e Marina."}
{"id": "252604", "revid": "125429140", "url": "https://it.wikipedia.org/wiki?curid=252604", "title": "Antonio Marzano", "text": "Presidente del Consiglio Nazionale dell'Economia e del Lavoro (CNEL) nella VIII consiliatura (2005 - 2010), confermato nella IX consiliatura fino a luglio 2015. Da luglio 2009 Presidente AICESIS (Associazione Internazionale dei Consigli Economici e Sociali ed Istituzioni Similari, in pratica i \"CNEL del mondo\"). Dal luglio 2011, terminato il biennio quale presidente Aicesis, \u00e8 stato nominato presidente d'onore. Ministro delle attivit\u00e0 produttive durante il Governo Berlusconi II.\nBiografia.\nProfessore ordinario di Politica Economica e Finanziaria e di Storia e Politica Monetaria, ha insegnato presso la facolt\u00e0 di Scienze politiche della Sapienza di Roma, la LUISS-Guido Carli, la Facolt\u00e0 di Economia e Commercio dell'Abruzzo, di cui \u00e8 stato primo Preside. Vanta un'ampia pubblicistica, tra cui spicca la recente riedizione del suo libro \"Politica Macroeconomica\". \u00c8 membro della Fondazione Italia USA.\nEsponente di Forza Italia dalla fondazione nel 1994 (ha restituito la tessera n. 9 con l'assunzione della carica di Presidente CNEL).\nNel gennaio 1995 \u00e8 indicato come ministro ai Trasporti nel governo Dini, ma rifiuta dopo 24 ore.\nEletto deputato alla Camera nel 1996 per Forza Italia, nel proporzionale, nella circoscrizione Veneto 1 con il ruolo di vice capogruppo fino al 10 aprile 1994 e poi di vice capogruppo vicario di Forza Italia alla Camera fino a fine legislatura.\nNel 2001 \u00e8 rieletto deputato e viene indicato come Ministro delle attivit\u00e0 produttive del secondo Governo Berlusconi.\nAl Ministero per le Attivit\u00e0 Produttive.\nTra i provvedimenti varati in qualit\u00e0 di Ministro delle attivit\u00e0 produttive del Governo Berlusconi II vanno ricordati:\nTra gli altri provvedimenti approvati dal suo dicastero, c'\u00e8 un decreto firmato il 24 marzo 2005 che ha vietato (a partire dal 19 luglio dello stesso anno) la vendita di acqua del rubinetto nei locali pubblici, obbligando i gestori a somministrare bottiglie di acqua minerale, pena una multa di alcune migliaia di euro.\nIl provvedimento \u00e8 stato giustificato con ragioni igienico-sanitarie in quanto l'acqua servita in bottiglia non presenta gli stessi rischi di quella portata nei bicchieri, lavati ma anche utilizzati da parecchie persone. In precedenza, l'acqua poteva essere fornita gratuitamente dai pubblici esercizi.\nNel 2005 diviene Presidente del Consiglio Nazionale dell'Economia e del Lavoro (CNEL).\nCommissione Roma capitale.\nHa presieduto, dal 25 settembre 2008 al 31 marzo 2009, la Commissione per il futuro di Roma Capitale. Istituita con ordinanza del sindaco di Roma Gianni Alemanno, la Commissione ha lavorato con l'obiettivo di \"individuare le linee di sviluppo in grado di rafforzare il ruolo nazionale e internazionale della citt\u00e0 di Roma, analizzare le criticit\u00e0, creare una banca di proposte progettuali\". Il Rapporto finale e il volume dedicato alle \"schede progettuali\" sono stati presentati il 12 maggio 2009 durante una conferenza stampa in Campidoglio.\nDalla motivazione ufficiale per l'assegnazione del Premio Scanno conferitogli il 15 settembre del 2007: \"\"Antonio Marzano \u00e8 persona ai vertici del mondo istituzionale...in contemporanea \u00e8 significativamente inserito nel mondo accademico, come testimonia il suo magistero d'insegnamento...ha continuamente svolto un'attivit\u00e0 scientifica di alto profilo\".\" Viene proclamato vincitore del XXXV Premio Scanno in considerazione sia della sua attivit\u00e0 accademica e scientifica sia del suo impegno in ruoli di alta professionalit\u00e0 istituzionale."}
{"id": "252605", "revid": "1318789", "url": "https://it.wikipedia.org/wiki?curid=252605", "title": "Giuliano Urbani", "text": "Biografia e attivit\u00e0 politica.\nAllievo di Norberto Bobbio, si \u00e8 laureato in scienze politiche all'Universit\u00e0 degli Studi di Torino. Dal 1969 al 1983 insegna politica comparata nella facolt\u00e0 di Scienze politiche e sociali \"Cesare Alfieri\" dell'Universit\u00e0 degli Studi di Firenze; dal 1984 \u00e8 professore ordinario di scienza della politica e direttore del Centro studi e ricerche di politica comparata all'Universit\u00e0 \"Bocconi\" di Milano. Nel maggio 2005 viene nominato consigliere del Consiglio di amministrazione della RAI.\n\u00c8 stato tra i fondatori del Centro \"Einaudi\" di Torino e lo ha diretto dal 1973 al 1983. Nel 1971 pubblica \"L'analisi del sistema politico\" ed \u00e8 anche autore di numerosi saggi sulle riforme istituzionali. \u00c8 stato consulente (dal 1976 al 1988) della Confindustria e della Montedison. Notevole anche la sua attivit\u00e0 di collaborazione giornalistica con il \"Corriere della Sera\", \"La Stampa\", \"Il Sole 24 Ore\", \"Il Giornale\", \"Il Messaggero\" e per il settimanale \"Il Mondo\".\nNel 1984, mentre erano in corso i lavori della commissione parlamentare per le riforme costituzionali lanci\u00f2 dalle pagine del \"Corriere della sera\" una proposta di un sistema elettorale \"a due fasi\": in un primo turno i cittadini avrebbero dovuto eleggere i parlamentari; nel secondo sarebbero stati chiamati a scegliere i possibili governi tra varie proposte di coalizione.\nGiuliano Urbani \u00e8 stato uno dei fondatori di Forza Italia, avendo elaborato il programma istituzionale del movimento creato da Silvio Berlusconi. \u00c8 anche lui a definire la formula del Polo del Buon Governo, coalizione presentata alle elezioni politiche del 1994 ed in seguito incorporata nel Polo delle Libert\u00e0. Nelle file di Forza Italia viene eletto deputato, per la prima volta, nel marzo del 1994 nella XII Legislatura. Nel Governo Berlusconi I \u00e8 chiamato a ricoprire la carica di Ministro per la funzione pubblica e gli affari regionali.\nNel 1996 nella XIII Legislatura, viene rieletto nelle liste proporzionali. Ricopre gli incarichi di vice presidente della Commissione bicamerale per le riforme istituzionali e vice presidente della Commissione Affari esteri e comunitari della Camera dei deputati. Insieme a Giulio Tremonti elabora un disegno di legge per la riforma del sistema elettorale con legge proporzionale, sul modello di quella tedesca, che prevede uno sbarramento al 5%; inoltre vengono introdotte delle norme specifiche per evitare il cosiddetto \"ribaltone\".\nNel 2001 viene eletto nel collegio uninominale di Arcore e nel collegio proporzionale \"Lombardia 1\" (Milano e provincia) nella XIV Legislatura. Nel Governo Berlusconi II ricopre l'incarico di Ministro dei beni e delle attivit\u00e0 culturali. Del suo ministero si ricordano, in particolare, le polemiche suscitate nel maggio del 2004 in seguito all'approvazione del cosiddetto \"Decreto Urbani\", avente come obiettivo quello di contrastare la pirateria online e la riproduzione non autorizzata di film e musica e che prevede multe salatissime (oltre 15.000 euro) e la pena fino 4 anni di reclusione.\nNell'aprile del 2005, dopo le elezioni regionali, in seguito al rimpasto del governo Berlusconi Giuliano Urbani viene sostituito al Ministero dei Beni culturali da Rocco Buttiglione. Il 3 ottobre 2005 lascia anche il parlamento (dove non rientrer\u00e0 pi\u00f9) per sopraggiunta incompatibilit\u00e0, essendo stato nominato consigliere d'amministrazione della RAI.\nDopo l'attivit\u00e0 politica, nel 2009, assume la carica di presidente del Museo nazionale della scienza e della tecnologia Leonardo da Vinci di Milano. La carica gli viene rinnovata nel 2017.\nProcedimenti penali.\nIl 15 giugno 2007 \u00e8 stato rinviato a giudizio per abuso d'ufficio continuato e aggravato perch\u00e9, in qualit\u00e0 di Consigliere del Consiglio di Amministrazione della RAI, ha contribuito, il 5 agosto 2005, all'elezione di Alfredo Meocci quale Direttore generale della stessa azienda. Il 4 agosto 2005 il Ministro del Tesoro Domenico Siniscalco espresse parere positivo su tale nomina (in seguito il Ministro afferm\u00f2 che il suo assenso alla designazione di Meocci era solo espresso su considerazioni politiche e non di legittimit\u00e0 giuridica). Il 27 aprile 2006, tale nomina fu invece dichiarata incompatibile dall'Agcom, l'Autorit\u00e0 per le Garanzie nelle Comunicazioni, poich\u00e9, in base all'art. 2 comma 9 della legge n. 481 del 14 novembre 1995, Meocci, essendo stato Commissario dell'Agcom fino al marzo 2005, non avrebbe potuto assumere cariche in \"imprese operanti nei settori di competenza\" dell'Authority, quale \u00e8 la Rai, per quattro anni dopo il suo abbandono dell'Agcom.\nNella stessa occasione l'Authority commin\u00f2 alla Rai una multa da 14,3 milioni di euro e a Meocci una multa da 373\u00a0000 euro. A tale decisione la RAI e Meocci si opposero presentando ricorso al Tar del Lazio e poi al Consiglio di Stato. In entrambe le sedi, rispettivamente il 20 luglio e il 20 dicembre 2006, i giudici confermarono la correttezza di quanto stabilito dall'Agcom. Alla Rai venne successivamente inflitta un'ulteriore multa, pari al 10% della precedente sanzione (circa 1,5 milioni di euro), per avere pagato in ritardo la somma dovuta.\nIl 7 marzo 2011, in merito al caso Meocci, \u00e8 stato condannato dalla Corte dei conti al risarcimento di undici milioni di euro, insieme ad altri consiglieri Rai (Gennaro Malgieri, Angelo Maria Petroni, Giovanna Bianchi Clerici e Marco Staderini) e al ministro Domenico Siniscalco.\nVita privata.\n\u00c8 dal 1995 compagno dell'attrice Ida Di Benedetto (la relazione \u00e8 stata resa pubblica dalla coppia nel 2005): quest'ultima ha fondato con la propria figlia Stefania Bifano la casa di produzione cinematografica \"Titania Produzioni \" che ha ricevuto finanziamenti pubblici per 7 milioni di euro per la realizzazione di quattro film negli stessi anni in cui Urbani era ministro della cultura (tra il 2001 e il 2005). Tali finanziamenti furono spesso concessi in tempi molto rapidi rispetto alla norma e tale circostanza ha suscitato le dure critiche di Vittorio Sgarbi e Gabriella Carlucci, come Urbani esponenti di Forza Italia attivi sulle tematiche culturali."}
{"id": "252606", "revid": "599013", "url": "https://it.wikipedia.org/wiki?curid=252606", "title": "Girolamo Sirchia", "text": "\u00c8 stato Ministro della salute tecnico del secondo Governo Berlusconi dall'11 giugno 2001 al 23 aprile 2005.\nBiografia.\nOrigini e formazione.\nNato da padre salemitano e madre milanese, dopo aver conseguito il diploma di laurea in medicina e chirurgia, si specializz\u00f2 successivamente in medicina interna nel 1963. Nel 1972 ha cofondato il \"Nord Italian Transplant\", borsa di scambio multiregionale di organi da trapianto. \nHa svolto nel contempo una carriera accademica all'interno dell'universit\u00e0 italiana prima, e politica poi iniziata con la nomina di assessore ai servizi sociali del comune di Milano nel 1999; \u00e8 stato inoltre Ministro della Salute nel governo Berlusconi II.\nLa carriera politica.\nDurante il suo ministero, dimostrandosi subito contrario ad una nuova sperimentazione del metodo Di Bella riusc\u00ec a varare, nonostante la forte opposizione da pi\u00f9 parti (fumatori, gestori di locali, produttori di tabacco), una innovativa norma a tutela della salute pubblica e dei diritti dei non fumatori, estendendo il divieto di fumo in tutti i locali pubblici (Legge 16 gennaio 2003, n. 3). La norma \u00e8 poi stata imitata da diversi altri paesi europei nel giro di pochi anni. Il divieto \u00e8 stato successivamente ampliato, dal 10 gennaio 2005, a tutti i locali aperti al pubblico e ai luoghi di lavoro.\nMolto criticata nel 2003 fu la sua lista di razze di cani pericolosi stilata in seguito ad alcuni episodi di cronaca di attacchi di pitbull, in cui venivano considerate pericolose molte razze di grossa taglia note per la loro bonariet\u00e0 e l'istinto al salvataggio tra cui i Terranova, mentre sono ignorati i bastardini.\nNel gennaio 2012 ha aderito all'Alleanza di Centro e ne \u00e8 stato nominato Presidente Nazionale dal segretario del movimento Francesco Pionati.\nAspetti controversi.\nDichiarazione sulle sostanze stupefacenti.\nNel corso della trasmissione \"Porta a Porta\" del 30 ottobre 2001, l'allora Ministro della salute Girolamo Sirchia dichiar\u00f2: \"Le differenze fra droghe leggere e pesanti sono sfumature\".\nProcedimenti giudiziari.\nIl 2 febbraio 2005 \u00e8 stato indagato per corruzione, avvenuto dopo il suicidio del suo amico Francesco Mercuriali il 3 ottobre precedente.\nIl 17 aprile 2008 \u00e8 stato condannato (sentenza di primo grado) a tre anni di reclusione per tangenti nel mondo della sanit\u00e0, pi\u00f9 cinque anni di interdizione dai pubblici uffici.\nInsieme a lui sono stati condannati i presunti corruttori, in particolare della Haemonetics Italia.\nAlla condanna sono valse solo le accuse riferitesi a fatti successivi al 2000, mentre per le precedenti \u00e8 scattata la prescrizione.\nIl 3 marzo 2010 la sentenza di appello ha confermato l'appropriazione indebita in relazione a circa 300.000 franchi svizzeri sottratti alla fondazione Il Sangue di cui era tesoriere, ma lo ha assolto dall'accusa di corruzione. Per un terzo capo d'imputazione, relativo a 10.000 dollari ricevuti dalla giapponese Kawasumi nel dicembre 2000, i giudici hanno infine dichiarato la prescrizione; altre contestazioni per le quali pendevano accuse di corruzioni erano gi\u00e0 state dichiarate prescritte durante il primo grado. La pena \u00e8 stata cos\u00ec ridotta a 5 mesi di carcere e 600 \u20ac di multa: la Corte d'Appello di Milano ha quindi revocato nei confronti di Sirchia anche l'interdizione dai pubblici uffici."}
{"id": "252609", "revid": "880224", "url": "https://it.wikipedia.org/wiki?curid=252609", "title": "Franco Bassanini", "text": "\u00c8 stato presidente della Cassa Depositi e Prestiti dal 6 novembre 2008 al 10 luglio 2015, quando ha rassegnato le dimissioni per assumere l'incarico di Consigliere Speciale dell'allora Presidente del Consiglio dei Ministri Matteo Renzi; infatti, alla presidenza della CDP, \u00e8 stato sostituito da Claudio Costamagna. Nel dicembre del 2016 \u00e8 stato confermato nell'incarico di Consigliere Speciale del Presidente del Consiglio dal successivo premier Paolo Gentiloni. Dal 2001 \u00e8 presidente della Fondazione Astrid, che si occupa di studi e ricerche sulla riforma delle istituzioni. \nBiografia.\nCarriera accademica.\n\u00c8 uno dei sei figli di Alessandra Tremontani e Antonio Bassanini, costruttore edile che realizz\u00f2 il Palazzo dei Congressi all'EUR.\nLaureatosi in Giurisprudenza, dal 1960 al 1962 \u00e8 stato presidente della FUCI di Milano. Docente di Diritto costituzionale all'Universit\u00e0 degli Studi di Roma \"La Sapienza\", ha insegnato anche negli atenei di Milano Statale, Trento, Sassari e Firenze.\nCarriera politica.\nBassanini ha fatto parte del Partito Socialista Italiano sino al 1981, in seguito si \u00e8 candidato come indipendente nelle liste del Partito Comunista Italiano; allo scioglimento di questo ha aderito al Partito Democratico della Sinistra e successivamente ai Democratici di Sinistra. Deputato dal 1979 al 1996 e senatore dal 1996 al 2006.\nNel PSI.\nEsponente della sinistra socialista di Riccardo Lombardi e Claudio Signorile, ha diretto l'Ufficio legislativo del PSI dal 1977 al 1980.\n\u00c8 stato membro, dal 1978 al 1981, del comitato centrale e della direzione del PSI, collaborando alla redazione del \"progetto per l'alternativa di sinistra\" approvato dal Congresso socialista di Torino nel 1979.\nNel 1981 fu espulso dal partito per aver sottoscritto, con Enzo Enriques Agnoletti, Tristano Codignola, Paolo Leon, Elio Veltri, Renato Ballardini e altri, un \"appello ai socialisti\" fortemente critico nei confronti dell'allora gruppo dirigente del PSI, soprattutto per la gestione della vicenda P2, per il coinvolgimento di esponenti del partito in episodi di malaffare e per la forte riduzione degli spazi di dissenso democratico riconosciuti alle minoranze interne al partito.\nSi pose cos\u00ec a capo di un'effimera Lega dei Socialisti, comprendente i socialisti espulsi; alcuni dei suoi esponenti, tra i quali il medesimo Bassanini, furono poi eletti come indipendenti nelle liste del PCI in occasione delle elezioni politiche del 1983.\nParlamentare.\n\u00c8 stato eletto per la prima volta alla Camera dei deputati nel 1979 e vi \u00e8 rimasto ininterrottamente fino al 1996, per cinque legislature. Nel 1983 e nel 1987 vi \u00e8 stato eletto come indipendente nelle liste del Partito Comunista Italiano, del quale tuttavia non ha mai fatto parte.\nDal 1992 al 1996 ha fatto parte della Direzione nazionale e della Segreteria nazionale del Partito Democratico della Sinistra, come responsabile per lo Stato, le Regioni e le riforme istituzionali. Della Direzione nazionale dei Democratici di Sinistra ha continuato a far parte fino al 2006. Dal 2007 al 2009 ha fatto parte della Direzione nazionale del Partito Democratico, nel quale sono confluiti i Democratici di Sinistra.\nIn questo periodo ha presieduto, dal 1987 al 1990, il Comitato parlamentare per il controllo della politica monetaria e di bilancio; \u00e8 stato vicepresidente e poi presidente del gruppo dei deputati della Sinistra Indipendente; ha fatto parte del Governo ombra del Partito Comunista Italiano, costituito nel biennio 1991-1992 (mentre il PCI veniva disciolto e si formava il PDS), come ministro dell'Interno, dei diritti civili, della informazione e della pubblica amministrazione.\nNel 1996 e nel 2001 \u00e8 stato eletto al Senato, sempre in quota PDS, nel collegio uninominale di Siena.\nAlle elezioni politiche del 2006 \u00e8 ricandidato al Senato della Repubblica, nelle liste dei Democratici di Sinistra in Sicilia, risultando tuttavia il primo dei non eletti.\n\u00c8 stato eletto per due volte nel Consiglio comunale di Milano e ha presieduto la Commissione consiliare per la redazione dello Statuto del Comune.\n\u00c8 stato socio fondatore dell'Associazione \"Salviamo la Costituzione: aggiornarla, non demolirla\", costituitasi in vista del referendum costituzionale del 2006 allo scopo di respingere il progetto di riforma varato nel 2005 dalla maggioranza di centro-destra (la riforma fu respinta col 62% dei voti).\nNel 2011 ha sostenuto un comitato per il NO ai referendum sui servizi pubblici locali e tariffa del servizio idrico.\nMinistro della funzione pubblica.\nNella legislatura 1996-2001, guidata dai governi dell'Ulivo, \u00e8 stato nominato Ministro per la Funzione Pubblica e gli Affari Regionali (primo governo Prodi), sottosegretario alla Presidenza del Consiglio dei ministri (primo governo D'Alema) e nuovamente Ministro per la Funzione Pubblica (secondo governo D'Alema e secondo governo Amato).\nAttu\u00f2 iniziative volte a migliorare l'efficienza della pubblica amministrazione sollecitando lo spostamento dell'attenzione dei funzionari e dei dipendenti statali dal rispetto delle norme al rispetto del cittadino, concretizzatesi in una serie di leggi, dette per l'appunto leggi Bassanini. Fra tutte, vi fu anche l'iniziativa che condusse al ricorso massivo all'autocertificazione, normativa tanto vecchia quanto poco usata e che fu applicata solo grazie al suo intervento diretto.\nNello stesso periodo, ha realizzato un vasto programma di decentramento amministrativo e ha introdotto per la prima volta in Italia la firma digitale e la carta d'identit\u00e0 elettronica.\nHa presieduto il Terzo Global Forum on Reinventing Government, sotto l'egida dell'ONU, e vi ha tenuto la relazione introduttiva su Strengthening Democracy and Development through e-Government (Napoli 2001). Ha fatto parte dal 2001 al 2006 dell'High Level Panel della ICT Task Force del Segretario generale dell'ONU.\nPolemica con il giornalista Marco Travaglio.\nNel maggio 2016, ribadendo il suo s\u00ec al referendum sulla riforma costituzionale, risponde a una polemica di Marco Travaglio che su il Fatto Quotidiano lo accusava di incoerenza: \"Travaglio dedica ampie citazioni a un mio articolo, scritto dopo la vittoria del no nel referendum contro la riforma costituzionale del 2005 (del comitato promotore, presieduto da Scalfaro, ero portavoce nazionale). Non rinnego nulla di quel che ho scritto in quell'articolo. Ma Travaglio, da buon giornalista, avrebbe dovuto ricordare che, in quegli stessi anni, io sostenni, con interventi parlamentari e con scritti che occorreva superare il bicameralismo paritario, riformare il Senato facendone una rappresentanza delle istituzioni territoriali, correggere il nuovo Titolo V, restituendo allo Stato le competenze in materia di energia, TLC e grandi infrastrutture e reintrodurre la \u201cclausola di supremazia\u201d nazionale che c'\u00e8 anche negli Stati federali. Tutte cose che ora fa la riforma Boschi!\"\nCariche principali.\nNel 2001, insieme con l'ex Presidente del Consiglio Giuliano Amato, ha fondato \"Astrid\" (Associazione per gli studi e le ricerche sulla riforma delle istituzioni democratiche e sull'innovazione nelle pubbliche amministrazioni), \"think-tank\" che raggruppa studiosi delle istituzioni e dell'amministrazione dell'area di centrosinistra, tra i quali diversi ex-ministri dei governi Amato, Ciampi, Dini, Prodi e D'Alema. Nel consiglio direttivo di Astrid vi \u00e8 anche la giurista Luisa Torchia.\nDal 2002 al 2005 \u00e8 stato nel consiglio d'amministrazione dell'ENA (ente di formazione per gli alti dirigenti della pubblica amministrazione francese).\nDal 2003 al 2005 ha fatto parte del \"Comit\u00e9 d'Evalutation des Strat\u00e9gies minist\u00e9rielles de r\u00e9forme\" istituito dal Primo ministro francese Jean-Pierre Raffarin. Presidente del Comitato era Francis Mer. Il Rapporteur Emmanuel Macron.\nDal 2007, chiamatovi da Nicolas Sarkozy con Mario Monti, ha fatto parte della \"Commission pour la lib\u00e9ration de la croissance francaise\", anche nota come \"Commissione Attali\". Presidente Jacque Attali, uno dei rapporteur era Emmanuel Macron.\nDall'inizio del 2007 fino al luglio 2015, ha fatto parte del Consiglio di Amministrazione della Cassa Depositi e Prestiti, su designazione degli azionisti privati di minoranza della stessa (un gruppo di Fondazioni di origine bancaria). Nel maggio 2007 \u00e8 stato eletto Vicepresidente e nel novembre 2008 Presidente della stessa CDP con uno stipendio di 295 000 euro all'anno.\nNel 2008 ha fatto parte del tavolo interistituzionale per le riforme per Roma Capitale, tavolo tecnico di giuristi che affianc\u00f2 la Commissione Amato.\nDal 2012 fa parte dell'Advisor Board della F\u00e9d\u00e9ration Fran\u00e7aise des Soci\u00e9t\u00e9s d'Assurances.\nDal 2014 fa parte dell'Advisory Board della FeBAF (Federazione italiane delle Banche, Assicurazioni e Finanza).\nDal 2016 fa parte del Comitato scientifico del Centro Studi di Confindustria.\nVita privata.\n\u00c8 sposato in seconde nozze dal 1996 con Linda Lanzillotta, gi\u00e0 vicepresidente del Senato della Repubblica e anche lei gi\u00e0 Ministro della Repubblica.\nOpere.\nPubblicazioni.\nHa pubblicato libri e articoli scientifici su argomenti di diritto costituzionale, diritto dell'economia, politica delle istituzioni, diritto amministrativo. Ha coordinato la ricerca del CNR sulle procedure di programmazione finanziaria e di gestione del bilancio nei paesi dell'Occidente."}
{"id": "252610", "revid": "1342115", "url": "https://it.wikipedia.org/wiki?curid=252610", "title": "Gianni Francesco Mattioli", "text": "Biografia.\nCarriera accademica.\nLaureato in fisica nel 1964 con una tesi sulla diffusione delle particelle ad alta energia, nel 1973 divenne docente della stessa materia presso l'Universit\u00e0 La Sapienza di Roma, conducendo ricerche nel campo della meccanica quantistica e della meccanica razionale.\nNel 1978 fond\u00f2 il \"Comitato per il Controllo delle Scelte Energetiche\", insieme a Massimo Scalia e altri tra cui il giovane Ermete Realacci, Gianni Silvestrini (Comitato Siciliano), Stefano Gazziano e altri che sarebbero diventati protagonisti delle vicende politiche antinucleari e ambientaliste.\nHa iniziato il suo impegno antinucleare nel Movimento Internazionale di Riconciliazione di Roma. Nel 1981 fond\u00f2 la rivista \"Quale energia?\", di cui fu direttore per sei anni.\nCarriera politica.\nNel 1987 venne eletto deputato nazionale tra le file della Federazione dei Verdi; dei Verdi fu anche presidente dal 1988 al 1992.\nRieletto deputato alla Camera dopo le elezioni politiche del 1992, divenne vicepresidente della commissione parlamentare per l'ambiente, il territorio ed i lavori pubblici. Nel 1994, essendo addirittura eletto con le liste del Partito Democratico della Sinistra, si avvicin\u00f2 ai Cristiano Sociali e ad Alleanza Democratica, salvo poi tornare ad essere parlamentare dei Verdi nel 1996.\nInfatti, non appena eletto in quell'anno, fu nominato sottosegretario ai lavori pubblici nel primo governo Prodi e in quegli anni entr\u00f2 nel comitato esecutivo di Legambiente. Nel 2000, durante la formazione del secondo governo Amato divenne Ministro delle politiche comunitarie dopo che un suo collega di partito, Edo Ronchi, aveva rifiutato tale incarico.\nDal 20 dicembre 2009 \u00e8 nel coordinamento nazionale e poi responsabile delle politiche ambientali per Sinistra Ecologia Libert\u00e0."}
{"id": "252611", "revid": "86341", "url": "https://it.wikipedia.org/wiki?curid=252611", "title": "Antonio Maccanico", "text": "Biografia.\nLaureatosi in giurisprudenza nel 1946 presso la Scuola Superiore Sant'Anna dell'Universit\u00e0 di Pisa, nel 1947 super\u00f2 il concorso per entrare alla Camera dei deputati in qualit\u00e0 di funzionario parlamentare. Dopo un'iniziale adesione al Partito d'Azione, allo scioglimento di quest'ultimo nel 1947 si iscrisse al Partito Comunista Italiano, avvicinandosi all'ala migliorista. Dopo l'invasione dell'Ungheria da parte dell'URSS lasci\u00f2 il PCI e ader\u00ec al Partito Repubblicano Italiano..\nNel 1962 fu nominato capo dell'Ufficio legislativo del Ministero del Bilancio per volont\u00e0 del leader repubblicano Ugo La Malfa, appena insediatosi quale ministro. In seguito rientr\u00f2 alla Camera dei deputati nella IV legislatura, per divenire nel 1964 direttore del Servizio commissioni. Nominato vicesegretario generale nel 1972, il 22 aprile 1976, a seguito delle dimissioni di Francesco Cosentino, fu promosso segretario generale della Camera dei deputati.\nNel luglio 1978 il presidente della Repubblica Sandro Pertini, appena eletto, lo chiam\u00f2 a ricoprire il ruolo di segretario generale della Presidenza della Repubblica: in quella veste, si \u00e8 scritto, oper\u00f2 perch\u00e9 il tavolo della politica, che allora era ancora incentrato nel sinedrio della \u201cRepubblica dei partiti\u201d, fosse \"monitorato costantemente e mai lasciato solo\".\nIn seguito fu anche nominato consigliere di Stato. Confermato segretario generale dal successore di Pertini, Francesco Cossiga, lasci\u00f2 l'incarico nel 1987 allorch\u00e9 fu nominato presidente di Mediobanca subentrando ad Antonio Monti. Mantenne la presidenza dell'istituto fino all'aprile 1988.\n\u00c8 stato affiliato all'obbedienza massonica del Grande Oriente d'Italia.\nAttivit\u00e0 politica.\nNel 1988 fu chiamato come ministro degli affari regionali e dei problemi istituzionali nel governo De Mita e nel successivo VI governo Andreotti, fino al 1991.\nEletto Senatore per il Partito Repubblicano Italiano nel 1992-1994 e sottosegretario alla presidenza del Consiglio nel Governo Ciampi, fond\u00f2 nel 1995 l'Unione Democratica.\nDopo le dimissioni del governo Dini nei primi mesi del 1996, fu incaricato dal presidente della Repubblica Oscar Luigi Scalfaro di formare un nuovo governo: il tentativo di costituzione di un governo tecnico presupponeva un'intesa di fondo tra i due poli. Per superare il nodo irrisolto delle televisioni Telecom Italia present\u00f2 un ambizioso progetto di cablatura delle citt\u00e0 italiane che avrebbe permesso la trasmissione via cavo, superando perci\u00f2 le riserve espresse dalla Corte costituzionale sulle trasmissioni televisive via etere. Il tentativo di Governo and\u00f2 per\u00f2 a vuoto per l'opposizione quasi completa degli opposti schieramenti parlamentari e cos\u00ec si giunse allo scioglimento anticipato delle Camere.\nAlle successive elezioni l'Unione Democratica present\u00f2 liste comuni con il Partito Popolare Italiano e Maccanico fu eletto deputato nel 1996. Fu quindi ministro delle comunicazioni nel governo Prodi I. In tale veste present\u00f2 un disegno di legge per l'istituzione della \"Autorit\u00e0 per le garanzie nelle comunicazioni e norme sui sistemi di telecomunicazioni e radiotelevisione\" (Legge n. 249 del 31 luglio 1997, nota appunto come legge Maccanico).\nNel 1999 partecip\u00f2 alla fondazione de I Democratici con Romano Prodi e nel giugno dello stesso anno sostitu\u00ec Giuliano Amato quale ministro per le riforme istituzionali nel governo D'Alema I, mantenendo l'incarico anche nei successivi governi fino al 2001.\nDopo la confluenza dei Democratici ne La Margherita \u00e8 stato eletto nel 2001 alla Camera dei deputati. Nel corso della legislatura, fu estensore del cosiddetto lodo Maccanico, ossia la norma che prevede la non procedibilit\u00e0 e la sospensione dei processi in corso per le cinque pi\u00f9 alte cariche dello Stato (il Presidente della Repubblica, e i presidenti di Camera, Senato, Corte costituzionale e Consiglio dei ministri). A seguito di un maxiemendamento della maggioranza di centrodestra, a prima firma Schifani, Maccanico ha disconosciuto il testo della legge, da allora conosciuta come lodo Schifani.\nNel 2006 fu eletto per la quarta volta in Parlamento nelle liste della Margherita in Campania. Entr\u00f2 nel Gruppo dell'Ulivo al Senato della Repubblica e fu membro della 4\u00aa Commissione permanente (Difesa).\nDecise di non candidarsi alle elezioni politiche del 2008.\n\u00c8 morto in una clinica di Roma il 23 aprile 2013.\nAltri incarichi.\nAccanto all'attivit\u00e0 politica, Antonio Maccanico ha ricoperto numerose cariche:\nLegami familiari.\nLa madre era sorella di Sinibaldo Tino e Adolfo Tino, ambedue avvocati: il primo, giornalista del \"Giornale d'Italia\", fu autore di una delle prime monografie sul regime fascista e svolse funzioni di pubblico ministero nel processo al governatore della Banca d'Italia svoltosi nel 1944 per l'asportazione dell'oro della riserva aurea da parte della Repubblica sociale italiana; il secondo - con il padre, Alfredo Maccanico e Guido Dorso tra i fondatori del Partito d'Azione - fu presidente di Mediobanca."}
{"id": "252612", "revid": "767487", "url": "https://it.wikipedia.org/wiki?curid=252612", "title": "Salvatore Cardinale", "text": "Biografia.\nLaureato in giurisprudenza nel 1972, ha esercitato la professione di avvocato presso il tribunale e la Corte d'appello nissena ed ha iniziato la vita politica nel movimento giovanile della Democrazia Cristiana. Dirigente d'azienda, negli anni ottanta divenne sindaco del suo paese e segretario provinciale dello Scudo Crociato a Caltanissetta.\nNel 1987 fu deputato nazionale per la DC e rieletto nel 1992, (fino al 1994) e dal 1992 al 1994 fu segretario del gruppo parlamentare democristiano a Montecitorio. Successivamente fu tra i fondatori del Centro Cristiano Democratico, con cui conferm\u00f2 il suo seggio parlamentare alle elezioni del 1994 e del 1996.\nPer un breve periodo fu segretario regionale del CCD in Sicilia e non vot\u00f2 la fiducia al primo governo Prodi. Nel febbraio del 1998 partecip\u00f2 alla nascita dell'Unione Democratica per la Repubblica e fu Ministro delle comunicazioni nel primo e nel secondo governo D'Alema.\nNel 1999 diede vita all'UDEUR insieme a Clemente Mastella ma nel 2000 prese la tessera del Partito Popolare Italiano e fu Ministro delle comunicazioni nel secondo governo Amato.\nCon la nascita della Margherita, fa parte del triumvirato che curer\u00e0 la costruzione del partito in Sicilia, assieme a Francesco Piro e Francantonio Genovese. Ci\u00f2 fino alla sua elezione a segretario regionale del partito.\nHa aderito dunque al Partito Democratico seguendo la corrente veltroniana, tanto da diventare il massimo sponsor della candidatura alla guida regionale del PD di Francantonio Genovese.\nIn vista delle elezioni politiche del 13 e 14 aprile 2008, ha rinunciato a porre la propria candidatura, ottenendo per\u00f2 la sesta posizione nella lista del PD per la figlia Daniela che infatti \u00e8 risultata eletta alla Camera dei Deputati.. La cosa \u00e8 stata interpretata come una \"candidatura dinastica\" e ha creato tensioni tra la direzione centrale e il PD nisseno.\nA livello locale ha dato vita al movimento Sicilia Futura. Nel 2019 Cardinale lascia il Partito Democratico."}
{"id": "252614", "revid": "1723025", "url": "https://it.wikipedia.org/wiki?curid=252614", "title": "Sergio Mattarella", "text": "Dal 1983 al 2008 \u00e8 stato deputato, prima per la Democrazia Cristiana (di cui fu vicesegretario) e poi per il Partito Popolare Italiano, La Margherita e il Partito Democratico. Ha ricoperto la carica di ministro per i rapporti con il Parlamento (1987-1989), di ministro della pubblica istruzione (1989-1990), di vicepresidente del Consiglio (1998-1999), di ministro della difesa (1999-2001) e infine di giudice costituzionale (2011-2015).\nIl 31 gennaio 2015 fu eletto al quarto scrutinio presidente della Repubblica con 665 voti, poco meno dei due terzi dell'assemblea elettiva. Giur\u00f2 il successivo 3 febbraio, diventando il primo siciliano a ricoprire tale carica. \u00c8 stato rieletto il 29 gennaio 2022, all'ottavo scrutinio, con 759 voti, diventando perci\u00f2 il secondo Presidente della Repubblica, dopo Giorgio Napolitano, a essere riconfermato per un secondo mandato, oltrech\u00e9 il secondo pi\u00f9 votato di sempre dopo Sandro Pertini.\nCome Capo dello Stato ha finora conferito l'incarico a tre presidenti del Consiglio dei ministri: Paolo Gentiloni (2016-2018), Giuseppe Conte (2018-2021) e Mario Draghi (dal 2021). Ha nominato una senatrice a vita, Liliana Segre, il 19 gennaio 2018, e due giudici della Corte costituzionale: Francesco Vigan\u00f2, il 24 febbraio 2018, ed Emanuela Navarretta, il 9 settembre 2020. \nHa inoltre favorito la firma del trattato del Quirinale, insieme al presidente della Repubblica francese, Emmanuel Macron, e al governo Draghi, sulla cooperazione franco-italiana, sui temi della politica di sicurezza e di difesa comune e della partnership economica sul commercio e il libero scambio tra i Paesi.\nBiografia.\nGiovinezza ed educazione.\nSergio Mattarella \u00e8 il quarto figlio di Bernardo Mattarella (1905-1971), politico democristiano cinque volte ministro tra gli anni cinquanta e sessanta, e di Maria Buccellato (1907-2001), entrambi di Castellammare del Golfo (TP). Uno dei suoi fratelli era Piersanti Mattarella, che nel 1980 fu assassinato da Cosa nostra mentre era Presidente della Regione Siciliana. Oltre a Piersanti, ucciso dalla mafia nel 1980, e alla sorella maggiore Caterina, deceduta il 30 giugno 2015, ha un altro fratello, Antonino. Di tutti i fratelli Sergio \u00e8 l\u2019unico ad essere nato a Palermo, mentre gli altri nella cittadina nativa Castellammare del Golfo.\nSuo padrino di battesimo fu l'amico paterno Salvatore Aldisio, gi\u00e0 deputato del Partito Popolare Italiano e ostracizzato dal regime fascista, che pochi anni dopo sarebbe tornato a essere esponente di primo piano della ricostruzione democratica.\nIn giovent\u00f9, trasferitosi a Roma a causa degli impegni politici di suo padre, milit\u00f2 tra le file del Movimento Studenti della Giovent\u00f9 Maschile di Azione Cattolica, del quale fu responsabile come delegato studenti di Roma e poi del Lazio dal 1961 al 1964, collaborando con l'assistente Filippo Gentiloni.\nDopo essersi diplomato al liceo classico San Leone Magno di Roma, istituto religioso dei Fratelli maristi delle scuole, nel 1964 si laure\u00f2 in giurisprudenza presso l'Universit\u00e0 La Sapienza di Roma con il massimo dei voti e la lode, discutendo una tesi su \"La funzione dell'indirizzo politico\".\nNel 1967 si iscrisse all'albo degli avvocati nel Foro di Palermo ed esercit\u00f2 l'avvocatura in un avviato studio legale palermitano specializzato in diritto amministrativo. Mattarella intraprese inoltre la carriera accademica presso l'Istituto di Diritto Pubblico dell'Universit\u00e0 di Palermo, come collaboratore di Pietro Virga, divenendo nel 1965 assistente di diritto costituzionale, e poi professore associato, insegnando diritto parlamentare sino al 1983, quando fu collocato in aspettativa per il mandato parlamentare.\nNella produzione scientifica, si \u00e8 occupato prevalentemente di questioni parlamentari (specificamente il bicameralismo, il procedimento legislativo e l'attivit\u00e0 ispettiva del Parlamento) e delle peculiarit\u00e0 dell'Amministrazione Regionale Siciliana, incluso l'intervento in materia di sviluppo economico.\nIl 4 ottobre 2021 riceve la laurea magistrale ad honorem in \u201cRelazioni internazionali ed europee\u201d da parte dell\u2019Universit\u00e0 degli Studi di Parma.\nIngresso in politica con la DC.\nVicino per tradizione familiare alla corrente morotea della Democrazia Cristiana, in seguito all'assassinio del fratello Piersanti per mano mafiosa nel 1980, Mattarella aument\u00f2 progressivamente il suo impegno politico.\nUno dei suoi primi incarichi di rilievo fu il ruolo di capo del collegio dei probiviri della DC, ricostituito in fretta alla fine del 1981 dopo un anno dalla scadenza a seguito dello scandalo P2 e dell'istituzione della relativa Commissione parlamentare d'inchiesta, presieduta dall'on. Tina Anselmi. L'organo di giustizia interna era stato incaricato di individuare i militanti iscritti alla loggia massonica di Licio Gelli (presenti negli elenchi e per i quali esistevano ulteriori prove) che andavano espulsi o sospesi, avendo violato lo statuto del partito che vietava l'iscrizione a logge massoniche.\nDal 1982 fu spinto dal neo-segretario DC Ciriaco De Mita a intensificare il proprio impegno politico attivo. In quell'anno, Cosa nostra era stata artefice degli omicidi del segretario regionale del PCI Pio La Torre e del prefetto di Palermo Carlo Alberto dalla Chiesa, che seguivano di appena due anni l'uccisione di Piersanti Mattarella. Questi eventi tragici scossero la credibilit\u00e0 del sistema politico regionale ponendo la DC di fronte alla necessit\u00e0 di una reazione nei confronti del fenomeno mafioso. La risposta ebbe inizio dal congresso regionale di Agrigento del febbraio 1983, nel quale fu eletto segretario regionale Giuseppe Campione, di area Zac, che si impose sulla corrente di Salvo Lima: in quella circostanza, fu proprio Mattarella a porre la condizione che l'elezione del Comitato Regionale del partito avvenisse con liste contrapposte: tale misura, accompagnata dalla presenza di una soglia di sbarramento, di fatto inib\u00ec alla piccola corrente dell'ex sindaco di Palermo Vito Ciancimino, ritenuto contiguo ad ambienti mafiosi, di trovare rappresentanza nel massimo organo regionale del partito. \nQuell'anno, alle elezioni politiche di giugno venne eletto alla Camera dei deputati nella circoscrizione della Sicilia occidentale: con 119.969 preferenze, fu il secondo candidato pi\u00f9 suffragato della circoscrizione.\nNel 1984 De Mita, rieletto segretario, matur\u00f2 l'idea di agire pi\u00f9 incisivamente sulla via del rinnovamento e di azzerare i vertici palermitani del partito. A tale scopo, il 30 ottobre, cinque giorni prima della sua visita a Palermo, nomin\u00f2 Mattarella commissario straordinario. In tale veste nel 1985 Mattarella si fece promotore della formazione a Palermo di una giunta comunale di rinnovamento guidata da Leoluca Orlando, che era stato tra i collaboratori di suo fratello Piersanti alla Regione Siciliana: la giunta Orlando fu uno degli elementi distintivi della cosiddetta primavera palermitana. Mattarella rest\u00f2 commissario della DC palermitana fino al luglio 1988.\nPrimi incarichi ministeriali.\nRieletto alla Camera nel 1987 con 143.935 preferenze, si mantenne vicino alle correnti di sinistra del partito e in particolare al segretario De Mita e ai suoi collaboratori, come Roberto Ruffilli. A luglio dello stesso anno fu nominato ministro per i rapporti con il Parlamento del governo Goria e confermato nell'incarico nel 1988 con il governo De Mita. Nei due anni di incarico ministeriale, sino a luglio 1989, segu\u00ec l'iter di riforma dell'ordinamento della Presidenza del Consiglio dei ministri e la modifica dei regolamenti parlamentari che assegnava carattere di ordinariet\u00e0 al voto palese.\nMinistro della Pubblica Istruzione.\nNel luglio del 1989, con la formazione del governo Andreotti VI, fu nominato Ministro della pubblica istruzione. A gennaio del 1990 guid\u00f2 la prima Conferenza nazionale della scuola che discusse il rinnovamento del sistema dell'istruzione e affront\u00f2 il tema dell'autonomia scolastica. E mentre, a marzo dello stesso anno, si teneva un maxi-concorso a cattedre per la Scuola secondaria di secondo grado, Mattarella intervenne con il riordino dei programmi didattici del biennio delle scuole superiori, portando a compimento i primi passi del Progetto Brocca, il programma di revisione del sistema didattico intrapreso sotto il predecessore Giovanni Galloni nel 1988.\nCur\u00f2 inoltre il progetto di riforma complessiva della scuola elementare che dopo alcuni anni di sperimentazione, con la legge 148 del 23 maggio 1990, rese universale il modulo dei tre insegnanti su due classi portando al superamento del tradizionale maestro unico. Mattarella la defin\u00ec \"una riforma che rende possibile la piena attuazione dei nuovi programmi\", ma non mancarono le critiche da parte delle opposizioni di sinistra: il deputato Sergio Soave la defin\u00ec \"una riforma dimezzata e svilita per l'orario, per il maestro prevalente che rimane in prima e in seconda e perch\u00e9 non prevede, di fatto, nessuno stanziamento per la limitazione del tempo pieno\". Inizialmente avversata a causa dei maggiori costi per il bilancio statale, la riforma \u00e8 stata con il tempo considerata di grande portata innovativa sotto il profilo pedagogico.\nA fine giugno trovava approvazione la cosiddetta legge antidroga, che demandava alle scuole l'educazione alla salute: il connubio tra sistema di istruzione e misure di prevenzione, non solo in materia sanitaria, era in effetti parte delle linee programmatiche che il ministro aveva tracciato.\nDimissioni dal governo Andreotti e ritorno al partito.\nAppena un mese dopo, il 27 luglio 1990, Mattarella si dimise dall'incarico di ministro insieme ad altri esponenti della sinistra democristiana (Mino Martinazzoli, Riccardo Misasi, Carlo Fracanzani e Calogero Mannino) per protestare contro la fiducia posta dal governo sul disegno di legge Mamm\u00ec di riassetto del sistema radiotelevisivo, che venne soprannominato sarcasticamente \"legge Polaroid\" in quanto, a detta dei detrattori, esso si limitava a fotografare l'esistente condizione di duopolio, legittimando la posizione dominante del gruppo televisivo Fininvest di Silvio Berlusconi.\nRimasto privo di incarichi di governo, a dicembre 1990 divent\u00f2 uno dei due vicesegretari della Democrazia Cristiana durante la segreteria di Arnaldo Forlani, in quota alle correnti di sinistra del partito. Mantenne l'incarico fino al 1992, quando il nuovo segretario politico Martinazzoli gli affid\u00f2 la direzione politica del quotidiano democristiano \"Il Popolo\".\nLegge Mattarella e fondazione del nuovo Partito Popolare.\nAlle elezioni del 1992 Sergio Mattarella venne rieletto alla Camera con 50.280 preferenze, confermandosi il secondo democristiano pi\u00f9 votato del collegio elettorale della Sicilia occidentale. Nel corso dell'XI legislatura fu relatore delle leggi di riforma del sistema elettorale della Camera e del Senato che, recependo l'esito del referendum del 1993, introducevano una preponderante componente maggioritaria sia pure mitigata dall'attribuzione, con il sistema proporzionale, del 25% dei seggi. La legge Mattarella, alla quale il politologo Giovanni Sartori diede l'appellativo di \"Mattarellum\", fu impiegata per le elezioni politiche del 1994, del 1996 e del 2001. Mattarella, inoltre, fu componente della commissione bicamerale per le riforme costituzionali, della quale per pochi mesi ricopr\u00ec l'incarico di vicepresidente.\nSergio Mattarella venne solo sfiorato dalle inchieste su Tangentopoli: nell'agosto 1993 fu uno dei destinatari di un'informazione di garanzia che seguiva le dichiarazioni di un imprenditore edile siciliano all'epoca sotto processo per turbativa d'asta di aver ricevuto 50 milioni di lire e dei buoni benzina. Mattarella annunci\u00f2 le sue dimissioni da tutti gli incarichi e ricevette la solidariet\u00e0 di Mino Martinazzoli, allora segretario del partito, un gesto criticato pubblicamente da Francesco Cossiga perch\u00e9 in contrasto con quanto fatto per altri inquisiti. Venne in seguito assolto dall'accusa.\nMattarella fu uno dei protagonisti del rinnovamento della DC che avrebbe condotto nel gennaio 1994 alla fondazione del Partito Popolare Italiano, nelle cui liste sarebbe stato eletto alla Camera nel 1994 e nel 1996.\nScontro con Rocco Buttiglione e fondazione dell'Ulivo.\nAl congresso di luglio 1994, insieme alla componente pi\u00f9 di sinistra dei popolari, si oppose alla candidatura di Rocco Buttiglione alla segreteria del partito, in sostituzione del segretario dimissionario Martinazzoli. Con l'affermazione congressuale di Buttiglione e delineandosi una linea politica orientata a un'alleanza con il Polo delle Libert\u00e0 di Silvio Berlusconi, Mattarella si dimise dalla direzione de \"Il Popolo\", che dopo lo scioglimento della Democrazia Cristiana era diventato il giornale di riferimento del PPI, e continu\u00f2 la battaglia politica interna.\nGi\u00e0 il 20 luglio 1994 aveva dichiarato in un'intervista su \"l'Unit\u00e0\" di ritenere interessante la nuova proposta politica che si andava delineando di un nuovo centro-sinistra, \"soprattutto per chi ha grande nostalgia della strategia politica di Aldo Moro\". Nel 1995, al culmine dello scontro interno al PPI, apostrof\u00f2 il segretario, che pervicacemente cercava l'alleanza con la destra, come \u00abel general golpista Roquito Butillone...\u00bb e defin\u00ec \u00abun incubo irrazionale\u00bb l'ipotesi che Forza Italia potesse essere accolta nel Partito Popolare Europeo.\nSostenitore, sin dal 1995, della candidatura di Romano Prodi alla guida di una coalizione di centro-sinistra (L'Ulivo) comprendente, tra gli altri, il PPI e il PDS, fu confermato alla Camera alle elezioni del 1996 e venne eletto capogruppo dei deputati \"Democratici e Popolari\".\nDal 1997 al 1998 fece parte dell'ufficio di presidenza della Commissione parlamentare per le riforme costituzionali presieduta da Massimo D'Alema.\nMinistro nei governi D'Alema e Amato.\nCaduto il primo governo Prodi, Mattarella assunse la carica di Vicepresidente del Consiglio durante il governo D'Alema I, con delega ai servizi segreti che cerc\u00f2 di riformare.\nLa riforma dei servizi segreti proposta da Mattarella non seguiva le indicazioni della \u201cCommissione Jucci\u201d, che aveva lavorato a lungo sul tema e che proponeva un servizio unico non dipendente dal presidente del Consiglio. Essa invece puntava a rafforzare il ruolo di controllo politico dei servizi da parte della presidenza del Consiglio, in coordinamento con il Digis (Dipartimento governativo delle informazioni per la sicurezza) sottraendo potere al Viminale e alla Difesa.\nI direttori delle due agenzie (il vecchio Sismi, servizio segreto militare, sarebbe diventato Aise e il Sisde si trasform\u00f2 in Aisi) sarebbero stati nominati, nei propositi di Mattarella, non pi\u00f9 dai due ministri, ma dal premier, che avrebbe potuto avvalersi di una autorit\u00e0 o di un sottosegretario con delega ai servizi.\nLa riforma Mattarella \u00e8 stata la base della successiva riforma dei servizi segreti del 2007.\nTenne invece il ministero della difesa nei successivi governo D'Alema II e governo Amato II, sino al 2001. L'incarico di Mattarella al ministero della Difesa segu\u00ec la delicata partecipazione dell'Italia all'operazione Allied Force, con la quale la NATO era intervenuta nella guerra del Kosovo, e coincise con l'approvazione della legge di riforma delle Forze Armate che aboliva di fatto il servizio di leva obbligatorio. Nello stesso periodo venne approvato il decreto legislativo 297/2000 che rendeva l'Arma dei Carabinieri una forza armata autonoma.\nIl 27 luglio 2000 Mattarella sigl\u00f2 per l'Italia con altri Paesi europei l'accordo di Farnborough per la progressiva ristrutturazione e integrazione dell'industria europea della difesa, accordo che venne poi ratificato nel 2003. Nell'ambito della ristrutturazione del comparto della difesa su chiave continentale, Mattarella si impegn\u00f2 a nome del governo per la partecipazione dell'Italia nel consorzio per la costruzione dell'Airbus A400M Atlas, una decisione poi ricusata dal successivo governo Berlusconi II a fine 2001.\nAnni successivi.\nNel 2001 Mattarella fu rieletto alla Camera dei deputati nelle liste de La Margherita, che comprendeva l'intera componente dei popolari e nella quale pochi mesi dopo il PPI si sarebbe fuso. A differenza delle elezioni precedenti, non fu candidato in Sicilia ma in Trentino-Alto Adige. Nominato, su iniziativa del presidente della Camera, componente del Comitato per la legislazione, ne fu vicepresidente sino al 2002 e presidente fino al 2003.\nAlle elezioni politiche del 2006 fu candidato nella lista dell'Ulivo e venne eletto deputato per la settima volta. Nel 2007 fu tra gli estensori del manifesto fondativo dei valori del Partito Democratico, ma con lo scioglimento anticipato della XV legislatura il 28 aprile 2008, non si ricandid\u00f2.\nLasciato il Parlamento, il 22 aprile 2009 Mattarella \u00e8 stato eletto dalla Camera dei deputati componente del Consiglio di presidenza della giustizia amministrativa, di cui \u00e8 poi diventato vicepresidente. In seguito all'elezione abbandona il Partito Democratico, per preservare la sua indipendenza. \nIl 5 ottobre 2011 il Parlamento in seduta comune lo ha eletto giudice della Corte costituzionale alla quarta votazione con 572 voti, uno pi\u00f9 del quorum richiesto. Come giudice della Corte \u00e8 stato relatore di 39 sentenze. \u00c8 stato uno dei giudici costituzionali che il 4 dicembre 2014 hanno dichiarato l'incostituzionalit\u00e0 della legge elettorale detta \"Porcellum\" in funzione dell'eccessivo premio di maggioranza che essa concede e della presentazione di liste elettorali 'bloccate', nella parte in cui non consentono all'elettore di esprimere una preferenza.\nIn occasione dell'elezione del Presidente della Repubblica Italiana del 2013 per la successione a Giorgio Napolitano il suo nome era in una terna di nomi proposta dal segretario del PD Pier Luigi Bersani per arrivare a un'ampia convergenza tra Partito Democratico, Il Popolo della Libert\u00e0 e Scelta Civica nel primo scrutinio con il quorum pi\u00f9 alto. Il nome fu poi scartato dalla rosa ristretta dal presidente del PdL Silvio Berlusconi in cui figuravano invece Giuliano Amato e Franco Marini, su cui infine cadde la scelta e che poi non venne eletto.\nPresidente della Repubblica.\nPrimo mandato.\nNel gennaio 2015, con le dimissioni di Giorgio Napolitano si rese necessario eleggere un nuovo presidente della Repubblica e il nome di Mattarella fu subito considerato tra quelli spendibili. Il 29 gennaio l'assemblea degli elettori del Partito Democratico, accogliendo la proposta del segretario Matteo Renzi, decise di votarlo nel quarto scrutinio. La candidatura di Mattarella ottenne subito l'appoggio di Sinistra Ecologia Libert\u00e0, Scelta Civica e di vari gruppi minori della maggioranza di governo, cui si aggiunsero al momento del quarto scrutinio anche i grandi elettori di Area Popolare. \nCos\u00ec, il 31 gennaio, Mattarella pot\u00e9 essere eletto presidente con 665 voti, poco meno di due terzi dell'assemblea elettiva, prestando giuramento e insediandosi al Quirinale il successivo 3 febbraio. \u00c8 il primo siciliano a ricoprire la carica di presidente della Repubblica.\nTra i primi atti della sua presidenza ci sono la rinuncia alla pensione da professore universitario (decurtata dallo stipendio da presidente) e l'ampliamento della zona visitabile del Quirinale. La sua prima visita presidenziale avvenne il giorno della sua elezione, quando visit\u00f2 le Fosse Ardeatine dove, nel 1944 durante la seconda guerra mondiale, le truppe di occupazione nazista uccisero 335 persone come rappresaglia per un attacco partigiano. Mattarella in tale occasione ha dichiarato che \"l'Europa e il mondo devono essere uniti per sconfiggere chiunque voglia trascinarci in una nuova era di terrore\".\nIl 6 maggio 2015, Mattarella ha promulgato la nuova legge elettorale, nota come \"Italicum\", che prevede un sistema a due turni basato su una rappresentanza proporzionale partito-lista, corretta da un bonus maggioritario e da una soglia di sbarramento del 3%. La legge \u00e8 stata dichiarata incostituzionale nel 2017.\nIl 3 novembre 2017, Mattarella ha promulgato la legge 165/2017 di riforma del sistema elettorale nota con il nome di \"Rosatellum bis\", che disciplina l'elezione della Camera dei deputati e del Senato della Repubblica e che ha visto la sua prima applicazione alle elezioni politiche del 2018.\nCrisi politica del 2016.\nIl 5 dicembre 2016, all'indomani del referendum costituzionale che respinse il disegno di riforma costituzionale, Mattarella ricevette il presidente del Consiglio Matteo Renzi pronto a dimettersi ma ne respinse le dimissioni per il tempo strettamente necessario all'approvazione della legge di bilancio, avvenuta due giorni dopo.\nL'8 dicembre, divenute effettive le dimissioni del presidente del Consiglio, Mattarella avvi\u00f2 le consultazioni con le varie delegazioni dei partiti e con le altre cariche dello Stato. che si conclusero l'11 dicembre con il conferimento dell'incarico di formare un nuovo esecutivo al ministro degli esteri Paolo Gentiloni, che presta giuramento il giorno successivo.\nElezioni politiche del 2018.\nIl 28 dicembre 2017 ha sciolto anticipatamente le Camere alcune settimane prima della scadenza naturale della XVII legislatura, dando cos\u00ec avvio alle procedure per il rinnovo del Parlamento culminate con le elezioni del 4 marzo 2018. Il 24 marzo, con l'avvio della XVIII legislatura e l'elezione dei presidenti di Camera e Senato, Mattarella ha accettato le dimissioni di Paolo Gentiloni da presidente del Consiglio, lasciando secondo la prassi il governo uscente in carica per il disbrigo degli affari correnti.\nIn occasione della Giornata della Memoria, nel gennaio 2018 Mattarella condanna pubblicamente le colpe del fascismo per le leggi razziali e le persecuzioni degli ebrei nel 1938, parlando di \"un regime che non ebbe alcun merito, e nel quale la caccia agli ebrei non fu affatto una deviazione ma fu insita stessa alla natura violenta e intollerante di quel sistema\".\nIl 5 aprile 2018 Mattarella ha avviato le consultazioni delle forze politiche per la formazione del nuovo governo, che tuttavia non hanno lasciato emergere la possibilit\u00e0 di formare una maggioranza parlamentare. Dopo un secondo giro di consultazioni rivelatosi altrettanto infruttuoso, il 18 aprile ha conferito alla presidente del Senato Maria Elisabetta Alberti Casellati un mandato esplorativo, finalizzato a verificare l'esistenza di una possibile maggioranza parlamentare tra la coalizione di centro-destra e il Movimento 5 Stelle. Il 20 aprile, alla scadenza dell'incarico conferitole, la presidente Casellati ha comunicato il mancato raggiungimento dell'obiettivo. \nIl 23 aprile il capo dello Stato ha quindi affidato un mandato esplorativo al presidente della Camera Roberto Fico, con l'obiettivo di investigare la possibilit\u00e0 di un'intesa di governo tra M5S e PD. Seppur il mandato di Fico abbia avuto un iniziale esito positivo, le successive consultazioni tra le due forze politiche sono terminate in modo negativo. Il 7 maggio, dopo un ulteriore giro di consultazioni in cui non sono emersi accordi tra i partiti, il presidente Mattarella ha chiesto alle forze politiche la disponibilit\u00e0 ad appoggiare un \"governo di garanzia\" fino a dicembre, per poi svolgere nuove elezioni nel 2019.\nIl 23 maggio 2018, dopo un accordo tra M5S e Lega in cui sono presenti elementi comuni dei programmi politici dei partiti e nuove consultazioni, il presidente della Repubblica ha ricevuto al Quirinale Giuseppe Conte (indicato dai leader dei due schieramenti come candidato premier), conferendogli l'incarico, che accetter\u00e0 con riserva, di formare un nuovo governo.\nIl 27 maggio Conte, sciogliendo la riserva, rimette l'incarico a seguito dell'opposizione di Mattarella al nome di Paolo Savona al Ministero dell'economia e delle finanze ufficialmente a causa delle sue posizioni anti-euro e dell'instabilit\u00e0 economica creatasi in quei giorni; a seguito di ci\u00f2, Giorgia Meloni e Luigi Di Maio annunciano quindi la volont\u00e0 di mettere in stato di accusa Mattarella ai sensi dell'articolo 90 della Costituzione. Dopo la dichiarazione del presidente della Repubblica, il Quirinale fa sapere che il giorno seguente verr\u00e0 ricevuto l'economista Carlo Cottarelli, al quale viene conferito l'incarico di formare il Governo, che accetta con riserva.\nIl 31 maggio Cottarelli rimette il mandato poich\u00e9 vicinissima la prospettiva di un governo politico che \"\u00e8 di gran lunga la migliore soluzione per il Paese\". Infatti poco dopo il professor Conte viene convocato al Quirinale e, dopo la consultazione, rende nota la composizione del Consiglio dei ministri, nel quale il professor Savona compare come ministro per gli Affari europei invece che dell'Economia e delle finanze come nella vecchia proposta non andata a buon fine. L'indomani il Governo Conte I giura dinanzi al Presidente.\nCrisi politica del 2019.\nNella serata del 20 agosto 2019, al termine di un lungo e animato confronto parlamentare in Senato, dovuto ad una mozione di sfiducia presentata ed in seguito ritirata dalla Lega, il Presidente del Consiglio Giuseppe Conte si \u00e8 recato dal Presidente della Repubblica, al quale ha presentato le dimissioni dalla carica di Presidente del Consiglio dei Ministri, restando in carica per il disbrigo degli affari correnti.\nIl 21 agosto, il Capo dello Stato avvia una prima fase di consultazioni per risolvere la crisi di governo, tuttavia il giorno seguente, vista la non risoluzione della crisi e la richiesta di alcune forze politiche di altro tempo, decide di avviare nuove consultazioni per le giornate di marted\u00ec 27 e mercoled\u00ec 28.\nAl termine delle consultazioni \u00e8 emersa una possibile nuova maggioranza, tra il Movimento 5 Stelle e il Partito Democratico. Il 28 agosto, il leader del PD Nicola Zingaretti dichiara al Palazzo del Quirinale di essere favorevole nel mantenere Giuseppe Conte alla guida del nuovo governo, cos\u00ec come era stato richiesto dal Movimento 5 Stelle. Il 29 agosto, Mattarella convoca il premier dimissionario Conte a Palazzo del Quirinale per conferirgli l'incarico di formare un nuovo governo, che il presidente del Consiglio incaricato accetta con riserva.\nIl Presidente incaricato Giuseppe Conte scioglie positivamente la riserva, accettando di formare un nuovo Governo di coalizione con M5S, PD e LeU e comunicando contestualmente la lista dei ministri. Il 5 settembre 2019 il Governo Conte II giura al Palazzo del Quirinale.\nCrisi politica del 2021.\nA seguito di alcune settimane di tensioni all'interno della maggioranza di governo, il leader di Italia Viva Renzi ritira la propria delegazione di ministri. Il premier Conte, si presenta quindi alle Camere per verificare la tenuta del governo, ottenendo la maggioranza assoluta alla Camera e quella relativa in Senato, insufficiente per l'approvazione dei provvedimenti in alcune commissioni. Il 26 gennaio 2021 Conte si reca quindi al Quirinale, ove rassegna le proprie dimissioni al Presidente Mattarella, restando in carica per il disbrigo degli affari correnti.\nMattarella, a seguito delle consuete consultazioni con i rappresentanti delle istituzioni e le delegazioni dei partiti, conferisce al Presidente della Camera Fico un mandato esplorativo con lo scopo di costituire un nuovo governo con l'appoggio della maggioranza uscente. Il 2 febbraio Fico rimette il mandato esplorativo al Presidente della Repubblica, non avendo raggiunto un accordo con i renziani.\nMattarella convoca quindi l'ex Presidente della BCE Mario Draghi con lo scopo di costituire un governo di alto profilo istituzionale aperto a tutte le forze politiche.\nA seguito delle consuete consultazioni del premier incaricato, Draghi trova un accordo con le forze politiche per la formazione di un nuovo governo, ottenendo l'appoggio di tutti i partiti presenti in Parlamento, con l'esclusione di Fratelli d'Italia e di Sinistra Italiana. \nIl 13 febbraio il nuovo governo giura al Quirinale nelle mani del Presidente Mattarella ed ottiene in seguito un'ampia maggioranza in entrambe le Camere.\nSecondo mandato.\nIl 29 gennaio 2022 Sergio Mattarella \u00e8 stato riconfermato Presidente della Repubblica Italiana per un secondo mandato, ottenendo 759 voti e risultando il secondo pi\u00f9 votato di sempre nella storia d'Italia; ha giurato il successivo 3 febbraio.\nVita privata.\n\u00c8 stato sposato con Marisa Chiazzese, deceduta il 1\u00ba marzo 2012 a Castellammare del Golfo, figlia dell'ex rettore dell'universit\u00e0 di Palermo e docente di diritto romano Lauro Chiazzese. Il fratello Piersanti aveva sposato la sorella di lei, Irma. \nHa tre figli: Laura (che durante il mandato presidenziale del padre svolge le funzioni di protocollo tipiche del consorte), Francesco e Bernardo Giorgio. Quest'ultimo, professore ordinario di diritto amministrativo all'Universit\u00e0 di Siena, presso la LUISS Guido Carli di Roma e presso la Scuola Superiore della Pubblica Amministrazione, nel 2014 \u00e8 stato posto dal ministro Marianna Madia a capo dell'ufficio legislativo del Dipartimento della funzione pubblica presso la Presidenza del Consiglio dei ministri.\nOnorificenze.\nOnorificenze italiane.\nCome presidente della Repubblica.\nNelle sue funzioni di presidente della Repubblica Italiana \u00e8 dal 3 febbraio 2015:\nA titolo personale.\nPersonalmente, prima di assumere l'incarico di Presidente della Repubblica, era stato insignito di:"}
{"id": "252615", "revid": "57342", "url": "https://it.wikipedia.org/wiki?curid=252615", "title": "Laura Balbo", "text": "Biografia.\nLaureata presso la Facolt\u00e0 di Scienze Politiche dell\u2019Universit\u00e0 di Padova nel 1956, si specializza all\u2019Universit\u00e0 di California Berkeley.\nAttivit\u00e0 politica.\nDopo un'iniziale militanza nel Partito Socialista Italiano e successivamente nella sinistra extraparlamentare ,\u00e8 poi stata due volte deputato: nella IX Legislatura (1983) come indipendente eletta alla Camera nelle liste del PCI, nella X (1987) e ha aderito al gruppo della Sinistra Indipendente, fino al 1992.\nViene chiamata da Massimo D'Alema a svolgere l'incarico di Ministro per le pari opportunit\u00e0 nel periodo dal 1998 al 2000, nei due governi da lui presieduti, in quota Verdi..\nLaura Balbo imposta la propria azione per la garanzia delle pari opportunit\u00e0 non solo tra generi diversi, ma anche in chiave antirazzista e di tutela dalle discriminazioni per orientamento sessuale; per la prima volta nell'esperienza dei governi italiani il tema della diversit\u00e0 di orientamento sessuale \u00e8 materia di uno specifico incarico di gabinetto del ministro, nella persona di Franco Grillini.\nL'esperienza del biennio di governo \u00e8 caratterizzata dai rafforzamento delle azioni positive per la conciliazione del tempo di vita e di lavoro delle donne, per il rafforzamento della rappresentanza femminile in politica e nelle istituzioni e l'incremento dell'occupazione femminile; sotto il suo mandato nel gennaio 2000 si tiene a Napoli presso la Mostra d'Oltremare alla presenza dell'allora presidente della Repubblica Carlo Azeglio Ciampi la Prima conferenza nazionale sull'occupazione femminile.\nSociologia.\n\u00c8 una delle pi\u00f9 importanti studiose italiane di sociologia, soprattutto per quanto riguarda il razzismo, l'urbanizzazione, le politiche familiari e lo Stato sociale. \nNei primi anni '80 insegna sociologia nella Facolt\u00e0 di Giurisprudenza e poi di Scienze Politiche dell\u2019Universit\u00e0 Statale di Milano.\n\u00c8 stata docente ordinario e preside della Facolt\u00e0 di Lettere e Filosofia all'Universit\u00e0 di Ferrara, per poi insegnare all'universit\u00e0 di Padova. Dal 1998 al 2001 \u00e8 stata presidente dell'Associazione Italiana di Sociologia.\n\u00c8 nota per aver compiuto degli studi sui processi della razzializzazione/etnicizzazione della societ\u00e0 europea in previsione di un futuro mescolamento delle razze. Ha partecipato a numerosi gruppi di lavoro europei su questi temi; \u00e8 presidente dell\"'International Association for the Study of Racism\" (Amsterdam), di \"Italia-Razzismo\" (Roma).\nRicopre la carica condivisa con altre nove personalit\u00e0 della cultura, fra le quali Sergio Staino, Piergiorgio Odifreddi, Carlo Flamigni, di presidente onorario dell'Unione degli Atei e degli Agnostici Razionalisti (UAAR) e si occupa della tematica ateismo.\nLa \"doppia presenza\".\nIl concetto di \"doppia presenza\" \u00e8 stato coniato da Balbo nel 1978. Esso sta ad indicare il doppio ruolo delle donne: pubblico e privato, riproduttivo nella famiglia e produttivo come lavoratrice nella societ\u00e0. Il senso del concetto \"doppia presenza\" sta indicare proprio l'idea di una compressione della donna tra una duplice responsabilit\u00e0: quella verso la famiglia e quella verso la sua indipendenza, rappresentata dal lavoro, che ha come conseguenza una sua penalizzazione.\nPer Balbo \u00e8 per\u00f2 anche per la donna un modo per \"attraversare pi\u00f9 mondi\" ed essere cos\u00ec pi\u00f9 innovativa in tutti e due gli ambiti."}
{"id": "252616", "revid": "125993569", "url": "https://it.wikipedia.org/wiki?curid=252616", "title": "Willer Bordon", "text": "Bordon \u00e8 stato sposato con l'attrice Rosa Ferraiolo.\nBiografia.\nCarriera politica.\nGi\u00e0 sindaco di Muggia (Friuli Venezia Giulia), \u00e8 stato eletto per la prima volta alla Camera dei deputati nel 1987 per il Partito Comunista Italiano, poi iscritto contemporaneamente al Partito Radicale.\n\u00c8 anche stato un esponente del Partito Democratico della Sinistra, nato dalla trasformazione del PCI.\nAlleanza Democratica e Sottosegretario.\nRieletto deputato alle politiche del 1992, nel 1993 con Ferdinando Adornato, usc\u00ec dal PDS per aderire al nuovo partito politico di centro-sinistra Alleanza Democratica (AD), fondato da Mario Segni.\nDopo che nel corso del tempo AD si disfece, Bordon ne rimase a capo, per poi farla confluire nel 1997 in Unione Democratica. Nel frattempo, in seguito alla nascita del primo governo Prodi de L'Ulivo, viene nominato Sottosegretario di Stato al Ministero dei Beni e delle Attivit\u00e0 Culturali, affiancando il ministro, nonch\u00e9 Vicepresidente del Consiglio Walter Veltroni.\nIdV, I Dem e Ministro della Repubblica.\nBordon nel 1998 partecip\u00f2 anche alla fondazione dell'Italia dei Valori di Antonio Di Pietro.\nNel 1999 aderisce a I Democratici di Romano Prodi e Arturo Parisi, dove Unione Democratica ne confluisce.\nCon la nascita del secondo governo guidato da Massimo D'Alema, il 22 dicembre 1999 giura nelle mani del Presidente della Repubblica Carlo Azeglio Ciampi come Ministro dei lavori pubblici nel governo D'Alema II de L'Ulivo.\nNel 2000 diventa Ministro dell'ambiente nel secondo esecutivo guidato da Giuliano Amato. Durante il suo mandato, ha presieduto il coordinamento interministeriale del G8 Ambiente\nElezione a senatore.\nAlle elezioni politiche del 2001 viene eletto per la prima volta al Senato della Repubblica, tra le liste proporzionali nella circoscrizione Friuli-Venezia Giulia de La Margherita, una lista elettorale centrista con Francesco Rutelli, allora candidato premier de L'Ulivo, a capo, alla quale ader\u00ec I Democratici. Nella XIV legislatura \u00e8 stato capogruppo per il suo partito I Dem. L'anno successivo nel 2002, I Dem confluiscono ne La Margherita come partito, con il Partito Popolare Italiano di Pierluigi Castagnetti e Rinnovamento Italiano di Lamberto Dini.\nNello stesso anno vuole tornare nella sua Muggia, a due passi da Trieste, candidatosi come consigliere comunale, senza ottenere voti sufficienti per essere eletto.\nAlle elezioni politiche del 2006 \u00e8 stato rieletto al Senato.\nNel settembre del 2007 lascia La Margherita e con il senatore Roberto Manzione fonda una nuova Unione Democratica, in protesta contro il Partito Democratico da loro considerato sommatoria di partiti. Due mesi dopo il suo partito avvia una collaborazione stretta con i Liberal Democratici di Lamberto Dini e altri fuoriusciti della Margherita.\nIl 25 novembre 2007, firmando un \"contratto con gli Italiani\" a Crozza Italia su LA7, ha promesso che il 16 gennaio 2008, giorno del suo compleanno, si sarebbe dimesso da senatore. In tale data, infatti, Bordon ha presentato le sue dimissioni al Presidente del Senato in carica, Franco Marini.\nAlle successive elezioni politiche del 2008, presenta il suo movimento, l'Unione Democratica per il Consumatori, insieme al Senatore uscente Roberto Manzione, (nessuno dei due senatori uscenti per\u00f2 si candid\u00f2) candidando a Presidente del Consiglio il leader della formazione dei Consumatori uniti, Bruno De Vita, ottenendo lo 0,25% dei voti.\nOrganizzatore delle prime elezioni primarie in Italia\nDa sempre conoscitore della politica, e antesignano di molte delle sue dinamiche, nel 2004 lancia nel comune di Grottaferrata (Roma) il manifesto per le elezioni primarie per la scelta del candidato Sindaco della cittadina dei castelli romani per il centrosinistra. Esperimento fortunato, svoltosi nel gennaio 2005, che anticip\u00f2 le successive elezioni primarie per la scelta del candidato Presidente del Consiglio dei Ministri della coalizione di centrosinistra in Italia.\nLe sue battaglie a tutela dei diritti civili\nDa sempre in prima linea per i diritti civili, hanno fatto scalpore le sue battaglie come Ministro dell'Ambiente per far contenere a Radio Vaticana i limiti fissati per il contenimento dell'inquinamento elettromagnetico nelle zone intorno alla periferia romana di Cesano, e l'approvazione in Parlamento della legge sulla \"Class action\"\nCarriera imprenditoriale.\nDal 2009 \u00e8 stato socio fondatore, presidente e amministratore delegato della Enalg. La societ\u00e0 deteneva l'esclusiva per l'Italia della produzione di biocombustibile da biomasse algali conferita dalla societ\u00e0 spagnola BFS Biofuel System S.L., della quale \u00e8 stato anche azionista.\n\u00c8 stato in tal senso vittima di una presunta truffa di 14 milioni di euro da Bisigodos, la ditta Biofuel Systems (Bfs), la quale non ha mai completato gli impianti in Spagna e Portogallo, e i cui soci maggioritari, Bernard A.J. Stroiazzo Mougin e sua moglie Belinda Anne Halsall, sono stati oggetto di azioni giudiziarie per truffa ai danni dello Stato in Portogallo e per truffa ed evasione fiscale in Spagna.\nMorte.\nMuore a Roma il 14 luglio 2015 dopo una lunga malattia.\nDisse di lui Beppe Grillo: \"Willer Bordon. Dimesso da senatore, morto da incensurato: un caso unico in Italia\"."}
{"id": "252617", "revid": "79968", "url": "https://it.wikipedia.org/wiki?curid=252617", "title": "Luigi Pasinetti", "text": "Professore presso l'Universit\u00e0 Cattolica del Sacro Cuore di Milano, dove ha svolto l'incarico di preside della Facolt\u00e0 di Economia e Commercio negli anni 1980-1983. Ha insegnato presso l'Universit\u00e0 di Cambridge. Dal 1974 fa parte del Comitato scientifico della Fondazione Luigi Einaudi di Torino. I suoi contributi pi\u00f9 rilevanti sono relativi alla distribuzione del reddito, la teoria del capitale, i modelli di crescita multisettoriale. Il suo nome \u00e8 legato anche al teorema che afferma l'indipendenza del saggio di profitto dalla propensione di risparmio dei lavoratori.\nContributi teorici.\nUna formulazione matematica del sistema ricardiano.\nIl primo contributo significativo di Pasinetti alla teoria economica \u00e8 stato probabilmente la formulazione matematica del sistema di David Ricardo pubblicata nel 1960 in un articolo oggi considerato un classico. In questo articolo Pasinetti presenta un'analisi molto concisa ed elegante degli aspetti di base dell'economia classica.\nL'equazione di Cambridge e il teorema di Pasinetti.\nUn articolo del 1956 di Kaldor fu all'origine di un altro contributo teorico di Pasinetti. Kaldor in \"Alternative Theories of Distribution\" aveva formulato una teoria sulla distribuzione del reddito che aveva definito \"keynesiana\", suscitando critiche accese perch\u00e9 questo tipo di questione non era mai stata trattata esplicitamente da Keynes. Pasinetti entr\u00f2 in questo dibattito nel 1962 riuscendo a riformulare la stessa teoria senza fare uso dell'ipotesi restrittiva che aveva attirato le critiche su Kaldor nel 1956. Le conclusioni di Pasinetti portarono a numerosi altri contributi scientifici tra cui quelli del 1966 di Paul A. Samuelson e Franco Modigliani del MIT che scrissero un dettagliato articolo dove cercarono di minimizzare la generalit\u00e0 e le conseguenze delle sue conclusioni.\nL'equazione di Cambridge allargata al settore pubblico.\nPer tutti gli anni 70 il dibattito scientifico che si svolse sull'equazione di Cambridge cerc\u00f2 di renderla pi\u00f9 generale e realistica. Nel 1972 con un articolo di Steedman si cerc\u00f2 di inserirvi il settore pubblico. Steedman dimostr\u00f2 che anche inserendo il settore pubblico le soluzioni ammissibili di lungo periodo dell'equazione di Cambridge erano coerenti con la teoria di Pasinetti e non con quella di Samuelson-Modigliani.\nLa controversia sulla teoria del capitale.\nNegli anni 60 Pasinetti partecip\u00f2 a quella che oggi nella letteratura economica viene definita la controversia sulla teoria del capitale delle due Cambridge: Cambridge (Regno Unito), i cui principali rappresentanti erano Joan Robinson, Luigi Pasinetti, Piero Sraffa e Nicholas Kaldor e Cambridge, (Massachusetts U.S.A) i cui rappresentanti erano Paul Samuelson, Robert Solow, David Levhari e Edwin Burmeister.\nGi\u00e0 l'economista John Bates Clark, nel tentativo di confutare la teoria di Marx sul sovrappi\u00f9, aveva suggerito che salari e profitti erano semplicemente da considerarsi come prezzi, derivanti dalla produttivit\u00e0 marginale dei fattori di produzione, una teoria bene sintetizzata dalla famosa affermazione di J.B. Clark che \"quanto ottiene una classe sociale, secondo la legge naturale, corrisponde al suo contributo alla produzione\". In questo dibattito Veblen e B\u00f6hm-Bawerk avevano proposto teorie leggermente differenti ma sostanzialmente simili.\nNel 1930 Hayek riapr\u00ec il dibattito collegando i tassi di interesse minori con i metodi di produzione pi\u00f9 indiretti, cio\u00e8 con rapporti capitale/lavoro maggiori. Dato che il tasso di interesse per Hayek corrispondeva al prezzo del capitale, era chiaro che Hayek (come tutti gli economisti neoclassici) pensava che pi\u00f9 bassi tassi di interesse avrebbero portato a metodi di produzione a maggiore intensit\u00e0 di capitale. Durante la Grande Depressione questo dibattito venne abbandonato ma nel 1953 Joan Robinson riapr\u00ec la questione con un articolo in cui sosteneva che nella funzione di produzione O = f(L,C) (dove L \u00e8 la quantit\u00e0 di lavoro e C la quantit\u00e0 di capitale) non c'\u00e8 modo di misurare il capitale che \u00e8 composto da entit\u00e0 eterogenee. Nel 1962 Samuelson propose di risolvere il problema dell'aggregazione del capitale con un nuovo concetto, la \"funzione di produzione surrogata\". Questa teoria per\u00f2 aveva delle incongruenze logiche note come problema del \"ritorno delle tecniche\" e del \"capital reversing\".\nCon un articolo del 1966 Pasinetti dimostr\u00f2 che il teorema di David Levhari e Paul Samuelson che sosteneva l'impossibilit\u00e0 del \"ritorno delle tecniche\" a livello aggregato era errato. Le conclusioni erano assai impattanti e dimostravano che il concetto stesso di funzione di produzione non teneva dal punto di vista logico matematico.\nLezioni di teoria della produzione.\nIl libro \"Lezioni di teoria della produzione\" venne pubblicato nel 1975 in Italia. Era pensato come libro di testo universitario ma aveva un contenuto teorico assai notevole. Nel testo vengono esposti gli antecedenti del modello che interessa Pasinetti, cio\u00e8 la scuola fisiocratica, Quesnay e Marx. Poi viene esposto in modo chiaro e conciso il modello teorico di Piero Sraffa, utilizzando la matematica delle matrici. Secondo Pasinetti il pi\u00f9 grande risultato di Sraffa \u00e8 stata la dimostrazione che la distribuzione del reddito pu\u00f2 essere trattata in modo indipendente dai prezzi e senza la necessit\u00e0 di utilizzare una teoria del valore lavoro.\nAltri contributi.\nIn 1973 Pasinetti pubblic\u00f2 l'articolo, \"The Notion of Vertical Integration in Economic Analysis\", che rappresenta una pietra miliare per lo sviluppo di tutte le implicazioni analitiche del concetto e delle sue relazioni con gli schemi interindustriali di tipo Input-Output.\nNel 1981 Pasinetti pubblic\u00f2 \"Structural Change and Economic Growth\" che conteneva la sua teoria sulla crescita di lungo periodo, alternativa al modello dominante degli economisti neoclassici.\nIl libro \"Keynes and the Cambridge Keynesians\" (2007) \u00e8 l'ultimo in ordine di tempo pubblicato da Pasinetti e fornisce un quadro dell'economia keynesiana come paradigma alternativo al modello neoclassico, enfatizzando il contributo degli economisti di Cambridge."}
{"id": "252618", "revid": "1878845", "url": "https://it.wikipedia.org/wiki?curid=252618", "title": "Tommaso De Vio", "text": "Religioso domenicano, fu generale dell'Ordine nel 1508: fu teologo e diplomatico pontificio.\nBiografia.\nEra figlio di Francesco De Vio e Isabella de Sieri.\nNel 1484 entr\u00f2 tra i frati Domenicani del monastero di Gaeta, dove assunse il nome di Tommaso, e prosegu\u00ec i suoi studi in teologia e filosofia a Napoli, Bologna e Padova.\nFu professore di teologia presso le universit\u00e0 di Pavia e Roma, ed in questo campo acquis\u00ec una considerevole fama in seguito ad un pubblico dibattito con Pico della Mirandola nel 1494 a Ferrara.\nDal 1508 al 1518 divenne \"generale dell'Ordine\" e consigliere dei papi; nel 1511 dimostr\u00f2 grande zelo nel difendere i diritti papali contro il Concilio di Pisa, polemizzando contro Jacques Almain in una serie di pubblicazioni che furono messe al bando dalla Sorbona e bruciate per ordine del re Luigi XII di Francia.\nNel 1517 Papa Leone X lo cre\u00f2 cardinale, e nel 1518 fu fatto arcivescovo di Palermo; l'anno seguente, nel 1519, divenne arcivescovo di Gaeta.\nNel 1518 venne inviato in Germania come Legato Apostolico per partecipare alla Dieta di Augusta, si adoper\u00f2 con profitto per l'elezione di Carlo V d'Asburgo ad Imperatore del Sacro Romano Impero il 28 giugno 1519 (prevalendo sull'altro concorrente Francesco I Re di Francia), e l\u00ec cerc\u00f2 di arginare la nascente Riforma protestante di Martin Lutero (\"12-14 ottobre 1518\").\nNel 1519 fece rientro in Roma senza essere riuscito a convincere Martin Lutero ad abbandonare i suoi propositi di Riforma, e aiut\u00f2 il papa nell'estensione della bolla \"Exsurge Domine\" rivolta a contrastare il dilagare della riforma luterana.\nNel 1523 fino al 1524 organizz\u00f2 la resistenza contro i Turchi in Germania, Polonia e Ungheria.\nNel 1527 venne fatto prigioniero durante il \"Sacco di Roma\" dai Lanzichenecchi, inviati in Italia da Carlo V per punire papa Clemente VII per il tradimento della parola datagli, poi venne liberato.\nNel 1534 pronunci\u00f2 la sentenza definitiva di validit\u00e0 del matrimonio di Enrico VIII e Caterina d'Aragona, rifiutando il divorzio al sovrano inglese.\nAccanto alla produzione teologica, secondo la linee della scuola tomista, Tommaso De Vio si distinse anche come esegeta. Suppl\u00ec alla sua non-conoscenza dell'ebraico, consultando esperti rabbinici e grazie alla sua familiarit\u00e0 con il testo greco. Tra il 1523 e il 1532 pubblic\u00f2 in vari volumi una traduzione e commentario letterario della Bibbia che comprende larga parte dell'Antico Testamento e quasi tutto il Nuovo Testamento con l'eccezione dell'Apocalisse di Giovanni. La sua enfasi sulla ricerca del significato letterario del testo lo pone alle origini della moderna tradizione esegetica cattolica.\nMor\u00ec a Roma nel 1534; la sua tomba \u00e8 oggi collocata nel vestibolo della Basilica di Santa Maria sopra Minerva.\nGenealogia episcopale.\nLa genealogia episcopale \u00e8:\nOpere.\n\"(elenco parziale)\""}
{"id": "252619", "revid": "125885024", "url": "https://it.wikipedia.org/wiki?curid=252619", "title": "Paolo De Castro", "text": "Parlamentare europeo, Primo Vice-Presidente della Commissione Agricoltura e Sviluppo Rurale, svolge la professione di docente universitario di ruolo ordinario presso l'Universit\u00e0 degli Studi di Bologna.\nBiografia.\nNato a San Pietro Vernotico, in Puglia, da una famiglia di imprenditori agricoli, diventa professore ordinario di economia e politica agraria all\u2019Universit\u00e0 di Bologna.\nDi Castro \u00e8 stato dal 1996 al 1998 consigliere economico del Presidente del Consiglio Romano Prodi a Palazzo Chigi, oltre che \"special advisor\" del Presidente della Commissione europea guidata sempre da Prodi.\nAttivit\u00e0 politica.\nDopo un'esperienza giovanile nelle file del Partito Liberale Italiano, negli anni 1998-2000, entra a far parte del Governo D'Alema I come Ministro delle politiche agricole (dicastero poi rinominato \"Ministero delle politiche agricole e forestali\"). \u00c8 confermato al medesimo dicastero nel secondo governo D'Alema.\nNel novembre del 2000 \u00e8 stato nominato dal Presidente della Repubblica Carlo Azeglio Ciampi \"Cavaliere di Gran Croce\" al merito della Repubblica Italiana.\nDa gennaio 2001 al maggio 2004 ha presieduto l'istituto di studi economici Nomisma ed \u00e8 stato inoltre presidente nella \"Fondazione Qualivita\". Inoltre \u00e8 stato Direttore Responsabile della \"Rivista di Politica Agricola Internazionale\" edita da \"Edizioni L'Informatore Agrario\" di Verona e direttore scientifico della testata \"Genio Rurale\".\nAl termine delle elezioni politiche del 2006 \u00e8 stato eletto alla Camera dei deputati, nella circoscrizione Puglia tra le liste de L'Ulivo. Il 17 maggio 2006 giura nelle mani del Presidente della Repubblica Giorgio Napolitano come Ministro delle politiche agricole alimentari e forestali nel secondo governo Prodi, succedendo a Gianni Alemanno, incarico ricoperto sino alla fine della XV legislatura.\nAlle elezioni politiche del 2008 viene candidato al Senato della Repubblica, ed eletto tra le file del Partito Democratico nella circoscrizione Puglia. Nella XVI legislatura \u00e8 stato vicepresidente della 9\u00aa Commissione Agricoltura e produzione agroalimentare del Senato.\nAlle elezioni per il Parlamento europeo di giugno 2009 viene eletto europarlamentare per la circoscrizione Italia meridionale con 111.000 preferenze, nella lista del Partito Democratico. Il 20 luglio 2009 viene eletto all'unanimit\u00e0 da tutti i gruppi politici Presidente della Commissione per l'agricoltura e lo sviluppo rurale del Parlamento europeo; carica riconfermata il 23 gennaio 2012, fino al 2014.\nNel 2014 si ricandida alle elezioni europee di quell'anno con il PD per\u00f2 nella circoscrizione del nord-orientale. Viene eletto: con 86.814 voti \u00e8 il quarto nella circoscrizione. Diviene vice presidente nella Commissione per l'Agricoltura e lo Sviluppo Rurale.\nAlle elezioni europee del 2019 viene rieletto in terza posizione con 53.254 preferenze. Dal luglio 2019 torna a coprire la carica di coordinatore del gruppo dei socialisti e democratici europei, S&amp;D, in Commissione Agricoltura."}
{"id": "252620", "revid": "547992", "url": "https://it.wikipedia.org/wiki?curid=252620", "title": "Rosy Bindi", "text": "Ha ricoperto l'incarico di ministro della sanit\u00e0 dal 1996 al 2000 e quello di ministro per le politiche per la famiglia dal 2006 al 2008; \u00e8 stata vicepresidente della Camera dei deputati dal 2008 al 2013, presidente del Partito Democratico dal 2009 al 2013 e presidente della Commissione parlamentare antimafia dal 2013 al 2018.\nBiografia.\nLaureata in scienze politiche alla LUISS dopo essere stata iscritta a sociologia all'Universit\u00e0 degli Studi di Trento, ricercatrice in diritto amministrativo nella facolt\u00e0 di scienze politiche a La Sapienza di Roma e poi nella facolt\u00e0 di giurisprudenza dell'Universit\u00e0 di Siena fino al 1989, era accanto a Vittorio Bachelet (del quale era assistente universitaria a Roma) nel momento del suo assassinio il 12 febbraio 1980 da parte delle Brigate Rosse.\nLungamente impegnata nell'Azione Cattolica, dopo la militanza nel settore giovanile \u00e8 stata vicepresidente nazionale dell'associazione dal 1984 al 1989.\nAttivit\u00e0 politica.\nGli inizi nella DC e nel PPI.\nNel 1989 Rosy Bindi incomincia la sua carriera politica iscrivendosi alla Democrazia Cristiana: in quell'anno si candida alle elezioni europee con il partito scudocrociato nella circoscrizione Nord-Est ottenendo 211.000 preferenze e viene eletta. A Strasburgo ricopre l'incarico di vicepresidente della \"Commissione cooperazione e sviluppo\" e, successivamente, di presidente della \"Commissione petizioni e diritti dei cittadini\".\nDopo la fine della DC, aderisce al Partito Popolare Italiano del quale \u00e8 segretario di partito nel Veneto con cui diviene deputato nazionale nel 1994 ed \u00e8 favorevole alla nascita della coalizione di centro-sinistra, denominata L'Ulivo, che ha come leader Romano Prodi.\nMinistro della Sanit\u00e0.\nDopo la vittoria di Romano Prodi e de L'Ulivo alle elezioni politiche del 1996, Bindi viene nominata ministro della sanit\u00e0, incarico che mantiene per circa quattro anni (riconfermato, dopo il Governo Prodi I, anche dal primo e secondo governo D'Alema): in questa veste, con il decreto legislativo 229, vara nel 1999 la riforma del Servizio Sanitario Nazionale.\nLa riforma della sanit\u00e0\nCon il decreto legislativo 229 del 1999, meglio noto come \"riforma Bindi\", vengono corrette le distorsioni introdotte dai decreti De Lorenzo, a cominciare da una pi\u00f9 stringente regolamentazione dei rapporti tra pubblico e privato, sia per le strutture con l\u2019accredimentamento che per i professionisti, con l\u2019introduzione del principio di esclusivit\u00e0 di rapporto con SSN. Viene anche ridisegnata e valorizzata la medicina del territorio, con l\u2019integrazione socio sanitaria e una nuova organizzazione del \"Distretto\". Sono poi delineati, prima della riforma del Titolo V della Costituzione, nuovi rapporti tra Regioni, Comuni e Ministero e tra SSN e Universit\u00e0. L\u2019attuazione della riforma sar\u00e0 al centro della prima Conferenza Nazione della Sanit\u00e0 dal 24 al 26 novembre 1999. Con il cambio di governo nell\u2019aprile del 2000 e il successivo governo Berlusconi del 2001 i principali decreti attuativi della riforma verranno accantonati o profondamente modificati.\nNel corso del suo mandato sono anche definitivamente chiusi gli ospedali psichiatrici e viene finanziato con risorse aggiuntive il Progetto obiettivo \u201cTutela salute mentale 1998-2000\u201d. Viene anche riformulato il parere, espresso nell\u2019aprile del \u201896 dal Consiglio Superiore di Sanit\u00e0 nominato dal ministro Guzzanti e presieduto da Luigi Frati, sulla terapia elettroconvulsivante. Il nuovo documento si configura come vere e proprie linee guida, frutto delle conclusioni di un gruppo di lavoro formato dagli psichiatri Losavio, Giusto, Orsini, Pasquini, Pastore, Scapicchio, \u201crestringe notevolmente il campo di applicazione, definisce le controindicazioni, afferma la necessit\u00e0 del consenso informato, richiede il monitoraggio e il controllo da parte delle regioni\u201d.\nDal PPI alla Margherita.\nAlle successive elezioni politiche del 2001 viene rieletta alla Camera dei deputati per la terza volta nel collegio uninominale di Cortona (Toscana). Aderisce al gruppo della Margherita ed \u00e8 componente della Commissione affari sociali.\nAll'interno della Margherita (di cui, dopo essere entrata nell'esecutivo nazionale, \u00e8 responsabile delle politiche sociali e della salute) \u00e8 sempre stata vicina a Romano Prodi, senza mai aderire, per\u00f2, alla corrente di minoranza di Arturo Parisi. In occasione dell'assemblea nazionale del partito in cui si doveva decidere l'adesione alla lista unitaria de L'Ulivo per le politiche 2006, Bindi ader\u00ec al gruppo di Pierluigi Castagnetti (detto dei \u00abpontieri\u00bb). Con l'assemblea di Chianciano Terme dell'associazione I Popolari, si schier\u00f2 con l'omonima corrente interna, seppur su posizioni d'autonomia.\nMinistro per le politiche per la famiglia.\nRieletta alla Camera dopo le elezioni politiche del 2006 nella circoscrizione della Toscana dopo essersi candidata anche in Veneto e nella provincia di Torino, \u00e8 stata nominata nel secondo governo Prodi, ministro per le politiche per la famiglia.\nIl nome di Rosy Bindi \u00e8 legato al disegno di legge sui DICO, i diritti e doveri delle convivenze, per il quale ha ricevuto aspre critiche da parte del mondo ecclesiale e da alcune associazioni cattoliche, ma anche da diverse sigle del movimento omosessuale italiano che lo ritenevano estremamente blando. Ma il suo mandato fu, tra l'altro, anche quello della \"1^ Conferenza Nazionale della Famiglia\" (Firenze, 24-26 maggio 2007) a cui intervengono il presidente della Repubblica Giorgio Napolitano e il presidente del consiglio Romano Prodi; della prima edizione del \"Premio Amico della Famiglia\"; con un disegno di legge approvato dal Consiglio dei ministri il 16 marzo 2007 il ministro Bindi promuove le modifiche al diritto civile in materia di filiazione per eliminare ogni discriminazione, anche lessicale, tra figli cosiddetti \u201cnaturali\u201d e figli cosiddetti \u201clegittimi\u201d ; il disegno di legge sar\u00e0 per\u00f2 approvato solo nella successiva legislatura.\nNel Partito Democratico.\nDa sempre favorevole alla formazione di un nuovo soggetto politico che raccolga le diverse anime riformiste presenti all'interno dello schieramento di centro-sinistra, \u00e8 tra le pi\u00f9 accese promotrici della nascita del Partito Democratico del quale, dal 23 maggio 2007, \u00e8 uno dei 45 membri del Comitato promotore nazionale che riunisce i leader delle componenti del futuro PD.\nIl 16 luglio del 2007 annuncia la sua candidatura alle elezioni primarie che stabiliranno il leader del PD. Raccoglie il sostegno di diverse personalit\u00e0 e gruppi come Arturo Parisi, Nando Dalla Chiesa, Roberto Zaccaria e buona parte della componente ulivista della Margherita, l'associazione Liberalitalia di Gregorio Gitti, il Partito Democratico Meridionale di Agazio Loiero e Pietro Fuda, i Socialisti Liberal per il Partito Democratico di Claudio Nicolini, diverse donne del centrosinistra tra cui Franca Chiaromonte, Anna Maria Carloni, Anna Maria Guidotti, Albertina Soliani, varie personalit\u00e0 del mondo amministrativo e della cultura (Massimo Toschi, assessore della Regione Toscana, esperto di problematiche della pace, Ugo Perone, filosofo, Luciano Guerzoni docente universitario esponente dei cristiano-sociali, Gianfranco Pasquino, Gad Lerner).\nHanno dichiarato il loro sostegno anche il cantautore Francesco De Gregori e l'attrice Monica Guerritore.\nRaccogliendo 453.067 voti (il 12,88%), Bindi si piazza seconda alle spalle di Walter Veltroni, che viene eletto segretario con il 75,82% dei voti.\nA seguito della rielezione alle elezioni politiche del 2008, viene eletta vicepresidente della Camera dei deputati.\nAlle elezioni primarie del PD 2009 ha sostenuto la candidatura dell'ex ministro dello sviluppo economico Pier Luigi Bersani che \u00e8 risultato vincitore con il 53% dei voti contro il 34% di Dario Franceschini e il 12% di Ignazio Marino.\nDurante la Convenzione Nazionale tenutasi il 7 novembre 2009 \u00e8 risultata eletta Presidente del Partito Democratico.\nIl gruppo di riferimento della Bindi all'interno del PD \u00e8 \"Democratici Davvero\".\nIl 7 ottobre 2009, durante una telefonata di Silvio Berlusconi alla trasmissione \"Porta a Porta\", dedicata alla bocciatura del lodo Alfano, Bindi ha affermato di ritenere gravissime le affermazioni del Presidente del Consiglio, secondo il quale il Presidente della Repubblica avrebbe dovuto usare la propria influenza sui giudici della Corte Costituzionale affinch\u00e9 passasse il vaglio di costituzionalit\u00e0. Berlusconi ha quindi citato una battuta comunemente attribuita a Vittorio Sgarbi: \u00abRavviso che lei \u00e8 sempre pi\u00f9 bella che intelligente\u00bb, alla quale Bindi ha replicato: \u00abSono una donna che non \u00e8 a sua disposizione, e ritengo molto gravi le sue affermazioni\u00bb.\nIl fatto accaduto ha suscitato notevole clamore nel mondo politico, giornalistico, e anche in molte organizzazioni a tutela del ruolo della donna nella societ\u00e0, ricevendo una notevole risonanza anche all'estero. Nei giorni successivi, Berlusconi ha tentato di correggere il tiro, definendola una battuta di largo consumo e spiegando che gli era sfuggita in un momento di delusione.\nTuttavia, c'era gi\u00e0 un precedente: l'8 aprile 2003, a Brescia, sostenendo la candidatura a sindaco di Viviana Beccalossi Berlusconi aveva detto della candidata: \u00ab\u00c8 pi\u00f9 brava che bella, il contrario di Rosy Bindi\u00bb.\nInoltre, il 19 luglio 2010, visitando l'Universit\u00e0 telematica e-Campus, Berlusconi \u00e8 ritornato sul tema, lodando la presenza di \"belle ragazze laureate con il massimo dei voti, che non assomigliano certo a Rosy Bindi...\".\nNel maggio 2012 Luigi Lusi (indagato, e poi arrestato, per aver sottratto milioni di euro dalle casse della Margherita) davanti alla Giunta per le autorizzazioni del Senato ha dichiarato che parte dei soldi sottratti li ha dati anche alla Bindi, oltre che ad altri politici del Partito Democratico (Enrico Letta, Giuseppe Fioroni). Bindi, come gli altri dirigenti coinvolti da Lusi, ha querelato i giornali che hanno riportato le sue affermazioni, dichiarando di non aver mai preso un euro dall'ex tesoriere della Margherita; ad agosto il GIP, respingendo la richiesta di arresti domiciliari avanzata dai legali di Lusi, ha sottolineato anche l'estraneit\u00e0 della Bindi alla vicenda.\nPresidente della Commissione parlamentare antimafia.\nNel dicembre 2012 si candida alle primarie del PD in provincia di Reggio Calabria, indette per eleggere i candidati del partito al Parlamento italiano in vista delle elezioni politiche italiane del 2013; le primarie si sono svolte il 29 dicembre 2012 e la Bindi ha ottenuto il secondo posto su sette candidati in provincia di Reggio Calabria con 7.527 preferenze. L'8 gennaio 2013 la direzione nazionale del partito candida Rosy Bindi alla Camera dei deputati come capolista del PD nella circoscrizione Calabria. Il 24 e 25 febbraio 2013 viene rieletta deputato della Repubblica Italiana.\nA marzo 2013, insieme a molti altri colleghi del Parlamento, aderisce al progetto \"Riparte il futuro\", firmando la petizione che ha lo scopo di revisionare la legge anti-corruzione modificando la norma sullo scambio elettorale politico-mafioso (416 ter) entro i primi cento giorni di attivit\u00e0 parlamentare.\nIl 19 aprile 2013, a poche ore di distanza dall'esito negativo della quarta votazione, che vede precludere al professore Romano Prodi le porte del Quirinale nella scelta del nuovo presidente della Repubblica, decide spontaneamente di dimettersi dalla carica di Presidente del Partito Democratico.\nIl 22 ottobre 2013 Rosy Bindi viene eletta presidente della Commissione parlamentare antimafia ottenendo 25 voti al ballottaggio contro Luigi Gaetti. Proteste immediate si elevano dal centro-destra e in particolare da Carlo Giovanardi, all'epoca senatore del PdL.\nLa Commissione Antimafia presieduta da Rosy Bindi mostra una produttivit\u00e0 notevole: \"A poco pi\u00f9 di met\u00e0 legislatura l'Antimafia ha tenuto 143 sedute in plenaria (per un totale di 421 ore), superando per efficienza sia la commissione presieduta dal senatore Donato Pafundi che, nella IV Legislatura, finora prima per attivit\u00e0 con 118 sedute, sia quella presieduta dal senatore Giuseppe Pisanu che in tutta la XVI legislatura ne aveva svolte 112. La commissione ha inoltre approvato all'unanimit\u00e0 6 relazioni (delle quali 5 discusse alla Camera e 4 Senato). Tra queste, quella storica su \"Mafia ed informazione\" , e quelle sui \"Beni confiscati\" , sul \"Semestre presidenza italiana Ue\" e sui \"Testimoni di giustizia\" . Due sono, invece, le proposte di legge sulla base del lavoro della Commissione, la \"prima di riforma organica del Codice Antimafia\" e la seconda sui testimoni di Giustizia. Anche sul piano delle missioni la Commissione \u00e8 da primato. Sono, infatti, 49 le missioni realizzate, nel corso delle quali sono state svolte audizioni per oltre 200 ore. Per comprendere il dato basti pensare che sulle 26 sedi di Direzioni Distrettuali Antimafia, ben 20 sono state visitate (alcune delle quali pi\u00f9 volte).\nIn riferimento alle vicende di Mafia capitale e all'inchiesta avviata dalla Commissione con una serie di audizioni, il 22 luglio 2015 la presidente Bindi avvia in Commissione Antimafia una prima riflessione sulle problematiche relative alle infiltrazioni mafiose negli enti locali, in cui sottolinea i limiti delle norme sul commissariamento dei consigli comunali e prospetta una \"terza via\" che, in particolare per gli Enti locali di grandi dimensioni, superi l'alternativa secca tra scioglimento e non scioglimento.\nIl 24 aprile 2015, nel corso di un'intervista a \"Otto e mezzo\" su LA7, dichiara che non si ricandider\u00e0 alle prossime elezioni politiche.\nIl 29-30 aprile 2015 non ha partecipato ai tre voti di fiducia richiesti sulla nuova legge elettorale detta \"Italicum\" e il 4 maggio ha votato contro il provvedimento.\nIn occasione delle elezioni regionali italiane del 2015 la Commissione Antimafia, sulla base della \"Relazione in materia di formazione delle liste delle candidature per le elezioni europee, politiche, regionali, comunali e circoscrizionali\" recepita dai due rami del Parlamento, rende nota una lista di candidati con procedimenti penali in atto (che la stampa definir\u00e0 \"degli impresentabili\") tra cui il collega di partito Vincenzo De Luca il quale, dopo aver vinto le Elezioni in Campania, va in questura a Salerno e denuncia la Bindi per diffamazione, attentato ai diritti politici costituzionali e abuso d'ufficio.. Il 19 gennaio 2016 il Gip del Tribunale di Roma ha archiviato la querela di De Luca contro la Presidente della Commissione Antimafia. Nelle sei pagine di motivazioni si spiega che la Presidente della Commissione Antimafia ha agito con i poteri che le sono stati attribuiti con la legge istitutiva della Commissione: scrive il Gip \u201c\"non esistevano norme che vietassero l'avvio dell'istruttoria, mentre ne esisteva una\u00a0\u2013 recepita dai due rami del Parlamento\u00a0\u2013 che ci\u00f2 consentiva e sulle cui basi interpretative ha deliberato e operato l'Ufficio di Presidenza [...] sottoponendo poi le risultanze alla Commissione plenaria\"\u201d. \"\u00c8 giusto che gli elettori sappiano\", ha dichiarato la Presidente Bindi. Ad aprile del 2017, la Commissione Parlamentare Antimafia invit\u00f2 la Guardia di Finanza a sequestrare gli elenchi di 35.000 iscritti delle quattro principali obbedienze massoniche italiane.\nL'uscita dal Parlamento.\nDopo 24 anni trascorsi ininterrottamente in Parlamento, Rosy Bindi non si ricandida nuovamente alle elezioni politiche del 2018.\nDal 2018 Bindi \u00e8 presidente onorario dell\u2019Associazione Salute Diritto fondamentale, fondata insieme ad esperti di politiche sanitarie, medici, epidemiologi, giuristi, schierata nella difesa della sanit\u00e0 pubblica. L\u2019Associazione ha pubblicato diversi documenti sugli effetti nel SSN della pandemia da Covid-19 e i rischi di privatizzazione del servizio pubblico.\nDal 2020 fa parte del Comitato scientifico de' \"lavialibera\" , la rivista bimestrale di informazione e approfondimento su mafie, corruzione, ambiente e migrazioni diretta da don Luigi Ciotti.\nNell'agosto 2020, a poche settimane dal referendum costituzionale sul taglio del numero di parlamentari legato alla riforma avviata dal governo Conte I guidato dalla Lega assieme al Movimento 5 Stelle e concluso dal governo Conte II guidato dalla coalizione tra M5S e Partito Democratico, la Bindi annuncia il suo voto contrario, in dissidenza con la linea ufficiale del PD e del suo segretario Nicola Zingaretti, schierati per il \"S\u00ec\".\nIl 12 febbraio 2021, giorno del suo 70\u00ba compleanno, rilascia un'intervista dove spiega di non riconoscersi pi\u00f9 nel PD, partito che lei stessa ha contribuito a fondare, poich\u00e9 sostiene che non \u00e8 pi\u00f9 il partito che lei sperava, non rinnovando pi\u00f9 la tessera.\nDal maggio 2021 fa parte del \u201c\"gruppo di lavoro sulla scomunica alle mafie\"\u201d, costituito in Vaticano presso il \"Dicastero per il Servizio dello Sviluppo Umano\", con l\u2019obiettivo di dare seguito alla scomunica dei mafiosi pronunciata da papa Francesco in Calabria il 21 giugno 2014.\nDal giugno 2021 \u00e8 docente della Pontificia Universit\u00e0 Antonianum e svolge attivit\u00e0 di formazione e ricerca sui temi della legalit\u00e0 e del contrasto alle mafie nel corso \u201c\"analisi e studio dei fenomeni criminali e mafiosi\"\", in collaborazione con il \"Dipartimento \"Liberare Maria dalle mafie\"\" della \"Pontificia Academia Mariana Internationalis\"."}
{"id": "252621", "revid": "359266", "url": "https://it.wikipedia.org/wiki?curid=252621", "title": "Canale di comunicazione", "text": ""}
{"id": "252622", "revid": "1564499", "url": "https://it.wikipedia.org/wiki?curid=252622", "title": "Ortensio Zecchino", "text": "Biografia.\n\u00c8 stato parlamentare europeo nella prima legislatura elettiva (dal 1979 al 1984) e successivamente senatore della Repubblica per quattro legislature consecutive (dal 1987 al 2001), nonch\u00e9 ministro dell'universit\u00e0 e della ricerca in tre governi (dal 1998 al 2001).\nAttivit\u00e0 scientifica.\nHa insegnato Storia del diritto penale presso la facolt\u00e0 di Giurisprudenza dell'universit\u00e0 di Napoli nonch\u00e9 Storia delle istituzioni medievali nelle universit\u00e0 LUMSA di Roma e Suor Orsola Benincasa di Napoli; \u00e8 inoltre professore straordinario di Storia del diritto medievale e moderno presso la Link Campus University di Roma, ove \u00e8 anche membro del consiglio di amministrazione dell'omonima fondazione.\nCofondatore e presidente (fin dal 1991) del Centro europeo di studi normanni, \u00e8 inoltre direttore delle collane Fonti e Studi sulla civilt\u00e0 medievali dell'editore Laterza. Dal 2002 \u00e8 presidente del comitato di redazione dell'\"Enciclopedia Federiciana\", opera tematica dedicata all'imperatore Federico II di Svevia, pubblicata dall'Istituto dell'Enciclopedia Italiana Treccani (del cui comitato scientifico \u00e8 stato anche membro).\nZecchino presiede infine il consorzio inter-universitario BioGeM (fondato nel 2006) cui compete la gestione dell'istituto di ricerche intitolato al medico italiano Gaetano Salvatore.\nAttivit\u00e0 politica.\nEsponente della Democrazia Cristiana, ha sempre vissuto ad Ariano Irpino ove all'et\u00e0 di 21 anni fu eletto consigliere comunale, ottenendo gli incarichi di assessore supplente (dal 1964 al 1967) e di presidente del Consorzio per la gestione dell'ospedale di Ariano Irpino (dal 1969 al 1970).\nDivenuto poi consigliere regionale della Campania (dal 1970 al 1975 e dal 1976 al 1979), fu componente delle Commissioni prima (Ordinamento della regione, Amministrazione civile, Enti locali, Affari generali) e seconda (Bilancio e finanze, Demanio e patrimonio) nel corso della 1\u00aa legislatura regionale, nonch\u00e9 segretario (unitamente ad Antonio Bassolino) del primo Ufficio di presidenza regionale presieduto da Giuseppe Onofaro.\nNel 1979 fu eletto deputato nella 1\u00aa legislatura del parlamento europeo ove entr\u00f2 a far parte del gruppo del Partito popolare europeo, divenendo membro dapprima della Commissione per la politica regionale e l'assetto territoriale (fino al 1982) e successivamente della Commissione per gli affari istituzionali (dal 1982 al 1984); in tale veste fu relatore della sezione Istituzioni del progetto di trattato per l'Unione Europea, il cosiddetto \"progetto Spinelli\".\nSenatore della Repubblica dal 1987 al 2001, nel 1994 ha aderito al Partito Popolare Italiano. Ha presieduto: nella X legislatura la Giunta per gli affari delle Comunit\u00e0 Europee; nell'XI la Commissione permanente Istruzione pubblica - Beni culturali; nella XII ancora la Commissione permanente Istruzione pubblica - Beni culturali; nella XIII la Commissione permanente Giustizia. Fu inoltre componente della Commissione bicamerale per la riforma costituzionale istituita nella 13\u00aa legislatura (suo l'emendamento che introdusse nel testo finale la separazione del Consiglio superiore della magistratura in due distinte sezioni: una per i giudici e una per i pubblici ministeri).\nMinistro dell'universit\u00e0 e della ricerca scientifica e tecnologica.\nCon la nascita del primo governo guidato da Massimo D'Alema, dopo che Rifondazione Comunista di Fausto Bertinotti esce dalla maggioranza parlamentare del Governo Prodi I, il 21 ottobre 1998 giur\u00f2 nelle mani del presidente della Repubblica Oscar Luigi Scalfaro come ministro dell'universit\u00e0 e della ricerca scientifica e tecnologica, succedendo a Luigi Berlinguer alla guida del dicastero (Berlinguer fu tuttavia confermato come ministro della pubblica istruzione). Zecchino mantenne il dicastero dell'universit\u00e0 e della ricerca nei successivi governi D'Alema-bis e Amato-bis fino all'11 giugno 2001.\nDemocrazia Europea.\nIn vista delle elezioni politiche del 2001, in contrasto con la scelta del PPI di federarsi ne La Margherita, rassegn\u00f2 le dimissioni da ministro e lasci\u00f2 il PPI, fondando con Giulio Andreotti e Sergio D'Antoni una nuova formazione politica, Democrazia Europea (DE). Zecchino si ricandid\u00f2 alle elezioni politiche nel collegio elettorale di Ariano Irpino ottenendo il 17,8% dei voti, senza tuttavia risultare eletto.\nPur avendo cessato da allora ogni impegno politico diretto, a decorrere dal 2003 Zecchino figura nuovamente tra gli iscritti al PPE a seguito di una specifica deliberazione da parte dell'Ufficio di presidenza di Bruxelles."}
{"id": "252623", "revid": "69794", "url": "https://it.wikipedia.org/wiki?curid=252623", "title": "Angelo Piazza", "text": "Biografia.\nAttivit\u00e0 accademica e forense.\nLaureato in giurisprudenza, \u00e8 stato avvocato dello stato, poi giudice amministrativo al tribunale amministrativo regionale dell'Emilia-Romagna e docente alla Scuola superiore della pubblica amministrazione presso la Presidenza del Consiglio dei Ministri. Oggi \u00e8 professore di ruolo di diritto civile all'Universit\u00e0 degli Studi di Roma \"Foro Italico\".\n\u00c8 titolare dell'omonimo Studio legale in Roma e Bologna, con specializzazione in diritto civile, commerciale e societario, nonch\u00e9 in diritto amministrativo d'impresa, ed \u00e8 altres\u00ec componente di diversi consigli di amministrazione ed altri organismi di controllo e vigilanza di societ\u00e0 ed enti pubblici e privati.\n\u00c8 autore di oltre 30 pubblicazioni scientifiche, fra cui monografie, articoli e saggi in materia di diritto privato e pubblico oltre che padre di due figli.\nAttivit\u00e0 politica.\nDal 1990 al 1992 \u00e8 stato collaboratore di Enrico Boselli alla guida della Regione Emilia-Romagna.\nHa collaborato con il ministro Franco Bassanini come capo dell'ufficio legislativo del Ministero per gli affari regionali nel governo Prodi I ed \u00e8 in seguito diventato Ministro per la funzione pubblica nel governo D'Alema I.\nEletto alla Camera dei deputati con la Rosa nel Pugno nella XV legislatura, \u00e8 componente del Comitato per la legislazione e della I Commissione (Affari Costituzionali).\nNel novembre del 2021 \u00e8 stato nominato dal sindaco di Roma Roberto Gualtieri come amministratore unico della municipalizzata AMA in seguito alle dimissioni del suo predecessore."}
{"id": "252624", "revid": "599013", "url": "https://it.wikipedia.org/wiki?curid=252624", "title": "Gian Guido Folloni", "text": "Biografia.\nEsponente della Democrazia Cristiana, \u00e8 entrato nel Consiglio Nazionale nel 1979.\nGiornalista, fra il 1981 e il 1983 \u00e8 stato redattore capo del settimanale \u00abIl Sabato\u00bb, poi direttore responsabile del quotidiano cattolico \"Avvenire\" dal 1983 al 1990. Successivamente ha lavorato alla Rai.\nNel 1994 ha aderito al nuovo Partito Popolare Italiano di Mino Martinazzoli. Nel 1995 nella disputa interna al partito tra l'ala sinistra del partito (guidata da Giovanni Bianchi e Gerardo Bianco) e l'ala destra di Rocco Buttiglione si \u00e8 schierato decisamente con quest'ultimo. Ha cos\u00ec aderito ai Cristiani Democratici Uniti divenendo capogruppo al Senato.\nNel 1996 si \u00e8 ricandidato al Senato con le liste CCD-CDU risultando eletto. Nel 1998 come esponente del CDU ha aderito al progetto centrista dell'UDR (Unione Democratica per la Repubblica) di Francesco Cossiga divenendo ministro dei Rapporti con il Parlamento nel Governo D'Alema I. \nSuccessivamente il CDU ha lasciato l'UDR e la coalizione di centrosinistra, ma Folloni ha scelto di rimanere nel governo sancendo cos\u00ec il suo divorzio dal CDU e da Cossiga.\nNon pi\u00f9 ricandidato alle elezioni politiche del 2001, ha poi aderito alla Margherita della quale \u00e8 divenuto dirigente nazionale nel dipartimento esteri come responsabile dei rapporti con il mondo arabo.\nAlle elezioni politiche del 2006 \u00e8 stato candidato al Senato nelle liste della Margherita in Veneto, senza tuttavia risultare eletto.\nNel febbraio 2008 ha aderito al progetto della Rosa per l'Italia di Savino Pezzotta, Bruno Tabacci e Mario Baccini.Nel 2010 viene nominato consigliere dell'unione di centro, del comitato dei garanti, per il nuovo Partito della Nazione.\nNel gennaio 2014 lascia l'UDC per aderire al Centro Democratico di Bruno Tabacci."}
{"id": "252625", "revid": "18323", "url": "https://it.wikipedia.org/wiki?curid=252625", "title": "Enrico Micheli", "text": "Biografia.\nLaureatosi in giurisprudenza all'Universit\u00e0 degli Studi di Siena, ha cominciato la sua attivit\u00e0 da manager con Alitalia nel 1963 per passare in seguito all'Intersind e all'IRI, dove nel 1980 \u00e8 diventato vicedirettore responsabile delle relazioni industriali. Dopo pochi anni Micheli arriva a essere condirettore centrale, occupandosi di direzione del personale e politiche del lavoro. Nel febbraio del 1987 \u00e8 stato nominato direttore centrale, responsabile della direzione politiche del lavoro e sviluppo risorse mentre nel giugno del 1993 Micheli \u00e8 nominato direttore generale dell'IRI.\nMembro del Partito Popolare Italiano, nonch\u00e9 stretto collaboratore dell'ex presidente dell'IRI Romano Prodi, Micheli \u00e8 stato uno dei fondatori della coalizione L'Ulivo.\nDopo la vittoria de L'Ulivo di Prodi alle elezioni politiche del 1996, e il successivo incarico di formare un esecutivo presieduto da Prodi stesso, Micheli viene proposto da Prodi come Sottosegretario di Stato alla Presidenza del Consiglio dei ministri con le funzioni di segretario del Consiglio dei ministri. Il giorno successivo, il 18 maggio 1996, giura nelle mani del Presidente della Repubblica Oscar Luigi Scalfaro come Segretario di Stato nel primo governo Prodi, incarico che mantiene fino alla sua fine. \u00c8 stato sottosegretario alla presidenza del consiglio dei ministri con funzioni di segretario del consiglio durante i governi D'Alema II e Amato II.\nNel 1999 aderisce alla nuova formazione dei Democratici. Viene confermato alla tornata successiva nelle file della Margherita (2001-2006).\nCon la nascita dell'esecutivo presieduto da Massimo D'Alema, il 21 ottobre 1998 giura nelle mani del Presidente della Repubblica Scalfaro come ministro dei lavori pubblici nel primo governo D'Alema de L'Ulivo. \nDal 2006 al 2008 \u00e8 stato sottosegretario alla presidenza del consiglio con delega alle informazioni per la sicurezza nel secondo governo Prodi. \nMuore all'et\u00e0 di 72 anni all'Ospedale di Terni, il 21 gennaio 2011, dopo una lunga malattia. I funerali si sono celebrati il giorno successivo dal vescovo di Terni monsignor Vincenzo Paglia, presso la Basilica di San Francesco a Terni."}
{"id": "252628", "revid": "1573940", "url": "https://it.wikipedia.org/wiki?curid=252628", "title": "Nectarinia johnstoni", "text": "La nettarinia di Johnston (Nectarinia johnstoni ) \u00e8 un uccello tropicale della famiglia Nectariniidae.\nDescrizione.\nLa specie \u00e8 caratterizzata da uno spiccato dimorfismo sessuale: i maschi, lunghi 25\u201330\u00a0cm, hanno piume brillanti di colore verde iridescente, con piume centrali della coda nere e allungate; hanno inoltre due ciuffi di piume rosse ornamentali alla base delle due ali. Le femmine sono molto pi\u00f9 piccole, 14\u201315\u00a0cm, e dai colori meno appariscenti.\nPossiede un lungo becco sottile e curvo e una lingua tubulare appuntita.\nBiologia.\nAlimentazione.\nSi nutrono del nettare delle piante, librandosi nell'aria come il colibr\u00ec ed immergendo nelle corolle il lungo becco. Durante questa operazione riescono a rimanere sospesi nell'aria quasi immobili grazie a un rapidissimo movimento delle ali. Nonostante le molte somiglianze, non vi \u00e8 nessuna parentela tra la \"Nectarinia johnstoni\" e i colibr\u00ec americani o gli \"honeyeaters\" australiani. La somiglianza di alcuni caratteri \u00e8 un tipico esempio di convergenza evolutiva, legata alle analoghe abitudini alimentari.\nRiproduzione.\nSono uccelli monogami e territoriali. Vivono prevalentemente nelle zone di alta montagna, ove depongono le uova, in ragione di 1-2 per volta, in nidi a forma di sacca ovale.\nEcologia.\nLe abitudini alimentari di \"Nectarinia johnstoni\" contribuiscono alla impollinazione ornitogama di diverse specie vegetali della flora afromontana quali \"Dendrosenecio kilimanjari\", \"Lobelia deckenii\", \"Lobelia gregoriana\", \"Lobelia telekii\".\nDistribuzione e habitat.\nLa specie \u00e8 diffusa nelle zone montane di diversi paesi dell'Africa orientale: Zaire, Uganda, Ruanda, Tanzania, Kenya, Malawi e Zambia.\nTassonomia.\nSono state descritte le seguenti sottospecie:"}
{"id": "252629", "revid": "933835", "url": "https://it.wikipedia.org/wiki?curid=252629", "title": "Tiziano Treu", "text": "Biografia.\nOrigini e formazione.\nlaureatosi presso l'Universit\u00e0 Cattolica del Sacro Cuore di Milano - trascorse gli anni da studente nel Collegio Augustinianum assieme a Romano Prodi e a Giovanni Maria Flick. Divenne successivamente professore ordinario di \"diritto del lavoro\" nella stessa Universit\u00e0 Cattolica di Milano.\nLa carriera politica e il \"pacchetto Treu\".\nDa sempre vicino alle aree democratico-riformiste del Partito Socialista Italiano, fu Ministro del lavoro e della previdenza sociale durante il governo Dini. Nel 1996 viene eletto deputato come esponente di Rinnovamento Italiano ed \u00e8 confermato alla guida del dicastero nel primo Governo Prodi, quindi diviene Ministro dei trasporti e della navigazione nel successivo primo Governo D'Alema.\nDurante il governo Prodi I fu l'ispiratore di una serie di norme che riformarono il mercato del lavoro in Italia conosciute come \"pacchetto Treu\" che introdusse il lavoro interinale e altre forme contrattuali di lavoro atipico.\nNel 2001 viene eletto al Senato nel collegio uninominale di Venezia-Spinea, confluisce nella Margherita ed \u00e8 membro della XI Commissione Lavoro, previdenza sociale. Nel 2006 viene rieletto senatore per la Margherita in Veneto, e sar\u00e0 membro del gruppo dell'Ulivo e presidente della suddetta Commissione parlamentare.Nel 2008 viene rieletto senatore per il PD in Lombardia. Dal 2013 \u00e8 componente del CNEL.\nLa nomina a commissario INPS e presidente CNEL.\nIl 30 settembre 2014 viene proposto dal governo Renzi quale commissario straordinario dell'INPS, con l'importante incarico di completare la incorporazione di INPDAP in INPS e consolidare la transizione al modello previdenziale universale dal modello previdenziale corporativo fascista.\nA seguito della riforma Monti del sistema pensionistico obbligatorio l'INPS era arrivato a gestire quasi il 50% della spesa pubblica.\nErano ancora al di fuori dell'INPS le 15 casse del D.Lgs. 509/1994 e le 7 casse del D.Lgs. 103/1996 che insieme gestivano appena 8 miliardi di euro di entrate annue. Il 30 settembre 2014 \u00e8 nominato dal Governo di Matteo Renzi nuovo Commissario dell'INPS in sostituzione di Vittorio Conti. L'incarico \u00e8 durato fino al 24 dicembre 2014, quando, con la fine del commissariamento, la presidenza dell'ente \u00e8 stata assunta da Tito Boeri.\nIl 5 maggio 2017 \u00e8 nominato dal governo di Paolo Gentiloni presidente del CNEL.\nAttivit\u00e0 legislativa.\nLe pi\u00f9 importanti leggi che portano la sua sottoscrizione sono state:"}
{"id": "252631", "revid": "18323", "url": "https://it.wikipedia.org/wiki?curid=252631", "title": "Anna Finocchiaro", "text": "\u00c8 stata ministra per le pari opportunit\u00e0 nel primo governo Prodi, capogruppo del Partito Democratico al Senato della Repubblica nella XVI Legislatura e ministra per i rapporti con il Parlamento nel Governo Gentiloni.\nBiografia.\nNata a Modica, vive a Catania. \u00c8 sposata con Melchiorre Fidelbo.\nLaureatasi in Giurisprudenza nel 1978 all'Universit\u00e0 degli Studi di Catania, nel 1981 diventa funzionario della Banca d'Italia nella filiale di Savona. Pretore a Leonforte dal 1982 al 1985, \u00e8 stata sostituta procuratrice nel tribunale di Catania fino al 1987.\nCarriera politica.\nConsigliera comunale di Catania.\nDal 1988 al 1995 \u00e8 stata consigliera comunale a Catania, citt\u00e0 in cui vive, dapprima con il Partito Comunista Italiano e poi con il Partito Democratico della Sinistra.\nElezione a deputata.\nAlle elezioni politiche del 1987 viene eletta alla Camera dei Deputati, nelle liste del Partito Comunista Italiano, nella \"circoscrizione\" di Catania (comprendente le province di Catania, Messina, Siracusa, Ragusa ed Enna). Verr\u00e0 rieletta deputata alle elezioni politiche del 1992, del 1994 e del 1996 nelle liste del Partito Democratico della Sinistra.\nMinistra per le pari opportunit\u00e0.\nDopo la vittoria de L'Ulivo di Romano Prodi alle elezioni politiche del 1996, e il successivo incarico di formare un esecutivo presieduto da Prodi stesso, la Finocchiaro viene proposta da Prodi come ministra per le pari opportunit\u00e0. Il giorno successivo, il 18 maggio 1996, giura nelle mani del Presidente della Repubblica Oscar Luigi Scalfaro come ministro per le pari opportunit\u00e0 nel primo governo Prodi. Come ministra per le pari opportunit\u00e0 propone nel 1997 un provvedimento intitolato \u201cMisure alternative alla detenzione a tutela del rapporto tra detenute e figli minori\u201d 40/2001 (poi modificato il 3 aprile 2007). Esso si propone l'obiettivo di evitare alle donne incinte e alle madri con figli minori di 10 anni la pena detentiva all'interno delle prigioni, e a consentire loro di scontare presso il proprio domicilio o, nel caso ne fossero sprovviste, in case-famiglia la loro condanna. Le condizioni per accedere a queste pene alternative sono quelle di aver scontato un terzo della pena oppure i 15 anni nei casi di ergastolo, o ancora quella di dover scontare un residuo pena di quattro anni o meno. Il giudice inoltre pu\u00f2, ove ragionevoli motivi a tutela dello sviluppo psicofisico del minore lo rendano raccomandabile, estendere l'applicazione della norma anche alla madre di prole con et\u00e0 superiore ai dieci anni.\nPresidente della 2\u00aa Commissione Giustizia della Camera.\nCessato l'incarico di ministra nel governo Prodi I, ricopre poi il ruolo di Presidente della 2\u00aa Commissione Giustizia, lasciato vacante da Giuliano Pisapia, fino alla fine della XIII legislatura. Nel 2001 conferma il suo seggio alla Camera dei deputati candidandosi con i Democratici di Sinistra.\nElezione a senatrice.\nAlle elezioni politiche del 2006 si candida al Senato e ottiene un nuovo mandato parlamentare risultando eletta nella circoscrizione Sicilia per la lista de L'Ulivo. Nella XV Legislatura viene nominata capogruppo a Palazzo Madama del gruppo parlamentare de L'Ulivo. \u00c8 stata membro della segreteria nazionale dei DS, di cui \u00e8 anche stata responsabile del settore giustizia.\nNel 2007 \u00e8 stata uno dei 45 membri del Comitato nazionale per il Partito Democratico; il 7 novembre, a seguito della costituzione del gruppo parlamentare del PD, ha ricevuto l'incarico di capogruppo al Senato della Repubblica.\nCandidatura alla Presidenza della Regione Siciliana.\nIn vista della convocazione delle elezioni regionali in Sicilia del 2008, viene candidata alla presidenza della Regione Siciliana, venendo appoggiato da una coalizione di centro-sinistra composta, oltre dal PD, da: La Sinistra l'Arcobaleno, Italia dei Valori e la lista civica \"Per la Sicilia - Anna Finocchiaro Presidente\". Alla tornata elettorale del 13 aprile la Finocchiaro viene sconfitta, ottenendo il 30,38% dei voti contro Raffaele Lombardo, segretario federale del Movimento per le Autonomie ed ex presidente della Provincia di Catania, che ottiene oltre il 65%.\nCapogruppo PD nella XVI legislatura.\nIl 29 aprile 2008 \u00e8 riconfermata capogruppo al Senato del PD per la XVI Legislatura. Nominata ministro per i rapporti con il Parlamento nel Governo ombra del Partito Democratico dal 9 maggio 2008 al 21 febbraio 2009, svolge tale funzione in quanto Capogruppo al Senato, in collaborazione con il suo omologo alla Camera Antonello Soro.\nNel dicembre 2012 si candida alle primarie per i candidati al Parlamento del PD nella provincia di Taranto, ottenendo con 5.151 preferenze il primo posto tra i candidati. La direzione nazionale del PD candida Finocchiaro al Senato della Repubblica Italiana come capolista della lista PD nella regione Puglia. Anna Finocchiaro \u00e8 eletta senatrice, ma, a sorpresa, in Puglia il Centrosinistra (con il 28,4% dei voti) \u00e8 sopravanzato dal Centrodestra (34,4%) e non ottiene il premio di maggioranza al Senato per la regione.\nA marzo, in seguito alle elezioni, insieme a molti altri colleghi del Parlamento, aderisce al progetto \"Riparte il futuro\" firmando la petizione che ha lo scopo di revisionare la legge anti-corruzione modificando la norma sullo scambio elettorale politico-mafioso (416 ter) entro i primi cento giorni di attivit\u00e0 parlamentare. All'elezione del Presidente della Repubblica del 2013 la senatrice fu proposta come possibile candidata al Quirinale, su cui per\u00f2 non si trov\u00f2 un accordo.\nHa fatto parte della direzione nazionale del PD fino al 17 dicembre 2013.\nPresidente della 1\u00aa Commissione Affari Costituzionali del Senato.\nIl 7 maggio 2013 \u00e8 eletta Presidente della 1\u00aa Commissione permanente (Affari costituzionali, della Presidenza del Consiglio e dell'Interno, ordinamento generale dello Stato e della Pubblica Amministrazione).\nDurante la sua presidenza la commissione ha lavorato pi\u00f9 di tre mesi sul disegno di legge costituzionale che prevede l'abolizione del bicameralismo perfetto e la modifica della struttura e delle funzioni della \"Camera Alta\", diventando anche Relatrice di maggioranza della legge insieme al collega Roberto Calderoli. Il testo \u00e8 stato approvato dall'aula del Senato l'8 agosto 2014 e quindi \u00e8 stato inviato alla Camera. Nella seduta del 21 luglio 2014 durante la discussione sul disegno di legge la ministra per le Riforme Costituzionali Maria Elena Boschi ha ringraziato pubblicamente a nome del governo la presidente Finocchiaro per il modo con cui ha condotto i lavori in commissione.\nIl 21 gennaio 2016 \u00e8 confermata Presidente della 1\u00aa Commissione Affari Costituzionali coi voti di PD, NCD e ALA.\nLavora in Parlamento per realizzare la riforma costituzionale e nel 2016 prende posizione a favore del s\u00ec al referendum costituzionale dichiarando: \"Si supera il bicameralismo perfetto, realizzando un'esigenza sentita gi\u00e0 dai Costituenti.\"\nMinistra per i rapporti con il Parlamento.\nA seguito delle dimissioni di Matteo Renzi da Presidente del Consiglio, per la bocciatura della riforma costituzionale Renzi-Boschi e dell'esito fallimentare del referendum costituzionale del 2016, il 12 dicembre 2016 \u00e8 stato designata dal Presidente del Consiglio incaricato Paolo Gentiloni come ministra per i rapporti con il Parlamento, giurando il giorno stesso come ministro nel governo Gentiloni davanti al Presidente della Repubblica Sergio Mattarella, succedendo a Maria Elena Boschi e ritornando ministra 20 anni dopo il primo incarico ministeriale.\nAddio al Parlamento.\nDopo 31 anni trascorsi ininterrottamente in Parlamento, 19 alla Camera e 12 al Senato, non si ricandida pi\u00f9 alle elezioni politiche del 2018. In seguito alle elezioni, viene assunta come consulente giuridico dal ministro per la Giustizia Andrea Orlando. Il successivo ministro Alfonso Bonafede decide per\u00f2 di non avvalersi ulteriormente della sua consulenza.\nIn seguito a ci\u00f2, Finocchiaro fa domanda di pensionamento, la quale \u00e8 accolta dal Consiglio Superiore della Magistratura il 20 dicembre 2018.\nCritiche.\nIl legame con And\u00f2.\nFinocchiaro \u00e8 stata oggetto di diverse critiche durante la campagna elettorale per le elezioni regionali in Sicilia del 2008: in un'intervista rilasciata a Repubblica TV la senatrice siciliana dichiara che la redazione del suo programma \u00e8 affidata ad una squadra di consulenti a capo della quale \u00e8 il giurista Salvo And\u00f2. Il giurista era accusato del reato di voto di scambio riferito al 1989, da cui anni dopo venne assolto, e per una vicenda di tangenti relative alla costruzione del Centro fieristico le Ciminiere di Catania, per cui, dopo la condanna in primo grado, nel 2004 la Cassazione ne dichiar\u00f2 la prescrizione.\nFinocchiaro replicher\u00e0 difendendo il suo collaboratore, da lei definito \"una persona di grande livello culturale, un cultore del diritto pubblico\".\nLa sanit\u00e0 siciliana e l'appalto Solsamb.\nNel 2010 l'agenzia giornalistica \"SudPress\" scrive che dietro l'alleanza stipulata tra il Movimento per le Autonomie ed il Partito Democratico per la costituzione del governo regionale vi sarebbe stato anche un accordo per agevolare la ditta \"Solsamb\", di cui \u00e8 amministratore delegato il marito di Finocchiaro, Melchiorre Fidelbo. La vicenda risale al 2007, quando il consorzio Sda (di cui fa parte la \"Solsamb\") presenta all'allora Asl 4 un progetto per la costruzione di un poliambulatorio a Giarre. L'azienda di Fidelbo si sarebbe dovuta occupare della realizzazione del sistema informatico della struttura. Tre giorni dopo la formulazione della richiesta, l'ispettore regionale d\u00e0 il via libera ai lavori, ma l'iter necessario a sbloccare i finanziamenti ministeriali previsti per questo genere di presidi \u00e8 lungo, e richiede la presentazione di un nuovo piano. Piano che Fidelbo deposita nell'estate del 2010, subito dopo le elezioni regionali che hanno visto la vittoria di Lombardo. Verso la fine dell'anno tuttavia l'assessore regionale alla Sanit\u00e0, il tecnico Massimo Russo, annuncia un'indagine per chiarire i contorni del fatto e capire perch\u00e9 l'appalto sia stato assegnato non dalla Regione ma dall'Azienda sanitaria e senza la convocazione di una gara. Nel febbraio 2011 il direttore dell'ASP di Catania (prima Asl 4) firma una delibera di autotutela e revoca la commessa.\nDopo la pubblicazione dell'inchiesta da parte di \"SudPress\", Anna Finocchiaro querela l'agenzia stampa. La testata giornalistica SudPress precisa di non aver mai ricevuto alcuna querela in merito ai fatti relativi alla vicenda Solsamb.\nIl 25 ottobre 2012 Fidelbo viene rinviato a giudizio in relazione all'affare \"Solsamb\" per abuso di ufficio e truffa; \u00e8 accusato di aver fatto pressioni indebite sui dirigenti dell'Azienda sanitaria con lo scopo di ottenere l'appalto. A novembre 2015 il PM richiede la condanna di 1 anno a tutti gli imputati del processo. Nel giugno del 2016 viene condannato per abuso di ufficio a nove mesi di reclusione, con sospensione della pena. Il 12 maggio del 2018 viene assolto nel giudizio di appello."}
{"id": "252632", "revid": "767487", "url": "https://it.wikipedia.org/wiki?curid=252632", "title": "Stella magica", "text": "In matematica si definisce stella magica ad \"n\" punte (con n intero maggiore di 5) un poligono stellato avente come simbolo di Schl\u00e4fli {\"n\"/2} con gli \"n\" vertici e le \"n\" intersezioni degli \"n\" lati munite di 2\"n\" interi tale che le somme dei 4 numeri su ciascun lato coincidano. Il valore di queste somme si dice \"costante magica\" o \"somma magica\" della stella. \nSi dice inoltre stella magica normale una tale configurazione che sia munita degli interi consecutivi da 1 a 2\"n\". La somma magica delle stelle magiche ad \"n\" punte \u00e8 \nInfatti, i 2\"n\" interi della stella magica sono interi consecutivi, quindi la loro somma corrisponde al 2\"n\"-esimo numero triangolare, che \u00e8 chiaramente dato da 2\"n\"(2\"n\"+1)/2; moltiplicando per \"n\" la costante magica, ogni numero viene considerato due volte, e quindi la somma di tutti i numeri viene raddoppiata; da ci\u00f2 si arriva facilmente alla formula sopra descritta.\nSi verifica facilmente che non si riesce a costruire alcuna stella magica a 5 punte e che non esistono poligoni stellati con meno di 5 punte. Quindi le stelle magiche pi\u00f9 ridotte hanno 6 punte. Per alcuni valori specifici di \"n\", si usano anche termini come \"esagramma magico\" (\"n\" = 6), \"ettagramma magico\" (\"n\" = 7), eccetera.\nAlcuni esempi sono i seguenti:"}
{"id": "252633", "revid": "486946", "url": "https://it.wikipedia.org/wiki?curid=252633", "title": "Amantino Mancini", "text": ""}
{"id": "252634", "revid": "1005847", "url": "https://it.wikipedia.org/wiki?curid=252634", "title": "Giorgio Bogi", "text": "\u00c8 stato pi\u00f9 volte Ministro della Repubblica e a lungo membro della Camera dei deputati, prima per il Partito Repubblicano Italiano (di cui fu segretario per un breve periodo dal 1993 al 1994), poi per Alleanza Democratica e dal 1996 per i Democratici di Sinistra.\nNel governo Prodi I (1996-1998) Bogi \u00e8 stato inoltre sottosegretario alla presidenza del Consiglio e Ministro per i rapporti con il Parlamento. Durante la XIV Legislatura (2001-2006) \u00e8 stato vicepresidente del gruppo dei DS alla Camera.\nBiografia.\nLaureato in medicina e chirurgia, ha lavorato come dottore fino alla prima met\u00e0 degli anni settanta ed \u00e8 stato anche primario di un ospedale della Spezia.\nNel 1972, con il PRI, divenne per la prima volta parlamentare e quattro anni dopo ha fatto parte della Commissione Trasporti e della Commissione Interparlamentare per l'indirizzo generale e la vigilanza dei servizi radiotelevisivi. Verr\u00e0 rieletto ininterrottamente fino alla XIV Legislatura nel 2001.\nDal 4 aprile 1980 al 1\u00ba dicembre 1982 fa parte, come sottosegretario alle Poste e Telecomunicazioni, del Governo Cossiga II, Forlani, Spadolini I, Spadolini II. Ricopre il medesimo incarico governativo dal 4 agosto 1983 al 17 aprile 1987 nei governi Craxi I e Craxi II.\nDal 1987 al 1991 ha presieduto la Commissione Affari Sociali di Montecitorio. Dopo l'operazione giudiziaria Mani pulite ha aderito al centrosinistra, con cui ha sempre confermato il suo seggio.\nNel 1994 \u00e8 uscito dal PRI e ha dato vita insieme a Giuseppe Ayala e Libero Gualtieri, a un nuovo soggetto politico, Sinistra Repubblicana, collocato in Alleanza Democratica. Nel 1998 Bogi, come la Sinistra Repubblicana, confluisce nei Democratici di Sinistra. Nel 2006 ha aderito al Movimento Repubblicani Europei di Luciana Sbarbati ma nell'anno seguente \u00e8 entrato nel Partito Democratico."}
{"id": "252635", "revid": "767487", "url": "https://it.wikipedia.org/wiki?curid=252635", "title": "Il maniscalco", "text": "Il maniscalco (\"The Blacksmith\") \u00e8 un cortometraggio muto del 1922 diretto da Buster Keaton e Malcolm St. Clair.\nTrama.\nBuster lavora nel negozio di un maniscalco che per\u00f2 viene arrestato per una rissa e che, di conseguenza, gli lascia in cura il negozio. Buster ferra un cavallo e distrugge per sbaglio una Rolls Royce. Infine sposa la donna di cui aveva ferrato il cavallo.\nProduzione.\nIl film fu prodotto da Joseph M. Schenck per la First National Pictures (come A First National Attraction)\nDistribuzione.\nDistribuito dalla Associated First National Pictures, il film - un cortometraggio di venti minuti - usc\u00ec nelle sale statunitensi il 21 luglio 1922.\nCopia della pellicola viene conservata nella Raymond Rohauer collection del Cohen Media Group.\nIl cortometraggio \u00e8 stato distribuito anche in un DVD in NTSC, inserito in un'antologia della Kino on Video uscita l'11 gennaio 2000, comprendente quattro film di Buster Keaton."}
{"id": "252636", "revid": "965226", "url": "https://it.wikipedia.org/wiki?curid=252636", "title": "Michele Pinto", "text": "Biografia.\nHa trascorso la sua vita politica nelle file della Democrazia Cristiana e successivamente del Partito Popolare Italiano. \nAlle politiche del 1996 viene rieletto alla Camera dei deputati, nelle liste proporzionali de L'Ulivo in quota PPI. Dopo la vittoria de L'Ulivo di Romano Prodi alle elezioni politiche del 1996, e il successivo incarico di formare un esecutivo presieduto da Prodi stesso, viene proposto da Prodi come ministro delle politiche agricole, alimentari e forestali. Il giorno successivo, il 18 maggio 1996, giura nelle mani del Presidente della Repubblica Oscar Luigi Scalfaro come Ministro delle politiche agricole, alimentari e forestali nel primo governo Prodi. In riferimento alla sua carica di Ministro della Repubblica, il 4 febbraio 1997 la Camera dei deputati respinge con 250 s\u00ec e 311 no una mozione di sfiducia: era stata presentata da Lega Nord e Alleanza Nazionale contro di lui con l'accusa di non aver saputo tutelare gli allevatori italiani di fronte all'Unione europea sulla questione delle quote latte.\nDa Presidente della commissione giustizia del Senato \u00e8 stato promotore della Legge Pinto sull'equa riparazione per il danno, patrimoniale o non patrimoniale, subito per l'irragionevole durata di un processo (l. 24 marzo 2001, n. 89).\nIn base alla legge Pinto, e successive modifiche, qualora il procedimento superi una durata di tempo ragionevole - stimata dal legislatore in 3 anni per il procedimento di primo grado, 2 anni per il secondo ed 1 anno per la cassazione - a prescindere dall\u2019esito della lite (e/o in caso di conciliazione della lite) si ha diritto ad una somma di denaro per ogni anno di eccessiva durata del processo."}
{"id": "252637", "revid": "105400890", "url": "https://it.wikipedia.org/wiki?curid=252637", "title": "Tempo medio fra i guasti", "text": "Il tempo medio fra i guasti (in inglese \"mean time between failures\", spesso abbreviato in MTBF), \u00e8 un parametro di affidabilit\u00e0 applicabile a dispositivi meccanici, elettrici ed elettronici e ad applicazioni software.\nDescrizione.\nIl MTBF \u00e8 il valore medio tra un guasto ed il successivo; la sua misura ha importanza in moltissimi ambiti; ad esempio:\nPer MTBF (Mean Time Between Failures) si intende la somma di due tempi: MTTF (Mean Time To Failure) e MTTR (Mean Time To Repair).\nSupponendo che al tempo t1 si manifesti il primo guasto ci vorr\u00e0 un tempo t=MTTR affinch\u00e9 avvenga la riparazione ed un ulteriore tempo t=MTTF affinch\u00e9 si manifesti il secondo guasto al tempo t2, quindi:\nMTBF = t2 - t1 = MTTR + MTTF\nIn generale MTTF \u00e8 definito come il valore atteso della funzione di \"distribuzione statistica dei guasti\".\nNel caso in cui la distribuzione dei guasti sia di tipo esponenziale come la variabile casuale esponenziale negativa, ossia \u00e8 caratterizzata da tasso di guasto formula_4 costante nel tempo, allora in termini matematici il MTTF \u00e8 semplicemente il reciproco del \"tasso di guasto\"\nAnalogamente MTTR \u00e8 definito come il valore atteso della funzione di \"distribuzione statistica delle durate di riparazione\".\nSi pu\u00f2 confondere MTBF con MTTF solo quando il MTTR \u00e8 trascurabile rispetto al MTTF. Questa circostanza \u00e8 riscontrabile solo in presenza di sistemi altamente affidabili, quindi con MTTF molto elevato, o di sistemi riparabili rapidamente."}
{"id": "252638", "revid": "729019", "url": "https://it.wikipedia.org/wiki?curid=252638", "title": "Irish Republican Army", "text": "L\u2019Irish Republican Army (\"Esercito Repubblicano Irlandese\", IRA) (in gaelico irlandese \u00d3glaigh na h\u00c9ireann, in italiano \"Volontari d'Irlanda\"), a volte indicata come Old IRA (Vecchia IRA), era un'organizzazione militare nata dai Volontari Irlandesi (\"Irish Volunteers\"), che nel 1919 il D\u00e1il \u00c9ireann riconobbe come esercito della Repubblica Irlandese, proclamata durante la Rivolta di Pasqua del 1916 e riaffermata dal D\u00e1il nel gennaio 1919. Come tale, l'IRA combatt\u00e9 nella Guerra d'indipendenza contro le forze britanniche. Dopo la firma del Trattato anglo-irlandese nel 1921, i membri dell'IRA che lo avevano approvato formarono il nucleo dell'esercito nazionale, fondato nel 1922 dal leader dell'IRA Michael Collins. Anche se la parte dell'IRA contraria al Trattato continu\u00f2 ad esistere dopo la sconfitta nella Guerra civile irlandese, a partire dagli anni trenta perse gran parte del favore che i repubblicani dell'isola che avevano inizialmente accordato.\nNessuna delle organizzazioni che, nei decenni successivi, hanno assunto il nome di \"Irish Republican Army\" con il proposito di proclamarsi legittime eredi dell'Esercito repubblicano ha visto le sue rivendicazioni accolte dal D\u00e1il \u00c9ireann. Nei fatti, solo una parte minoritaria della popolazione irlandese ritiene che queste organizzazioni continuino la tradizione politica dell'Irish Republican Army al tempo della Guerra d'indipendenza. Per meglio distinguerlo dall'esercito regolare della Repubblica d'Irlanda e dalle organizzazioni che in seguito hanno usato e usano (Provisional IRA, Continuity IRA, Official IRA e Real IRA) lo stesso nome, l'esercito repubblicano viene anche definito Old IRA.\nOrigini.\nIl Repubblicanesimo irlandese militante, come ideologia, ha una lunga storia, dagli \"United Irishmen\" (Irlandesi Uniti) del protestante Theobald Wolfe Tone, responsabili delle ribellioni del 1798 e del 1803, alla rivolta della Giovane Irlanda del 1848, scoppiata in seguito alla Grande carestia irlandese, causata da un'epidemia di peste delle patate gestita in maniera equivoca dal governo britannico che decim\u00f2 la popolazione irlandese costringendo pi\u00f9 di un milione di persone a emigrare negli Stati Uniti; a questi due episodi si aggiunge la rivolta \"feniana\" della IRB (Irish Republican Brotherhood), la Fratellanza Repubblicana Irlandese, nel 1867. Inoltre, i metodi dell'IRA vennero in qualche modo ispirati dalle tradizioni delle societ\u00e0 segrete irlandesi, come i \"Defenders\", i \"Ribbonmen\" e i sostenitori della \"Irish Land League\".\nL'acronimo IRA venne usato per la prima volta in America dall'organizzazione chiamata IRB (nota anche come Fratellanza Feniana, termine questo derivato dalla parola gaelica \"Fianna\" che vuol dire \"soldati, guerrieri\"). Questa \"Irish Republican Army\" degli anni 1860 comprendeva le forze paramilitari dei Feniani statunitensi, organizzate in alcuni reggimenti. Soldati Feniani che indossavano le insegne dell'IRA combatterono nella battaglia di Ridgeway (2 giugno 1866). Comunque il termine \"Irish Republican Army\", inteso nel suo senso moderno, venne usato per la prima volta nel secondo decennio del XX secolo, per indicare le forze ribelli degli \"Irish Volunteers\" (Volontari Irlandesi) e della \"Irish Citizen Army\", durante la Rivolta di Pasqua. Venne in seguito e pi\u00f9 comunemente usato per quei volontari che combatterono una campagna di guerriglia nel 1919-1921, in supporto alla Repubblica d'Irlanda, dichiarata nel 1919 dal Primo D\u00e1il.In irlanda del sud che ora \u00e8 uno stato a parte\nAntefatti: la Home Rule e i Volontari.\nLa violenza politica che scoppi\u00f2 in Irlanda tra il 1916 e il 1923, aveva le sue origini nelle richieste del nazionalismo irlandese per l'indipendenza dalla Gran Bretagna, e nella resistenza unionista a queste richieste. Entro il 1914, questa questione giunse ad una \"impasse\", con il governo britannico pronto a concedere la Home Rule o l'autogoverno all'Irlanda. Ci\u00f2 port\u00f2 alla formazione di milizie armate unioniste e nazionaliste, rispettivamente la Volontari dell'Ulster e i Volontari Irlandesi.\nIl \"Government of Ireland Act\" del 1914, pi\u00f9 generalmente noto come \"Third Home Rule Act\", fu un atto approvato dal parlamento britannico nel maggio 1914, che cercava di dare all'Irlanda un governo autonomo all'interno del Regno Unito di Gran Bretagna e Irlanda. Anche se ricevette l'assenso reale nel settembre del 1914, la sua implementazione venne rinviata fino a dopo la Prima guerra mondiale, tra paure che l'opposizione alla \"Home Rule\" da parte degli Unionisti irlandesi e il contrabbando illegale di armi da parte dell'Ulster Volunteer Force e dei Volontari Irlandesi, avrebbero portato alla guerra civile.\nLa questione venne temporaneamente ritardata dallo scoppio della Prima guerra mondiale nell'agosto del 1914. I Volontari Irlandesi si divisero, con i National Volunteers, forti di oltre 100.000 membri e guidati dal leader del Partito Parlamentare Irlandese, John Redmond che erano pronti ad accettare le promesse britanniche di concedere l'\"Home Rule\", e circa 20.000 di essi servirono in guerra per l'esercito britannico. Dall'altra parte circa 12.000 Volontari, guidati dal presidente della Gaelic League, Eoin MacNeill, infiltrati dalla segreta Fratellanza Repubblicana Irlandese, si rifiutarono di unirsi allo sforzo bellico britannico e mantennero il nome di Volontari Irlandesi. Mentre MacNeill intendeva usare la forza solo per resistere all'imposizione della coscrizione in Irlanda, gli uomini della IRB intendevano lanciare una ribellione armata per conseguire l'indipendenza irlandese.\nUna organizzazione pi\u00f9 piccola, la Irish Citizen Army - in origine un'associazione di difesa dei lavoratori guidata dal socialista James Connolly - stava progettando indipendentemente la propria rivolta. Per evitare confusioni, l'IRB coopt\u00f2 Connolly nel suo Consiglio Supremo nel 1915. McNeill venne invece tenuto all'oscuro dei piani per l'insurrezione.\nRivolta di Pasqua.\nLe armi dovevano essere fornite dalla Germania sotto gli auspici di un diplomatico britannico di origine irlandese, Sir Roger Casement; si organizz\u00f2 una spedizione navale che comprendeva oltre 20.000 fucili e 10 mitragliatrici. Comunque il piano venne scoperto il 21 aprile 1916 e le armi andarono perse quando la nave che le trasportava, la \"Aud\", venne affondata per impedire che le armi finissero in mano ai ribelli e Casement venne arrestato, il venerd\u00ec Santo del 1916, mentre sbarcava sulla spiaggia di Banna Strand, nella contea di Kerry (questo episodio ha ispirato una delle pi\u00f9 famose ballate tradizionali irlandesi, \"Lonely Banna Strand\").\nLa rivolta scoppi\u00f2 il 24 aprile 1916, il luned\u00ec di Pasqua. Eoin MacNeill, il leader dei Volontari, aveva saputo del piano all'ultimo minuto ed emise un contrordine alle unit\u00e0 di Volontari sparse per il paese. Come risultato meno di 2.000 Volontari su circa 12.000 si presentarono. Il piano della IRB era di prendere il controllo di un'area circoscritta del centro di Dublino e di lanciare rivolte simultanee in tutto il paese. Nell'occasione, la rivolta consistette in una settimana di combattimenti nelle strade della capitale irlandese, passata la quale i ribelli si arresero. I britannici usarono una forza soverchiante, comprendente oltre 16.000 uomini, artiglieria e una cannoniera navale, per sedare la ribellione. Pi\u00f9 della met\u00e0 delle circa 500 vittime furono civili rimasti presi nel fuoco incrociato.\nI capi della rivolta occuparono il General Post Office (GPO), issando una bandiera verde con la scritta 'Irish Republic', e proclamando l'indipendenza per l'Irlanda. Anche se la rivolta divenne in seguito un episodio celebrato dai nazionalisti irlandesi, fu molto impopolare all'epoca. I Volontari ribelli erano una fazione di minoranza tra i nazionalisti irlandesi e fino a 200.000 uomini stavano prestando servizio a fianco dei britannici nel primo conflitto mondiale. Inoltre, l'opinione pubblica incolp\u00f2 principalmente i ribelli per le morti e la distruzione causate nei combattimenti. Dopo la rivolta, i dublinesi sputarono e lanciarono pietre ai ribelli, e vuotarono i pitali su di loro mentre in colonna venivano fatti marciare verso le navi che li avrebbero portati nei campi di internamento in Galles.\nAd ogni modo, l'opinione pubblica si spost\u00f2 progressivamente dalla parte dei ribelli nei due anni seguenti. Inizialmente ci\u00f2 fu provocato dalla repulsione per le esecuzioni sommarie, nel carcere di Kilmainham a Dublino, di 16 ribelli, considerati i capi della rivolta (James Connolly, incapace di stare in piedi per la gangrena a una gamba ferita, venne fucilato legato a una sedia). Come descrisse un osservatore, \"il prolungato processo di esecuzione dei capi della rivolta, fu come guardare filtrare il sangue da dietro una porta chiusa.\" L'opinione pubblica si spost\u00f2 ancor pi\u00f9 in favore dei repubblicani nel 1917-1918 a causa del tentativo britannico di imporre la coscrizione in Irlanda per sostenere il suo pesante sforzo bellico. Nel 1917 ci\u00f2 era estremamente impopolare in Irlanda, a causa delle pesanti perdite che si registravano sul fronte occidentale. Tornati dai campi d'internamento, i reduci della rivolta presero il controllo del Sinn F\u00e9in, un piccolo partito nazionalista guidato da Arthur Griffith che cedette la guida del partito a \u00c9amon de Valera, l'unico dei comandanti della rivolta che non era stato giustiziato grazie alla sua cittadinanza statunitense.\nTra il 1916 e il 1918 il Sinn F\u00e9in ottenne alcune vittorie in elezioni suppletive, rafforzandosi sempre pi\u00f9 fino a quando, nelle elezioni generali del 1918 ottenne una vittoria decisiva, conquistando la maggioranza assoluta dei seggi irlandesi. I membri del parlamento del Sinn F\u00e9in si ritirarono dal parlamento britannico e dichiararono la Repubblica Irlandese nella Mansion House di Dublino dove si riunirono dando vita al primo D\u00e1il \u00c9ireann. A quel punto i Volontari Irlandesi, noti in gaelico come \"Oghlaigh na hEireann\", vennero riorganizzati sotto la guida di Michael Collins e cominciarono a essere chiamati \"Irish Republican Army\".\nLa nascita dell'IRA dopo la Rivolta di Pasqua.\nI primi passi verso la riorganizzazione dei Volontari Irlandesi vennero fatti il 27 ottobre 1917, quando si svolse un incontro a Dublino che venne fatto coincidere con una conferenza del Sinn F\u00e9in. Quasi 250 persone parteciparono all'incontro, e molti altri non poterono partecipare perch\u00e9 detenuti. In effetti, il Royal Irish Constabulary stim\u00f2 che 162 compagnie di volontari fossero attive nel paese, anche se altre fonti suggeriscono una cifra superiore di 390.\nGli atti vennero presieduti da \u00c9amon de Valera, che era stato eletto presidente del Sinn F\u00e9in il giorno prima. Sulla tribuna salirono anche Cathal Brugha e molti altri personaggi importanti nella riorganizzazione dei Volontari avvenuta nei mesi precedenti, molti dei quali erano ex prigionieri. Venne eletto anche un esecutivo nazionale, composto da rappresentanti provinciali (compresa Dublino). Inoltre, vennero eletti un certo numero di direttori, per guidare i vari dipartimenti dell'IRA. Gli eletti furono: Michael Collins (Direttore per l'organizzazione); Diarmuid Lynch (Direttore per le Comunicazioni); Michael Staines (Direttore per i Rifornimenti); Rory O'Connor (Direttore del Genio).\nSe\u00e1n McGarry venne votato Segretario Generale, mentre Cathal Brugha divenne Presidente dell'Esecutivo Residente, cosa che lo rendeva in pratica Capo di Stato Maggiore. Gli altri membri eletti furono: M. W. O'Reilly (Dublino), Austin Stack (Kerry), Con Collins (Limerick), Se\u00e1n MacEntee (Belfast), Joe O'Doherty (Donegal), Paul Galligan (Cavan), Eoin O'Duffy (Monaghan), Seamus Doyle (Wexford), Peadar Bracken (Offaly), Larry Lardner (Galway), Dick Walsh (Mayo) e un altro membro dal Connacht. Ci furono sei cooptati per ottenere il numero pieno quando i direttori vennero nominati dai ranghi dell'esecutivo. I sei erano: Eamonn Duggan, Gear\u00f3id O'Sullivan, Fintan Murphy, Diarmuid O'Hegarty, Dick McKee e Paddy Ryan. Dei 26 eletti, sei erano anche membri dell'Esecutivo Nazionale del Sinn F\u00e9in, e undici erano stati eletti nelle elezioni generali del Regno Unito del 1918.\nIl D\u00e1il \u00c9ireann e l'IRA.\nI membri del parlamento del Sinn F\u00e9in eletti nel 1918 mantennero la loro promessa elettorale di non occupare i loro seggi a Westminster, ma di istituire invece un'\"Assemblea d'Irlanda\" indipendente o \"D\u00e1il \u00c9ireann\", in gaelico. Il 21 gennaio 1919, questo nuovo parlamento non ufficiale si riun\u00ec nella Mansion House di Dublino. Come primo atto, il D\u00e1il elesse un primo ministro (\"Priomh Aire\"), Cathal Brugha, e var\u00f2 un Gabinetto, presieduto da de Valera, chiamato \"Aireacht\". In teoria, l'IRA era responsabile verso il Dail ed era l'esercito della Repubblica Irlandese. In pratica, il Dail ebbe grandi difficolt\u00e0 nel controllare le azioni dei Volontari.\nLa nuova leadership della Repubblica Irlandese era preoccupata che l'IRA non avrebbe accettato la sua autorit\u00e0, dato che i Volontari, in base alla loro costituzione, erano vincolati ad obbedire al \"loro\" esecutivo e non ad altri organi. La paura crebbe quando, il giorno stesso in cui si radunava il nuovo parlamento nazionale, un'unit\u00e0 dell'IRA di Tipperary al comando di Sean Tracy e Dan Breen, agendo di propria iniziativa, uccise due poliziotti del Royal Irish Constabulary (James McDonnell e Patrick O'Connell) che stavano scortando un carico di esplosivo.\nTecnicamente, gli uomini coinvolti erano in grave violazione della disciplina dell'IRA ed erano passibili di finire davanti alla corte marziale, ma si consider\u00f2 pi\u00f9 efficace politicamente portarli ad esempio di patriottismo militante. Il conflitto si trasform\u00f2 subito in guerriglia sia nelle aree urbane che nelle zone rurali, dove operavano quelle che erano note come le \"flying columns\" (gruppi di una trentina di unit\u00e0 che si spostavano in continuazione per attaccare obiettivi governativi). Gli attacchi a caserme isolate del Royal Irish Constabulary (RIC) continuarono per tutto il 1919 e 1920, costringendo la polizia a consolidarsi difensivamente nelle citt\u00e0 pi\u00f9 grandi, lasciando in pratica grandi aree della campagna nelle mani dei repubblicani (soprattutto nella zona del Munster, in particolare nel Kerry e nel West.\nI passi per trasformare l'IRA nell'esercito del D\u00e1il erano iniziati prima degli attacchi di gennaio e vennero intensificati. Il 31 gennaio l'organo dell'IRA, An t-\u00d3gl\u00e1ch, che significa \"Il Volontario\", pubblic\u00f2 un elenco di principi concordati dall'esecutivo con due rappresentanti dell'\u00c1ireacht, Cathal Brugha e Richard Mulcahy. In esso si menzionava per la prima volta che l'organizzazione avrebbe trattato \"le forze armate del nemico \u2014 che fossero soldati o poliziotti \u2014 esattamente come un \"esercito nazionale\" avrebbe trattato i membri di un esercito invasore\".\nUn articolo dell'\"An t-\u00d3gl\u00e1ch\" dichiarava che:\nNella dichiarazione la nuova relazione tra l'Aireacht e l'IRA veniva definita chiaramente.\nCome parte della strategia in corso per prendere il controllo dell'IRA, Brugha propose al D\u00e1il \u00c9ireann, il 20 agosto 1919, che ai Volontari venisse chiesto, nel congresso successivo, di giurare fedelt\u00e0 al D\u00e1il. Egli propose inoltre che gli stessi membri del D\u00e1il dovessero prestare lo stesso giuramento. Il 25 agosto Collins scrisse al Primo Ministro, Eamon de Valera, per informarlo che \"la questione dei Volontari era sistemata\".\nComunque, continu\u00f2 la lotta di potere tra Brugha e Collins, entrambi ministri di gabinetto, su chi avesse l'influenza maggiore sull'IRA. Brugha era nominalmente il superiore in quanto Ministro della Difesa, ma la base di potere di Collins derivava dalla sua posizione come Direttore per l'Organizzazione dell'IRA e come membro del Consiglio Supremo della IRB, di cui era il Presidente (e anche dal fatto che era sempre disponibile per i combattenti che lo consideravano uno di loro). Anche De Valera mal sopportava il chiaro potere e l'influenza di Collins, che considerava provenienti pi\u00f9 dall'IRB (che, in quanto societ\u00e0 segreta non godeva della sua simpatia) che dalla sua posizione di deputato del Dail e ministro dell'Aireacht. Brugha e de Valera fecero entrambi pressione sull'IRA perch\u00e9 intraprendesse azioni militari di stampo pi\u00f9 convenzionale per questioni di propaganda, ma vennero ignorati da Collins e Mulcahy. Brugha a un certo punto propose l'assassinio dell'intero consiglio dei ministri britannico. La cosa venne scartata a causa del presunto effetto negativo sull'opinione pubblica britannica. Inoltre, alcuni membri del Dail, in particolare Arthur Griffith, non approvavano totalmente la violenza dell'IRA e avrebbero preferito una campagna di resistenza passiva al dominio britannico.\nIn pratica, l'IRA era comandata da Collins, con Richard Mulcahy come secondo in comando. Questi uomini, rispettati dai Volontari che li consideravano veri combattenti come loro a differenza del \"politico\" de Valera, erano in grado di emanare ordini e direttive alle unit\u00e0 dell'IRA in tutto il paese e inviavano armi e organizzatori in aree specifiche. Comunque, a causa del carattere locale e irregolare della guerra, erano in grado di esercitare solo un controllo limitato sui comandanti locali dell'IRA, come Tom Barry e Liam Lynch a Cork, Sean McEoin a Longford e Frank Aiken in South Armagh.\nLa guerra d'indipendenza.\nCampagna e organizzazione dell'IRA.\nL'IRA condusse una campagna di guerriglia contro le forze della Corona Britannica in Irlanda dal 1919 al luglio del 1921. Il periodo pi\u00f9 intenso della guerra fu dal novembre del 1920 al luglio del 1921, quando furono uccisi oltre tre quarti dei circa 1.500 che morirono in guerra. La campagna dell'IRA pu\u00f2 essere grossomodo divisa in tre fasi. La prima, nel 1919, riguard\u00f2 la riorganizzazione dei Volontari Irlandesi come esercito guerrigliero. Organizzatori come Ernie O'Malley vennero inviati in tutto il paese per istruire le unit\u00e0 sulle tecniche della guerriglia. Sulla carta, c'erano circa 100.000 Volontari arruolati dopo la Crisi della coscrizione del 1918.\nComunque, solo circa 15.000 di questi parteciparono attivamente alla guerra. Nel 1919, Collins, in qualit\u00e0 di Direttore dell'Intelligence dell'IRA, organizz\u00f2 la \"Squad\" - un'unit\u00e0, con base a Dublino, specializzata nell'assassinio di agenti e spie; Stephen Behan, padre del drammaturgo irlandese Brendan Behan, fu un membro di questa squadra. Tipico del sardonico \"humour\" dublinese e anche perch\u00e9 all'inizio era composta da 12 membri, la squadra veniva spesso indicata come i \"Dodici Apostoli\". In aggiunta, ci furono azioni armate contro le caserme del Royal Irish Constabulary per impossessarsi di armi. Per la fine del 1919, quattro uomini della Dublin Metropolitan Police e 11 del RIC erano stati uccisi. Il RIC abbandon\u00f2 molte delle sue piccole caserme rurali alla fine del 1919. Circa 400 di queste vennero date alle fiamme in un'operazione coordinata dell'IRA in tutto il paese, nell'aprile del 1920.\nLa seconda fase della campagna dell'IRA, all'incirca da gennaio a luglio 1920, riguard\u00f2 attacchi alle caserme fortificate della polizia situate nelle citt\u00e0. Tra gennaio e giugno 1920, sedici di queste vennero distrutte e ventinove furono gravemente danneggiate. Diversi eventi alla fine del 1920 fecero intensificare il conflitto. In primo luogo i britannici dichiararono la legge marziale in alcune parti del paese, permettendo l'internamento e l'esecuzione di uomini dell'IRA. In secondo luogo dispiegarono in Irlanda delle forze paramilitari, i Black and Tans e l'Auxiliary Division, e aumentarono il numero delle truppe. Quindi la terza fase della guerra (all'incirca dall'agosto 1920 al luglio 1921) vide l'IRA scontrarsi con una forza britannica aumentata e agguerrita, costretta ad abbandonare gli attacchi a caserme ben difese e usando invece tattiche di agguato. Per questo fine l'IRA venne riorganizzata in \"colonne volanti\" - unit\u00e0 di guerriglia permanente, solitamente composte da 20-30 uomini, anche se talvolta pi\u00f9 corpose. Nelle aree rurali, le colonne volanti erano solitamente basate in remote aree montagnose.\nNonostante gran parte del paese fu teatro di qualche violenza nel 1919-1921, il grosso della guerra venne combattuto a Dublino e nella provincia meridionale di Munster. Nel Munster, l'IRA port\u00f2 avanti un significativo numero di azioni di successo contro le truppe britanniche, ad esempio l'agguato e uccisione di 18 \"Ausiliari\" da parte della colonna di Tom Barry a Kilmicheal, nel West Cork, nel novembre 1920 (episodio questo richiamato da Ken Loach nel suo film \"The wind that shakes the barley\" (\"Il vento che accarezza l'erba\"), palma d'oro a Cannes nel 2006, o l'uccisione di 13 soldati britannici da parte degli uomini di Liam Lynch nei pressi di Millstreet all'inizio dell'anno seguente. A Crossbarry, nel 1921, circa 100 uomini agli ordini di Tom Barry combatterono in un famoso scontro con una colonna britannica di 1.200 uomini, sfuggendo alla manovra di accerchiamento dei britannici. A Dublino, la \"Squad\" e elementi della Brigata Dublino dell'IRA vennero amalgamati nella \"Active Service Unit\" comandata da Oscar Traynor, che cerc\u00f2 di eseguire almeno tre attacchi al giorno contro truppe britanniche. Solitamente questi consistevano in attacchi con granate o colpi d'arma da fuoco contro pattuglie britanniche. Fuori da Dublino e Munster, ci furono solo aree isolate di attivit\u00e0 intensa.\nAd esempio, l'IRA di Longford comandata da Sean MacEoin esegu\u00ec un numero di imboscate ben progettate e difese con successo il villaggio di Ballinalee in una battaglia di tre ore contro i Black and Tans che cercavano la rappresaglia. Nel Mayo azioni di guerriglia su vasta scala scoppiarono nella primavera del 1921, quando due colonne britanniche vennero assalite a Carrowkennedy e Tourmakeady. Altrove i combattimenti furono pi\u00f9 sporadici e meno intensi. A Belfast la guerra ebbe un suo carattere particolare. La citt\u00e0 aveva una maggioranza protestante e unionista e alle azioni dell'IRA seguivano feroci rappresaglie contro la popolazione cattolica, comprendenti omicidi e l'incendio di molte case. L'IRA a Belfast, e nel nord in generale, fu quindi pi\u00f9 impegnata nel proteggere la comunit\u00e0 cattolica dai lealisti e dalle forze statali. La violenza nella sola Belfast, a differenza che nel resto del paese, continu\u00f2 ben oltre la tregua causando 450 vittime, principalmente civili.\nNell'aprile del 1921, l'IRA venne nuovamente riorganizzata, secondo le indicazioni del D\u00e1il, sull'esempio di un esercito regolare. Vennero create Divisioni in base alla regione di appartenenza, con comandanti a cui veniva data responsabilit\u00e0, in teoria, per aree geografiche pi\u00f9 vaste. In pratica, questo ebbe poco effetto sulla natura localizzata della guerriglia. Nel maggio 1921, l'IRA a Dublino attacc\u00f2 e diede alle fiamme il palazzo della Dogana (Custom House), subendo l'uccisione di cinque uomini e la cattura di altri ottanta, un duro colpo per l'organizzazione in citt\u00e0.\nVerso fine della guerra, nel luglio 1921, l'IRA era pressata molto duramente dal dispiegamento di altre truppe britanniche nelle aree pi\u00f9 attive e da una scarsit\u00e0 cronica di armi e munizioni. Si \u00e8 stimato che l'IRA avesse solo circa 3.000 fucili (in gran parte catturati ai britannici) durante la guerra, con un numero leggermente superiore di doppiette e pistole. Un piano ambizioso per far arrivare armi dall'Italia, nel 1921, fall\u00ec quando i soldi non raggiunsero i trafficanti di armi. Verso la fine della guerra, alcuni mitragliatori Thompson (quelli resi famosi dai \"gangster\" statunitensi) vennero importati dagli USA, ma 450 di questi vennero intercettati dalle autorit\u00e0 statunitensi e il resto raggiunse l'Irlanda solo poco prima della tregua. Nel giugno del 1921, la valutazione di Collins era che l'IRA si trovava a settimane, forse addirittura a giorni, dal collasso. Le rimanevano poche armi e munizioni. Inoltre quasi 5.000 uomini dell'IRA erano stati imprigionati e oltre 500 uccisi. Collins e Mulcahy stimarono che il numero di combattenti effettivi fosse sceso a 2-3.000. Comunque nell'estate del 1921, arriv\u00f2 una tregua.\nAtrocit\u00e0 da ambo le parti.\nLa guerra d'indipendenza irlandese origin\u00f2 anche situazioni brutali e sanguinose, con violenza e atti di estrema brutalit\u00e0 da ambo le parti. I britannici inviarono centinaia di veterani della I guerra mondiale per assistere il RIC. I veterani inizialmente indossavano una combinazione di uniformi nere della polizia e di uniformi marroni dell'esercito (a causa della penuria), fatto questo che ispir\u00f2 il soprannome \"Black and Tans\" (da una razza di cani bicolore). La brutalit\u00e0 dei \"Black and Tans\" \u00e8 leggendaria in Irlanda, anche se le repressioni pi\u00f9 spietate attribuite alle forze della Corona furono spesso quelle delle divisioni ausiliarie del RIC. Uno dei critici pi\u00f9 duri dei Black and Tans fu re Giorgio V del Regno Unito. Quando il \"Lord Mayor\" di Cork, Terence MacSwiney, stava morendo per lo sciopero della fame nel carcere inglese di Brixton, il re in persona intervenne per cercare di far rilasciare MacSwiney dalla prigione ma fu tutto inutile e MacSwiney mor\u00ec dopo 74 giorni di digiuno.\nUn altro critico della strategia britannica in Irlanda era Sir Samuel Hoare, futuro ministro britannico, il quale disse che:\n Le tipiche rappresaglie britanniche prevedevano l'incendio di case e imprese, i cui proprietari spesso non avevano alcun legame con l'IRA. Inoltre, dopo l'agosto del 1920, i britannici iniziarono a giustiziare i prigionieri dell'IRA. L'IRA rispose uccidendo i soldati britannici che riusciva a catturare. Spie e presunte spie venivano uccise dall'IRA e gettate ai bordi delle strade come monito per gli altri. Si \u00e8 anche sostenuto che molti uomini dell'IRA colsero l'occasione per uccidere persone con le quali avevano rancori personali, in particolare se erano protestanti.\nNelle prime ore di domenica 21 novembre 1920, la \"Squad\" di Collins, grazie alle informazioni fornite dall'efficientissima rete di agenti messa in piedi da Collins, uccise 19 agenti britannici, alcuni davanti alle proprie mogli o fidanzate. Per rappresaglia, quello stesso pomeriggio, le forze britanniche aprirono il fuoco sul pubblico di una partita di calcio gaelico tra Dublino e Tipperary a Croke Park, uccidendo 14 civili, tra i quali un giocatore del Tipperary, Michael Hogan, al quale \u00e8 stata intitolata una tribuna dello stadio. Quella stessa sera due importanti esponenti repubblicani (Dick McKee e Peadar Clancy, rispettivamente \"Officer Commanding\", comandante, e \"Adjutant\", secondo in comando, della \"Dublin Brigade\", amici e stretti collaboratori di Collins) e un loro amico, che erano stati arrestati la sera prima, vennero uccisi in una caserma, come riferirono le autorit\u00e0, \"mentre cercavano di scappare\". Il 21 novembre 1920 divenne noto come \"Bloody Sunday\", prima che la sua notoriet\u00e0 venisse offuscata da un altro \"Bloody Sunday\", il 30 gennaio 1972 a Derry.\nL'IRA venne anche coinvolta nella distruzione di molte ville di campagna nel Munster. Queste appartenevano a importanti lealisti che stavano aiutando le forze della Corona, e venivano bruciate per scoraggiare la politica britannica di distruggere le case dei repubblicani, reali o sospetti. Molti edifici storici in Irlanda vennero distrutti durante la guerra, il pi\u00f9 famoso dei quali \u00e8 la Custom House di Dublino, che venne attaccata su insistenza di de Valera, mentre il pi\u00f9 militarmente esperto Collins si era opposto, non credendo nell'efficacia di queste azioni su larga scala. Come quest'ultimo temeva, l'operazione si rivel\u00f2 una \"vittoria di Pirro\" per i repubblicani, che persero, tra morti e arrestati quasi 100 uomini, un durissimo colpo per l'IRA di Dublino.\nQuesto fu anche un periodo di agitazione sociale in Irlanda, con scioperi frequenti e altre manifestazioni di conflitti di classe. A questo riguardo, l'IRA ag\u00ec in buona parte come agente di controllo sociale e stabilit\u00e0, spinta dal bisogno di preservare l'unione interclassista nella lotta nazionale, e venendo occasionalmente usata per far cessare gli scioperi.\nBilancio.\nLa valutazione dell'efficacia della campagna dell'IRA \u00e8 variabile. L'IRA non riusc\u00ec mai a sconfiggere i militari britannici in Irlanda in senso classico, n\u00e9 fu mai in una posizione per affrontarli in una guerra convenzionale. Richard Mulcahy afferm\u00f2 che non erano stati in grado di scacciare i britannici \"fuori da niente di pi\u00f9 che un buon numero di caserme\". D'altra parte, la guerriglia del 1919-21 aveva reso l'Irlanda ingovernabile se non con mezzi militari. Il costo politico, militare e finanziario del restare in Irlanda furono pi\u00f9 alti di quanto il governo britannico fosse preparato a pagare, e questo in un certo senso li costrinse a negoziare con i leader politici irlandesi. Secondo lo storico Michael Hopkinson, la guerriglia, \"fu spesso coraggiosa ed efficace\" (Hopkinson, Irish War of Independence, p204). Un altro storico, David Fitzpatrick, nota che, \"I guerriglieri...erano ampiamente superati in numero dalle forze della Corona...il successo dei Volontari Irlandesi nel sopravvivere cos\u00ec a lungo \u00e8 quindi degno di nota\" (Bartlett, Military History of Ireland, p 406).\nTregua e trattato.\nDavid Lloyd George, primo ministro britannico dell'epoca, si trov\u00f2 sotto una sempre maggiore pressione (sia internazionale che interna) per cercare di salvare qualcosa dalla situazione. Questo fu un rovesciamento completo della sua posizione precedente. Fino ad allora aveva continuato a riferirsi all'IRA come ad una \"banda omicida\". Un inatteso ramoscello di ulivo venne teso dal Re Giorgio V, che in un discorso a Belfast invit\u00f2 alla riconciliazione da ambo le parti, cambiando il clima e permettendo ai governi britannico e irlandese repubblicano di concordare una tregua. Questa venne dichiarata l'11 luglio 1921. Tre giorni prima de Valera aveva incontrato il generale Macready, comandante della guarnigione britannica in Irlanda, per concordarne i termini. L'IRA avrebbe conservato le sue armi e l'esercito britannico sarebbe rimasto confinato nelle caserme per la durata dei negoziati di pace. Molti ufficiali dell'IRA interpretarono la tregua solo come una temporanea interruzione dei combattimenti e continuarono a reclutare e addestrare i volontari, con il risultato che l'IRA era cresciuta fino a 72.000 uomini per l'inizio del 1922.\nI negoziati del Trattato Anglo-Irlandese si svolsero a Londra nel dicembre del 1921. La delegazione irlandese era guidata da Arthur Griffith e Michael Collins.\nLa parte pi\u00f9 controversa del trattato, per l'IRA, fu il fatto che il nuovo Stato non sarebbe stato una Repubblica, ma si sarebbe chiamato Stato Libero d'Irlanda (\"Saorstat Eireann\") e avrebbe avuto lo \"status\" di \"dominion\" all'interno del Commonwealth britannico, e il fatto che i parlamentari avrebbero dovuto pronunciare un giuramento di fedelt\u00e0 al Re, che rimaneva formalmente il Capo dello Stato. Queste questioni furono la causa di una spaccatura nell'IRA e in ultima analisi della guerra civile irlandese.\nIn base al \"Government of Ireland Act 1920\", l'Irlanda era stata divisa, creando una Irlanda del Nord e una Irlanda del Sud. In base ai termini dell'accordo Anglo-Irlandese del 6 dicembre 1921, che pose fine alla guerra, all'Irlanda del Nord venne data l'opzione di ritirarsi dal nuovo Stato, lo Stato Libero d'Irlanda, e rimanere parte del Regno Unito. Il parlamento dell'Irlanda del Nord, a maggioranza protestante, si pronunci\u00f2 in quel senso. Una commissione per i confini (\"Boundary Commission\") venne isitituita per rivedere i confini.\nI leader irlandesi si aspettavano che la commissione avrebbe ridotto talmente le dimensioni dell'Irlanda del Nord, trasferendo le aree nazionaliste dell'Irlanda del Nord (come la zona del Fermanagh, Derry e la parte meridionale della contea di Armagh) allo Stato Libero d'Irlanda, da renderla economicamente insostenibile. La divisione non fu il punto chiave di rottura tra gli attivisti pro e contro il trattato; entrambe le parti si aspettavano che la Commissione sui confini avrebbe \"castrato\" l'Irlanda del Nord. Inoltre, Michael Collins stava progettando una campagna di guerriglia clandestina contro lo Stato del Nord usando l'IRA. All'inizio del 1922, egli invi\u00f2 unit\u00e0 dell'IRA sulle zone di confine e invi\u00f2 armi alle unit\u00e0 settentrionali. Per questo motivo non fu la spartizione del paese la causa principale della guerra civile. Fu solo successivamente, quando la spartizione venne confermata, che la divisione del paese divenne causa degli attacchi dei contrari al Trattato.\nL'IRA e il trattato.\nLa leadership dell'IRA era profondamente divisa sulla decisione del D\u00e1il di ratificare il trattato. Nonostante il fatto che Michael Collins \u2014 di fatto capo dell'IRA e venerato da molti combattenti in tutta l'isola \u2014 avesse negoziato il trattato, molti ufficiali dell'IRA erano contro di esso. Dello staff del Quartier Generale, nove membri erano in favore del trattato, mentre quattro si opponevano. Durante i primi mesi del 1922 il malcontento di coloro che si opponevano al Trattato si trasform\u00f2 in una sfida aperta al Governo Provvisorio d'Irlanda eletto regolarmente.\nLa parte anti-trattato sostenne che la fedelt\u00e0 dell'IRA era verso il D\u00e1il della Repubblica irlandese e la decisione del D\u00e1il di accettare il trattato significava che l'IRA non doveva pi\u00f9 fedelt\u00e0 a quell'organo. Essi richiesero all'IRA di sottrarsi all'autorit\u00e0 del D\u00e1il e di affidare all'esecutivo dell'IRA il controllo sull'esercito. Il 16 gennaio la II Divisione Sud di Ernie O'Malley ripudi\u00f2 l'autorit\u00e0 del quartier generale. Un mese dopo, il 18 febbraio, Liam Forde, OC (\"Officer Commanding\") della Brigata Mid-Limerick dell'IRA, emise un proclama in cui dichiarava: \"Non riconosciamo pi\u00f9 l'autorit\u00e0 dell'attuale capo dell'esercito, e rinnoviamo la nostra fedelt\u00e0 alla Repubblica Irlandese\".\nIl 22 marzo, Rory O'Connor, uno dei leader dell'IRA contrari al Trattato, tenne quella che sarebbe diventata una famosa conferenza stampa e dichiar\u00f2 che l'IRA non avrebbe pi\u00f9 obbedito al Dail, in quanto questo aveva violato il suo giuramento di fedelt\u00e0 alla Repubblica Irlandese. Egli prosegu\u00ec dicendo che \"noi ripudiamo il D\u00e1il ... Noi istituiremo un esecutivo che emaner\u00e0 ordini all'IRA in tutta la nazione\". In risposta alla domanda se questo significasse che intendevano creare una dittatura militare, O'Connor disse: \"Potete considerarlo come volete.\"\nIl 28 marzo l'esecutivo dell'IRA (anti-trattato) emise una dichiarazione che affermava che il Ministro della Difesa (Richard Mulcahy) e il Capo di Stato Maggiore (Eoin O'Duffy) non esercitavano pi\u00f9 alcun controllo sull'IRA. In aggiunta si ordinava una fine del reclutamento nelle nuove forze armate e di polizia del governo provvisorio. Esso istruiva inoltre tutte le unit\u00e0 dell'IRA a riaffermare la loro fedelt\u00e0 alla Repubblica Irlandese il 2 aprile.\nEra tutto pronto per la guerra civile.\nGuerra civile.\nLa parte dell'IRA a favore del trattato divenne ben presto il nucleo del nuovo \"Irish National Army\" creato da Collins e Mulcahy. La pressione del governo britannico, che esigeva che il Governo Provvisorio ristabilisse la propria autorit\u00e0 e disarmasse i ribelli, e le tensioni tra le fazioni dell'IRA pro e contro il trattato, portarono ad una sanguinosa guerra civile in cui compagni che fino a qualche mese prima avevano combattuto fianco a fianco si spararono addosso e che fin\u00ec con la sconfitta della fazione contraria al trattato. Circa 7-8.000 membri dell'esercito nazionale dello Stato Libero d'Irlanda erano ex volontari dell'IRA. Dall'altra parte, circa 15.000 uomini combatterono per la parte contraria al trattato. Il 24 maggio 1923 Frank Aiken, repubblicano del South Armagh e Capo di Stato Maggiore dell'IRA (anti-trattato), dichiar\u00f2 un cessate-il-fuoco e ordin\u00f2 a tutte le unit\u00e0 di mettere da parte armi e altro materiale bellico. Molti uomini dell'IRA abbandonarono completamente l'attivit\u00e0 politica, ma una minoranza continu\u00f2 ad insistere che il nuovo Stato Libero d'Irlanda, creato da un trattato \"illegittimo\", era uno Stato senza legittimazione. Essi affermavano che il loro \"Esecutivo dell'IRA\" era il vero governo dell'ancora esistente Repubblica Irlandese. L'IRA della guerra civile e le organizzazioni successive che hanno usato quel nome hanno tutte rivendicato la discendenza da quel gruppo, che viene trattato esaurientemente in \"Irish Republican Army (1922-1969)\"."}
{"id": "252639", "revid": "76963", "url": "https://it.wikipedia.org/wiki?curid=252639", "title": "Gendarmeria", "text": "La gendarmeria \u00e8 un corpo di polizia che dispone di un'organizzazione di tipo militare. I compiti sono generalmente il controllo del territorio, delle zone rurali, di confine o comunque di mantenimento e tutela dell'ordine pubblico tali da richiedere la presenza di tali reparti. Normalmente svolge anche la funzione di polizia militare.\nStoria.\nPresso diversi stati, prevalentemente quelli che hanno subito l'influsso delle istituzioni napoleoniche, esistono, o esistevano, corpi di gendarmeria (in Francia la Gendarmerie nationale, in Italia l'Arma dei Carabinieri e la Guardia di Finanza, in Spagna la Guardia Civil).\nIn qualche situazione viene utilizzato questo appellativo anche per definire reparti di polizia ad ordinamento civile che svolgono funzioni simili e sono organizzati, comunque, secondo una matrice prettamente militare come, ad esempio, la polizia a cavallo canadese (le famose giubbe rosse) la cui denominazione in lingua inglese \u00e8 \"Royal Canadian Mounted Police\" (RCMP) mentre in lingua francese \u00e8 denominata \"Gendarmerie Royale du Canada\" (GRC).\nNei paesi pi\u00f9 sviluppati, soprattutto dell'Unione europea, \u00e8 in atto una tendenza di assimilazione delle forze di gendarmeria con quelle di polizia, essendo venute meno quasi tutte le necessit\u00e0 che richiedevano la presenza di reparti di gendarmeria. A partire dal 2000, ad esempio, \u00e8 stata soppressa la gendarmeria austriaca confluita assieme alla polizia di frontiera nella polizia federale austriaca, ed \u00e8 stata soppressa la gendarmeria del Belgio, assorbita nella polizia federale.\nNel 2006 cinque stati membri dell'Unione europea hanno creato il Corpo di gendarmeria europea, composta al 2021 da gendarmi di sette stati europei dotati di gendarmeria (Italia, Paesi Bassi, Portogallo, Spagna, Francia, Romania e Polonia). La funzione di questo corpo \u00e8 l'intervento in aree di crisi e come forza di pace in cui \u00e8 necessario un corpo di polizia militare.\nSimbologia.\nNei fregi delle varie forze di gendarmeria del mondo, quali l\"Arma dei Carabinieri\" italiana o la \"Gendarmerie nationale\" francese oppure i \"Koninklijke Marechaussee\" olandesi, \u00e8 spesso presente il simbolo della granata fiammeggiante, ."}
{"id": "252640", "revid": "580", "url": "https://it.wikipedia.org/wiki?curid=252640", "title": "Anna Pietrina Murrighile", "text": "Laureata in giurisprudenza, \u00e8 iscritta all'ordine degli avvocati del foro di Tempio Pausania dal 29 aprile 1982 e patrocinante in Cassazione dal 19 luglio 1996.\n\u00c8 stata esponente di un movimento autonomista locale, Progetto Sardegna, consigliere comunale di Olbia nell'allora provincia di Sassari quando si \u00e8 battuta per l'autonomia territoriale della Gallura, un territorio omogeneo dal punto di vista dell'idioma, il gallurese, e delle tradizioni.\n\u00c8 stata eletta Presidente della Provincia nel turno elettorale del 2005 Gianfranco Moretton (ballottaggio del 22 e 23 maggio), raccogliendo il 51,9% dei voti in rappresentanza di una coalizione di centrosinistra comprendente DS, Margherita, Gallura Unita (comprendente Progetto Sardegna, SDI, IdV, RC), UDEUR, PSd'Az.\nAlle amministrative del 2010 alla testa della lista Alleanza per l'Italia ottiene il 3,55% per 2.554 voti."}
{"id": "252643", "revid": "709565", "url": "https://it.wikipedia.org/wiki?curid=252643", "title": "Sella curule", "text": "La sella cur\u00f9le (in lat. \"sella cur\u016blis\") era un sedile pieghevole a forma di \"X\" ornato d'avorio, in uso presso l'antica Roma.\nSimbolo del potere giudiziario, fu riservato inizialmente ai re di Roma e in seguito ai magistrati superiori dotati di giurisdizione, detti perci\u00f2 \"curuli\".\nStoria.\nIl simbolo di potere rappresentato dalla sedia curule affonda le sue radici nell'antica Etruria; infatti gi\u00e0 gli Etruschi consideravano lo scranno pieghevole a forma di sella una prerogativa di chi poteva esercitare il potere (giudiziario ed esecutivo) sul popolo. Fu portato a Roma dal quinto re, Tarquinio Prisco.\nDurante il periodo della Repubblica, il diritto di sedere sulla sella curule era riservato a: consoli, pretori, edili curuli, pontefici massimi, dittatori e al \"magister equitum\". \nIn epoca imperiale l'uso della sedia curule fu ampliato anche all'imperatore, al \"praefectus urbi\" e ai proconsoli.\nFunzioni.\nI magistrati solevano portare con s\u00e9 la \"sella curulis\" assieme agli altri simboli del loro potere (fasci, verghe e scuri) e ovunque disponessero questi simboli, l\u00ec era stabilita la sede del loro tribunale."}
{"id": "252644", "revid": "1947791", "url": "https://it.wikipedia.org/wiki?curid=252644", "title": "Missionari della Carit\u00e0", "text": "Con il termine Missionari della carit\u00e0 si indentificano tutte le congregazioni e famiglie religiose fondate da Madre Teresa di Calcutta; non si tratta di una congregazione unica, ma di diversi istituti che si rivolgono a persone diverse, pur ispirandosi tutti agli stessi principi.\nI Missionari sono composti da quattro congregazioni religiose:\nRientrano tra i missionari anche due movimenti ispirati al carisma di Madre Teresa:\nLe varie congregazioni fondate da madre Teresa, seguono tutte una comune finalit\u00e0, essere a fianco ai pi\u00f9 poveri tra i poveri.\nMadre Teresa, sollecitata dalla richiesta di Cristo in croce, \"ho sete\", decide di abbandonare la Congregazione delle suore di Loreto e di dedicarsi al sostegno materiale e spirituale degli \"intoccabili\", persone appartenenti alla pi\u00f9 infima delle caste indiane.\nLe Missionarie della carit\u00e0 vestono un \"sari\" bianco. Il sari \u00e8 l'abito tipico delle donne indiane, il bianco, a differenza dei popoli occidentali, \u00e8 inteso in Oriente come il colore del lutto. Le donne che indossano abiti bianchi sono quelle che non hanno pi\u00f9 niente, perch\u00e9 hanno perso il marito, unica fonte di sostentamento. Ai lembi dell'abito, Teresa aggiunse 4 strisce azzurre a rappresentare i \"4 voti\" delle suore: povert\u00e0, castit\u00e0, obbedienza ed un quarto voto speciale, vivere da povere con i poveri. Il colore azzurro fu scelto in omaggio alla Vergine Maria, al cui esempio voleva guardassero le sue suore. Inoltre, sulla spalla sinistra dell'abito \u00e8 cucita una piccola croce.\nI Padri Missionari della Carit\u00e0 indossano pantaloni e camicia di colore grigio, e una piccola croce metallica sulla spalla sinistra. I Fratelli di vita contemplativa, indossano una tunica grigia, e portano anch'essi una piccola croce cucita sulla spalla sinistra. I Fratelli di vita attiva, invece, non hanno un abito particolare, e si riconoscono soltanto per la piccola croce che portano anch'essi sulla spalla sinistra.\nLe missionarie ed i missionari si dedicano alla assistenza dei malati, spesso moribondi, dei poveri, degli orfani, dei disadattati. Furono oggetto di \"critiche\", sia da parte del clero ind\u00f9 preoccupato per un loro possibile proselitismo, sia da parte degli occidentali, che li accusavano di mero assistenzialismo.\nOggi le congregazioni di Madre Teresa sono presenti in tutti e cinque i continenti e si dedicano alle pi\u00f9 disparate forme di assistenza: tossicodipendenti, poveri, alcolisti, malati di Aids, lebbra, malaria, orfani, anziani soli."}
{"id": "252647", "revid": "1632387", "url": "https://it.wikipedia.org/wiki?curid=252647", "title": "Fenilalanina", "text": "La fenilalanina \u00e8 un amminoacido che partecipa alla costituzione delle pi\u00f9 comuni proteine alimentari. La sua molecola \u00e8 chirale e apolare. L'enantiomero L \u00e8 uno dei 20 amminoacidi ordinari; il suo gruppo laterale \u00e8 un gruppo benzile.\nImportanza biologica.\nNell'organismo umano, la fenilalanina \u00e8 un amminoacido essenziale, cio\u00e8 non pu\u00f2 essere sintetizzato dall'organismo, bens\u00ec deve essere assimilato attraverso la dieta. Pu\u00f2 essere convertito nella tirosina (da parte dalla fenilalanina idrossilasi) che a sua volta pu\u00f2 venire trasformata nell'L-DOPA, nell'epinefrina e nella norepinefrina.\nLa malattia genetica della fenilchetonuria \u00e8 dovuta all'incapacit\u00e0 di metabolizzare la fenilalanina. In presenza di tale malattia, nel periodo di tempo intercorrente dall'et\u00e0 neonatale fino alla pubert\u00e0, l'accumulo di fenilalanina nel sangue, nelle urine e nei tessuti pu\u00f2 provocare un mancato sviluppo del sistema nervoso centrale che si traduce in un ritardo neuromotorio e psichico. Se la malattia viene identificata alla nascita, un trattamento precoce e ben seguito rende possibile uno sviluppo normale e previene la compromissione del sistema nervoso centrale.\nGrandi dosi di fenilalanina nel sangue abbassano i livelli di serotonina, evento che porta irrimediabilmente alla voglia di cibo. \u00c8 un inibitore della sintesi di melanina responsabile della ipopigmentazione di capelli, cute e iride (capelli biondi e occhi azzurri).\nUtilizzo.\nLa fenilalanina \u00e8 il principale costituente dell'aspartame, un dolcificante usato anche nell'industria alimentare, in special modo nelle bevande gassate.\nProduzione commerciale.\nLa fenilalanina \u00e8 prodotta in grandi quantit\u00e0 con l'utilizzo del batterio \"Escherichia coli\", che naturalmente produce amminoacidi aromatici come la fenilalanina; la quantit\u00e0 di fenilalanina prodotta per scopi medico-alimentari \u00e8 stata aumentata con l'applicazione di interventi di bioingegneria su \"Escherichia coli\", alterandone i promotori regolatori oppure amplificando il numero di geni che controllano gli enzimi responsabili della sintesi di amminoacidi."}
{"id": "252674", "revid": "6340", "url": "https://it.wikipedia.org/wiki?curid=252674", "title": "Sigurros", "text": ""}
{"id": "252675", "revid": "1789472", "url": "https://it.wikipedia.org/wiki?curid=252675", "title": "Brembo", "text": ""}
{"id": "252677", "revid": "2178917", "url": "https://it.wikipedia.org/wiki?curid=252677", "title": "Crisi di Suez", "text": "La crisi di Suez fu un conflitto che nel 1956 fu determinato dall'occupazione militare del canale di Suez da parte di Francia, Regno Unito e Israele, a cui si oppose l'Egitto.\nLa crisi si risolse quando l'Unione Sovietica minacci\u00f2 di intervenire al fianco dell'Egitto e degli Stati Uniti. A quel punto britannici, francesi e israeliani, temendo l'allargamento del conflitto, si decisero al ritiro.\nFu un conflitto ricordato dagli storici per varie particolarit\u00e0: per la prima volta Stati Uniti e Unione Sovietica si accordarono per garantire la pace; per la prima volta il Canada si espresse e ag\u00ec in contrasto verso il Regno Unito; fu l'ultima invasione militare da parte del Regno Unito senza l'avallo politico degli Stati Uniti, il che segn\u00f2, secondo molti, la fine dell'Impero britannico. Allo stesso modo, fu l'ultima invasione militare da parte della Francia e quindi l'ultimo atto dell'impero coloniale francese; fu infine una delle poche volte in cui gli Stati Uniti furono in disaccordo con le politiche di Israele.\nNomi del conflitto.\nLa crisi di Suez \u00e8 indicata con una variet\u00e0 di nomi tra i quali:\nAntefatti.\nIl Canale di Suez venne inaugurato nel 1869 e finanziato congiuntamente dai governi di Francia ed Egitto. Nel 1875 il governo britannico di Benjamin Disraeli acquist\u00f2 la quota egiziana ottenendo il controllo parziale sul canale. Successivamente, nel 1882, il Regno Unito occup\u00f2 militarmente l'Egitto, allora parte dell'Impero ottomano, e assunse \"de facto\" il controllo del canale. Questo era d'importanza strategica, fungendo da collegamento tra il Regno Unito e l'India, allora parte dell'Impero britannico; l'area nel suo complesso era strategica anche per il Nordafrica e il Vicino Oriente.\nLa Convenzione di Costantinopoli del 1888 dichiar\u00f2 il canale zona neutrale sotto protezione britannica. Con la sua ratifica, l'Impero ottomano convenne di permettere il libero transito del naviglio internazionale sia in tempo di pace sia di guerra.\nL'importanza del canale fu ancora pi\u00f9 chiara durante entrambe le guerre mondiali, in quanto durante la prima venne chiuso ai bastimenti non alleati da francesi e britannici, e durante la seconda fu difeso tenacemente nel corso della Campagna del Nordafrica.\nNegli anni successivi alla seconda guerra mondiale il canale perse valore strategico e militare, ma ne acquist\u00f2 commercialmente, soprattutto a causa del petrolio; su questo periodo Daniel Yergin, uno storico dell'industria del petrolio, scrisse:\nNel 1948 il canale perse improvvisamente la sua tradizionale ragion d'essere, poich\u00e9 l'anno precedente l'India era diventata indipendente, e il controllo del canale non poteva pi\u00f9 essere mantenuto sulla base del fatto che era critico per la difesa dell'India o di un impero che stava venendo liquidato. Eppure, nello stesso esatto momento, il canale stava guadagnando un nuovo ruolo \u2014 non come autostrada dell'impero, ma del petrolio. Il canale di Suez era la via per cui la maggior parte del petrolio del golfo Persico arrivava in Europa, riducendo le del viaggio attorno al capo di Buona Speranza e verso Southampton a . Nel 1955, il petrolio costituiva i due terzi del traffico complessivo del canale, e parimenti due terzi del petrolio destinato in Europa passavano attraverso di esso. Affiancato a nord dagli oleodotti della Tapline e della Iraq Petroleum Company, il canale era lo snodo critico nella struttura postguerra dell'industria petrolifera internazionale.\nLe truppe britanniche si ritirarono dalla Palestina nel 1947 e lo Stato di Israele venne istituito formalmente nel 1948, atto s\u00f9bito segu\u00ecto dalla Guerra arabo-israeliana del 1948, che stabil\u00ec l'indipendenza di Israele.\nNel 1952 ufficiali dell'esercito egiziano, con al comando Gam\u0101l \u02bfAbd al-N\u0101\u1e63er, rovesciarono la monarchia di re F\u0101r\u016bq e allontanarono, un anno dopo, il generale Mu\u1e25ammad Na\u01e7\u012bb, che essi avevano nominato presidente provvisorio della Repubblica d'Egitto. Abbandonando le politiche cooperative con le potenze europee, il nuovo governo afferm\u00f2 un'identit\u00e0 indipendente e nazionalista araba. Ci\u00f2 port\u00f2 a un conflitto con le potenze europee sul Canale di Suez. Specialmente dopo che fu completato il porto israeliano di Eilat, a met\u00e0 degli anni Cinquanta, il clima si surriscald\u00f2 e l'attenzione si focalizz\u00f2 sull'unico accesso a esso, gli Stretti di Tiran. A partire dal 1949 l'Egitto interfer\u00ec in vari modi con i mercantili israeliani e con quelli diretti verso Israele, a seconda della situazione politica internazionale del momento.\nNel periodo 1953\u20131956 le forze di difesa israeliane lanciarono diversi e consistenti attacchi di rappresaglia, progettati in parte per enfatizzare la potenzialit\u00e0 militare di Israele. Questa politica di ritorsione fu un grosso motivo di dispute interne tra i \"falchi\", guidati da David Ben-Gurion, e le \"colombe\", capitanate dal suo per breve tempo successore Moshe Sharett. Ci\u00f2 attir\u00f2 talvolta forti critiche da parte delle Nazioni Unite e perfino dei sostenitori di Israele, come gli Stati Uniti. Paradossalmente, alcuni degli attacchi pi\u00f9 duri e criticati furono mossi durante il mandato di Sharett, con il nuovo capo di stato maggiore delle difese israeliane, il \"falco\" Moshe Dayan, che sperava di provocare una guerra traendone conquiste territoriali, economiche e militari.\nTra il 1949 e il 1956, tra i rifugiati palestinesi in Israele erano presenti molti \"infiltrati economici e sociali disarmati\". Mentre ci furono alcuni fedayn violenti, talvolta organizzati dal Muft\u012b Amin al-Husayni a Gaza e sovvenzionati da altri Stati arabi come l'Arabia Saudita, Egitto e Giordania scoraggiarono pubblicamente l'infiltrazione palestinese in Israele, anche se ci furono alcuni episodi di sabotaggio e di spionaggio egiziani. Il raid di Gaza del 28 febbraio 1955, nel quale forze di difesa israeliane uccisero quaranta soldati egiziani, fu il punto di svolta nelle relazioni tra Egitto e Israele. A seguito di questo incidente l'Egitto incominci\u00f2 a sponsorizzare incursioni ufficiali di fedayn e \"commando\" in Israele, talvolta attraverso il territorio della Giordania (che ancora si opponeva ufficialmente a questi raid), continuando al contempo a scoraggiare l'infiltrazione \"privata\" palestinese. Ci furono colloqui segreti, attraverso vari intermediari e con vari mezzi, tra Egitto e Israele, ma il raid di Gaza e il successivo raid di Khan Yunis vi posero fine.\nPer tutto il 1956, le tensioni tra Israele ed Egitto aumentarono, con i fedayn egiziani che lanciavano frequenti incursioni nel territorio israeliano e Israele che lanciava raid di rappresaglia in territorio egiziano. Il 26 luglio 1956 l'Egitto, guidato dal presidente Gam\u0101l \u02bfAbd al-N\u0101\u1e63er, annunci\u00f2 la nazionalizzazione del canale di Suez, una vitale rotta commerciale tra Oriente e Occidente, di cui le banche e le imprese britanniche detenevano una quota del 44%. Questo fu fatto allo scopo di aumentare i guadagni per finanziare la costruzione della diga di Asw\u0101n sul fiume Nilo. In precedenza statunitensi e britannici avevano accettato di aiutare a pagare questo progetto, ma cancellarono il loro appoggio dopo che l'Egitto ebbe acquistato carri armati dalla Cecoslovacchia comunista, all'epoca sotto il controllo dell'Unione Sovietica, ed esteso il riconoscimento diplomatico alla Cina comunista. Le migliorate relazioni con i cinesi furono il risultato della Conferenza di Bandung del 1955, nella quale Nasser aveva chiesto ai cinesi di usare la loro influenza sui sovietici per rifornire l'Egitto degli armamenti necessari.\nIl Primo ministro britannico dell'epoca, sir Anthony Eden, cerc\u00f2 di persuadere l'opinione pubblica del suo Paese della necessit\u00e0 di una guerra e quindi, forse nel tentativo di rievocare il patriottismo della seconda guerra mondiale, paragon\u00f2 la nazionalizzazione del canale di Suez da parte di Nasser al nazionalismo di Benito Mussolini e Adolf Hitler di venti anni prima. Comunque \u00e8 interessante notare che il primo paragone tra i due dittatori e Nasser durante la crisi venne fatto dal capo dell'opposizione laburista Hugh Gaitskell e dal quotidiano Daily Mirror, un tabloid orientato a sinistra. Eden era stato uno strenuo oppositore della politica di \"appeasement\" portata avanti da Neville Chamberlain e sostenne che uno sfoggio di forza era necessario per impedire a Nasser di diventare un'altra minaccia militare espansionista.\nNei mesi che seguirono la nazionalizzazione del canale (o meglio della compagnia che lo gestiva, la Compagnie universelle du canal maritime de Suez), si svolse un incontro segreto tra Israele, Francia e Regno Unito a S\u00e8vres, fuori Parigi. I dettagli dell'incontro emersero solo anni dopo, poich\u00e9 le registrazioni vennero distrutte. Tutte le parti concordarono che Israele doveva invadere l'Egitto e che britannici e francesi sarebbero intervenuti successivamente, spingendo gli eserciti egiziano e israeliano a ritirare le proprie forze a una distanza di 10 miglia (16\u00a0km) dai lati del canale, piazzando quindi una forza d'intervento anglo-francese nella zona del canale attorno a Porto Said. Questo piano venne chiamato \"Operazione Musketeer\" dai britannici e analogamente \"Op\u00e9ration Mousquetaire\" dai francesi.\nInvasione.\nIl 29 ottobre 1956 Israele invase la Striscia di Gaza e la penisola del Sinai e fece rapidi progressi verso la zona del canale. Come previsto dall'accordo segreto, Regno Unito e Francia si offrirono di rioccupare l'area e separare le parti in lotta. Nasser (la cui nazionalizzazione della compagnia era stata accolta con gioia dall'opinione pubblica egiziana) rifiut\u00f2 l'offerta, il che diede alle potenze europee un pretesto per una invasione congiunta finalizzata a provare a riprendere il controllo del canale e rovesciare il regime di Nasser. Per appoggiare l'invasione, numerose forze aeree, comprendenti molti aerei da trasporto, erano state posizionate a Cipro e a Malta da britannici e francesi. I due campi aerei di Cipro erano cos\u00ec congestionati che un terzo campo, che si trovava in condizioni dubbie, dovette essere rimesso in sesto per accogliere gli aerei francesi. Perfino la base aerea RAF Luqa di Malta era estremamente affollata dagli aerei del Bomber Command, gli unici a poterla utilizzare per l'autonomia necessaria a raggiungere il teatro operativo.\nIl Regno Unito dispieg\u00f2 le portaerei \"Eagle\", \"Albion\" e \"Bulwark\", mentre la Francia fece stazionare la \"Arromanches\" e la \"La Fayette\". In aggiunta le britanniche \"Ocean\" e \"Theseus\" funsero da trampolino di lancio per il primo assalto elitrasportato della storia. Regno Unito e Francia incominciarono a bombardare l'Egitto il 31 ottobre per costringerlo a riaprire il canale. Nasser rispose affondando tutte le quaranta navi presenti nel canale, chiudendolo in pratica fino all'inizio del 1957.\nIl 5 novembre, sul tardi, il terzo battaglione del Reggimento paracadutisti britannico si lanci\u00f2 sul campo aereo di El Gamil, ripulendo l'area e stabilendo una base sicura per i rinforzi e gli aerei di appoggio in arrivo. Alle prime luci del 6 novembre i \"commando\" britannici (unit\u00e0 equivalenti a battaglioni) 42\u00ba e 40\u00ba della 3 Commando Brigade dei Royal Marines assalirono le spiagge con mezzi da sbarco della seconda guerra mondiale. Le batterie delle navi da guerra in posizione al largo cominciarono a sparare, operando un buon fuoco di copertura agli sbarchi e causando danni considerevoli alle batterie egiziane. La citt\u00e0 di Port Said sub\u00ec gravi danni e si vide in fiamme.\nIl 6 novembre 1956 ebbe luogo il primo attacco su larga scala anglo-francese, utilizzando elicotteri Bristol Sycamore e Westland Whirlwind che, decollati dalla \"Ocean\" e dalla \"Theseus\", permisero, in soli 90 minuti, lo sbarco a Port Said di 425 uomini del 45\u00b0 Commando e pi\u00f9 di venti tonnellate di attrezzature. Diversi elicotteri vennero colpiti dalle batterie sulle spiagge, subendo perdite. I Royal Marines incontrarono una forte resistenza, ma avanzarono verso l'interno. Il fuoco amico degli aerei britannici caus\u00f2 perdite al 45\u00ba Commando. Combattimenti in strada e casa per casa furono all'ordine del giorno. Una dura opposizione arriv\u00f2 da postazioni di cecchini ben trincerati, che causarono diverse perdite, ma quelle egiziane furono molto ingenti.\nCessate il fuoco e ritiro.\nL'operazione per prendere il canale ebbe molto successo dal punto di vista militare, ma si risolse in un totale disastro politico a causa della forte miopia dei suoi organizzatori britannici, francesi e israeliani. Oltre che impegnati nella crisi di Suez, gli Stati Uniti stavano trattando la quasi simultanea crisi ungherese e dovettero affrontare l'imbarazzante situazione (in particolare agli occhi del Terzo mondo) di criticare l'intervento militare sovietico, tacendo al tempo stesso sulle azioni belliche dei propri due principali alleati europei. Cosa forse pi\u00f9 importante, gli Stati Uniti temevano anche un allargamento del conflitto dopo che l'URSS aveva minacciato di intervenire a fianco dell'Egitto e lanciare attacchi con \u00abtutti i tipi di moderne armi di distruzione\u00bb (sebbene non l'abbiano mai dichiarato, \u00e8 possibile che i sovietici intendessero un attacco nucleare) su Londra e su Parigi.\nQuindi l'amministrazione Eisenhower costrinse Regno Unito e Francia a un cessate il fuoco, anche se in precedenza aveva garantito agli alleati che non sarebbe stato richiesto alcun passo indietro. Parte della pressione che gli Stati Uniti esercitarono contro il Regno Unito fu finanziaria, poich\u00e9 Eisenhower minacci\u00f2 di vendere le riserve statunitensi della sterlina, provocando cos\u00ec il crollo della valuta britannica. Ci fu anche una parte di scoraggiamento per via della critica da parte dei Primi ministri del Commonwealth, l'indiano Nehru, il canadese St. Laurent e l'australiano Menzies, in un periodo in cui il Regno Unito continuava a guardare al Commonwealth come a una entit\u00e0 ancora importante, in quanto residuo dell'Impero britannico, e come a un sostenitore certo degli sforzi britannici per restare una potenza planetaria.\nIl governo britannico e la sterlina finirono entrambi sotto pressione. Eden fu costretto a dimettersi, e le forze d'invasione si ritirarono nel marzo 1957. Prima del ritiro, Lester Pearson, ministro degli Esteri canadese, si era presentato all'ONU suggerendo la creazione di una Forza di emergenza delle Nazioni Unite (UNEF) a Suez per \u00abmantenere i confini in pace mentre si cercava un accordo politico\u00bb. Le Nazioni Unite accettarono e la forza venne inviata, alleggerendo enormemente le condizioni dell'area. Lester Pearson venne premiato con il Nobel per la pace nel 1957 per i suoi sforzi. La forza di emergenza dell'ONU fu una creazione di Pearson, considerato il padre del moderno concetto di \"peacekeeping\".\nConseguenze.\nLe dimissioni di Eden segnarono, almeno fino alla guerra delle Falkland, la fine del tentativo britannico di stabilire, come scrive Scott Lucas, \u00abche il Regno Unito non aveva bisogno dell'avallo di Washington per difendere i propri interessi\u00bb. Comunque, Nigel Ashton sostiene \u00abche la strategia britannica nella regione cambi\u00f2 molto poco, alla luce dei fatti di Suez. Harold Macmillan, successore di Eden, ebbe la stessa determinazione di Eden nel fermare Nasser\u00bb, anche se fu pi\u00f9 volenteroso in seguito nel cercare l'appoggio statunitense per questo scopo. In un certo senso, ci\u00f2 segn\u00f2 anche la fine simbolica dell'Impero britannico, sebbene in realt\u00e0 esso fosse in declino da decenni, anche da prima della seconda guerra mondiale. La crisi segn\u00f2 inoltre il trasferimento del potere alle nuove superpotenze: Stati Uniti e Unione Sovietica.\nLe due principali potenze fino ad allora, Francia e Gran Bretagna, organizzarono nel settembre del 1956 una task force per fronteggiare il nemico comune. Il primo ministro francese Guy Mollet prov\u00f2 perfino a proporre l'unione fra i due paesi, con cittadinanza comune e la regina d'Inghilterra per capo di stato, ma la proposta non ebbe seguito.\nL'incidente dimostr\u00f2 anche la debolezza della NATO circa le consultazioni preliminari con gli alleati prima di usare la forza, e la mancanza di pianificazione e cooperazione della NATO al di fuori del teatro europeo, sebbene da un lato fosse stata una prova lampante della totale indipendenza dei vari stati rispetto agli USA, a differenza del Patto di Varsavia, dove il peso dell'URSS sugli altri stati era enorme. Dal punto di vista del generale Charles de Gaulle (all'epoca non ancora divenuto presidente della Repubblica), gli eventi di Suez dimostrarono che, in caso di reale bisogno, la Francia non poteva fare affidamento sugli alleati, in particolare gli Stati Uniti, che potevano perseguire scopi differenti.\nLa crisi aument\u00f2 grandemente il prestigio di Nasser all'interno del mondo arabo e aiut\u00f2 a promuovere il panarabismo. Essa velocizz\u00f2 il processo di decolonizzazione, in quanto le restanti colonie di Francia e Regno Unito divennero indipendenti negli anni seguenti. In reazione alla guerra, il governo egiziano espulse quasi 25\u00a0000 ebrei egiziani, confiscandone le propriet\u00e0, e ne mand\u00f2 all'incirca altri 1000 in prigione o in campi di detenzione. D'altra parte Suez fu l'ultima occasione nella quale gli Stati Uniti dimostrarono un significativo scetticismo verso Israele e le sue politiche nei confronti dei vicini arabi; in seguito, particolarmente durante la presidenza di Lyndon B. Johnson, dimostrarono un completo (anche se non incondizionato) appoggio ad Israele.\nDopo Suez, Aden e l'Iraq divennero le principali basi per i britannici nella regione. All'inizio del 1957 tutte le truppe israeliane si erano ritirate dal Sinai."}
{"id": "252678", "revid": "120045492", "url": "https://it.wikipedia.org/wiki?curid=252678", "title": "Multipartitismo", "text": "Il multipartitismo \u00e8 la caratteristica di un sistema politico di fondarsi sulla pluralit\u00e0 di partiti e, per estensione, sulla libert\u00e0 per i cittadini di esprimere liberamente le proprie idee e i propri convincimenti e di organizzarsi ed associarsi liberamente in gruppi o forze politiche, attraverso i quali concorrere alla scelta degli indirizzi politici generali del Paese.\nSecondo la classificazione elaborata da Giovanni Sartori, i sistemi politici multipartitici possono distinguersi in quattro classi distinte: bipartitismo, multipartitismo moderato, multipartitismo estremo, sistemi atomizzati.\nLa democrazia esige il pluralismo dei partiti, proprio perch\u00e9 \u00e8 il regime che permette queste libert\u00e0 ed in particolare la libert\u00e0 del dissenso, e cio\u00e8 di opporsi, con metodo e forme democratiche, alla maggioranza e garantire la rotazione del potere. La dittatura, l'autoritarismo o il totalitarismo (fascismo, stalinismo, nazismo) negano invece la pluralit\u00e0 dei partiti e la possibilit\u00e0 della rotazione del potere e si basano sul concetto dell'egemononia del partito unico.\nL'Italia \u00e8 un Paese democratico che si fonda sulla pluralit\u00e0 dei partiti. A questo proposito dice l'art. 49 della Costituzione italiana: \"tutti i cittadini hanno diritto di associarsi liberamente in partiti per concorrere con metodo democratico a determinare la politica nazionale\"."}
{"id": "252681", "revid": "228587", "url": "https://it.wikipedia.org/wiki?curid=252681", "title": "Charleston", "text": ""}
{"id": "252682", "revid": "767487", "url": "https://it.wikipedia.org/wiki?curid=252682", "title": "Charleston (film 1977)", "text": "Charleston \u00e8 un film del 1977 con Bud Spencer diretto da Marcello Fondato.\nTrama.\nA Londra, una scalcinata banda di quattro truffatori riesce a sbarcare il lunario organizzando piccole truffe di modesto valore.\nJoe Lo Monaco \u00e8 un faccendiere americano, maldestro e nevrotico, proprietario di una nave-casin\u00f2 che gli fa perdere molti soldi, per cui deve sbarazzarsene il prima possibile. La nave \u00e8 assicurata per una grossa cifra e Lo Monaco fa continue pressioni sul capitano perch\u00e9 l'affondi, ma quest'ultimo si rifiuta perch\u00e9 i piani suggeriti da Lo Monaco per truffare l'assicurazione sono sempre irrealizzabili.\nVista l'impossibilit\u00e0 di vendere la nave con mezzi leciti, Morris, l'avvocato londinese di Lo Monaco, architetta un piano per trovare un acquirente con un inganno. Egli pubblica un annuncio su un giornale con la messa in vendita della nave di Lo Monaco per 3 milioni di dollari, mentre un altro annuncio, sullo stesso giornale, indica invece la ricerca di una nave con le stesse caratteristiche, il cui acquirente, tramite uno studio legale (quello di Morris, ovviamente), sarebbe stato disposto ad offrire ben 5 milioni di dollari. Il piano, quindi, \u00e8 quello di trovare qualcuno che, credendo di fare un colpaccio, avrebbe comprato la nave a 3 milioni da Lo Monaco per poi rivenderla al cliente di Morris a 5 milioni, il quale per\u00f2, dopo la vendita della nave a 3 milioni, sarebbe ovviamente scomparso nel nulla.\nLa scalcinata banda di truffatori cade nell'inganno di Morris e pensa di fare un colpo milionario dopo aver letto i due annunci sul giornale. Da soli, per\u00f2, non sono in grado di portare avanti una truffa cos\u00ec elaborata, quindi decidono di chiedere aiuto al genio della truffa Charleston che, dapprima rifiuta umiliando i quattro per la loro dabbenaggine, ma poi accetta.\nL'astuto truffatore Charleston, resosi conto della truffa architettata da Morris intende approfittare della situazione e, per prima cosa, assume la falsa identit\u00e0 di impresario teatrale, Mr. Anderson, e come copertura allestisce uno spettacolo musicale in un piccolo teatro londinese. Nel frattempo fa in modo di farsi arrestare all'aeroporto dall'Ispettore Watkins, al quale lui e la sua banda ha appena rubato un prezioso quadro di Gauguin. In realt\u00e0 l'ispettore porta Charleston, alias Douglas D. Douglas, in un hotel di lusso e gli offrir\u00e0 la libert\u00e0 in cambio di collaborazione per ritrovare il quadro. Dopo aver cos\u00ec ottenuto la collaborazione della polizia, Charleston porta l'ispettore Watkins ad un incontro tra Lo Monaco e i ladri del suo quadro e lo convince che \u00e8 stato proprio Lo Monaco a rubargli il quadro.\nGrazie alla collaborazione della polizia, Cherleston allestisce la truffa ai danni di Lo Monaco nello stesso albergo in cui questi alloggia. La faccenda si complica quando sembra che il capitano sia finalmente riuscito ad affondare la nave infilandosi nell'ennesima guerra arabo-israeliana. Infatti la nave \u00e8 assicurata per una cifra assai maggiore di quella ricavata dalla vendita, ovvero 7 milioni di dollari, e Lo Monaco dopo averla venduta ad Anderson (che ha pagato con assegni falsi d'accordo con l'ispettore) cercher\u00e0 di ricomprarsela in tutta fretta e prima che Anderson sappia dell'affondamento e ne ottenga il risarcimento dell'assicurazione, con l'aiuto del ricomparso avvocato Morris.\nDopo la rivendita si scoprir\u00e0 che la nave non \u00e8 mai stata affondata, era tutta una messa in scena, Lo Monaco \u00e8 caduto nella sua stessa trappola. Non solo, ma nel suo appartamento sar\u00e0 rinvenuto il Gauguin dell'Ispettore Watkins (messovi da Charleston), sar\u00e0 accusato di furto ed espulso dall'Inghilterra.\nProduzione.\nIl film \u00e8 ambientato quasi interamente a Londra. In particolare a galleria d'arte dove Charleston (nei panni di mister Menon) parla col direttore organizzando la truffa ai danni di Wakins per rubargli un quadro \u00e8 la Tate Britain in Atterbury Street 5.\nL'albergo dove Wakins porta Charleston per proporgli di collaborare \u00e8 il London Hilton al 22 di Park Lane a Londra, gi\u00e0 visto nel film Fumo di Londra, con Alberto Sordi.\nIl teatro sede di Charleston dove questi organizza la truffa ai danni di Lo Monaco \u00e8 il No\u00ebl Coward Theatre, situato in St. Martin's Lane. Invece il commissariato dove lavora Wakins \u00e8 il Princes Gate Court, edificio residenziale situato in Exibition Road 31.\nDistribuzione.\nLa pellicola venne distribuita nelle sale cinematografiche italiane il 5 marzo 1977.\nColonna Sonora.\nLa colonna sonora \u00e8 degli Oliver Onions. Una delle canzoni di nome Mago (uscita come singolo nel 1977 Mago/Road to Hell RCA Original Cast, BB 6035) riccorre, nel film, solo in versione strumentale."}
{"id": "252683", "revid": "1305772", "url": "https://it.wikipedia.org/wiki?curid=252683", "title": "China", "text": ""}
{"id": "252685", "revid": "117521374", "url": "https://it.wikipedia.org/wiki?curid=252685", "title": "Giorgio Lunghini", "text": "Biografia.\nLaureatosi presso l'Universit\u00e0 L. Bocconi, \u00e8 stato docente all'Universit\u00e0 degli studi di Milano e di Pavia. Ha tenuto inoltre, dal 1975 fino al 2010, presso l'Universit\u00e0 Commerciale Luigi Bocconi il corso progredito \"Economia Politica - I modelli economici\", poi denominato, dal 2007, \"Teorie Economiche Alternative\"; \u00e8 stato dal 2007 sino al 2010 professore ordinario in Economia Politica presso lo IUSS-Istituto Universitario di Studi Superiori di Pavia, dove ha poi continuato ad insegnare come professore a contratto\nHa svolto il ruolo di consulente per il Governo durante la presidenza del consiglio di Massimo D'Alema.\n\u00c8 stato membro dell'Accademia Nazionale dei Lincei e ha ricoperto il ruolo di presidente della Societ\u00e0 italiana degli economisti.\nGiorgio Lunghini \u00e8 autore di scritti in tema di storia e critica delle teorie economiche, di teoria del valore, del capitale e della distribuzione, di teoria della crescita e della disoccupazione. \u00c8 stato uno tra gli studiosi italiani pi\u00f9 autorevoli nell'ambito del pensiero economico eterodosso. In collaborazione con Mariano d'Antonio ha curato per la casa editrice Bollati Boringhieri l'edizione del \"Dizionario di Economia Politica\" (16 volumi pubblicati dal 1982 al 1990), per questo ha ricevuto il premio Saint Vincent. Sempre per lo stesso editore ha curato e introdotto negli anni novanta alcune raccolte di scritti di John Maynard Keynes, di Antonio Gramsci, di John Ruskin, e di Ezra Pound in materia di Economia Politica. Sue sono le introduzioni alle riedizioni italiane delle \"Teorie sul plusvalore\" di Karl Marx, e della \"Storia dell'analisi economica\" di Joseph Alois Schumpeter.\nHa collaborato con testate, periodici e associazioni culturali di sinistra, tra cui \"il manifesto\", \"Critica marxista\", \"La rivista del manifesto\" ed \u00e8 stato membro del Coordinamento dell'Associazione per il Rinnovamento della Sinistra e della Fondazione Giuseppe Di Vittorio.\nLa lezione principale che si pu\u00f2 trarre dalle riflessioni di Giorgio Lunghini circa lo statuto scientifico dell'economia politica \u00e8 la seguente: il corpo smisurato della \"dismal science\" - la scienza triste secondo l'espressione di Thomas Carlyle - \u00e8 formato da interessi e scopi piuttosto che di risultati e teoremi. Pertanto l'idea cara al \"mainstream\" di uno sviluppo lineare e progressivo della conoscenza economica \u00e8 una credenza ingenua, poich\u00e9 la novit\u00e0 di sintassi non garantisce la novit\u00e0 delle proposizioni: in economia \u00e8 possibile (e doveroso) riprendere i punti di vista antichi.\nDa qui la grande attenzione che Giorgio Lunghini rivolge alle opere degli Economisti classici, di Marx, di Keynes, alle quali egli attinge per leggere l'attualit\u00e0 economica. Questo approccio metodologico lo accomuna ad altri economisti italiani, tra i quali occorre ricordare - senza per questo necessariamente ricondurli ad un'unica scuola - Piero Sraffa, Luigi Pasinetti, Augusto Graziani, Pierangelo Garegnani, Paolo Sylos Labini e Claudio Napoleoni."}
{"id": "252687", "revid": "287204", "url": "https://it.wikipedia.org/wiki?curid=252687", "title": "Stevia", "text": ""}
{"id": "252690", "revid": "767487", "url": "https://it.wikipedia.org/wiki?curid=252690", "title": "Milestones (The Rolling Stones)", "text": "Milestones \u00e8 un album raccolta dei Rolling Stones, pubblicato in Inghilterra, post-contratto, dalla casa discografica Decca Records nel dicembre 1971.\nContiene tutti brani gi\u00e0 editi."}
{"id": "252692", "revid": "767487", "url": "https://it.wikipedia.org/wiki?curid=252692", "title": "Basic Encoding Rules", "text": "Basic Encoding Rules (abbreviazione BER) \u00e8 un sistema di codifica composto da una serie di regole per la conversione di dati eterogenei in flussi di byte.\nLa codifica BER \u00e8 strettamente legata allo standard ASN.1 ed \u00e8 utilizzata per le comunicazioni SNMP e LDAP.\nSistema di codifica.\nIl sistema di codifica \u00e8 basato sul concetto di tripla &lt;T,L,V&gt; (Type o Tag, Length, Value) dove:\nQuindi ad esempio per codificare il dato 7 come INTERO occorreranno 3 bytes:\nIn definitiva INTEGER 7 in BER diviene 020107\u2081\u2086 dove si distinguono chiaramente T,L e V.\nBER e ASN.1.\nBER \u00e8 strettamente legata ad ASN.1 soprattutto per quanto riguarda i tipi di dati.\nCome si pu\u00f2 immaginare la codifica di V dipende dal tipo T.\nCi sono alcuni tipi predefiniti in ASN.1 (si dice che sono \"Tag appartenenti alla Class UNIVERSAL\").\nPer maggiori informazioni a tal proposito consultare .\nCodifica BER.\nIn generale quando si deve effettuare la codifica BER di un dato si procede nel seguente modo:\nVediamo ora la codifica di ogni campo.\nCodifica di T.\nLa codifica del campo T di solito chiede un unico Byte. La codifica dipende dai seguenti fattori:\nSe l'identificativo del tipo formula_1 allora la codifica di \"T\" richiede un unico byte, altrimenti il numero di byte di \"T\" dipender\u00e0 dal valore di \"ID\"\nPrimo byte di T.\nVediamo qui sotto come si presenta il primo byte di \"T\":\nLa codifica di \"CLASS\" segue la seguente tabella:\n bit 7 bit 6 CLASS\n 0 0 UNIVERSAL\n 0 1 APPLICATION\n 1 0 context-specific\n 1 1 PRIVATE\nIl bit \"P\\C\" = 0 indica che il tipo \u00e8 \"PRIMITIVE\" (cio\u00e8 \u00e8 un tipo semplice come INTEGER o OID)\nIl bit \"P\\C\" = 1 indica che il tipo \u00e8 \"CONSTRUCTED\" (cio\u00e8 \u00e8 un tipo composto da pi\u00f9 tipi semplici come ad es. SEQUENCE)\nI 5 bit di \"TAG\" invece:\nNel primo caso, come \u00e8 stato gi\u00e0 detto, il \"T\" \u00e8 composto da un unico byte. \nNel secondo caso vanno invece codificati gli altri bytes di \"T\".\nAltri byte di T.\nPer codificare gli altri byte si procede nel seguente modo:\nNB !!! appena corretto!!! l'ultimo byte che compone l'ID viene composto con uno '0' in testa, proprio per indicare che l'ID finisce con quel byte.\nAd es. se ID = 250 in base 10, allora:\nIn definitiva ID = 250 viene codificato con formula_6\nEsempio 1 di codifica di T.\nCodifica di INTEGER. Questo \u00e8 di classe UNIVERSAL ed \u00e8 PRIMITIVE.\nIl suo ID nella classe UNIVERSAL \u00e8 2.\nQuindi:\nda cui se segue:\nEsempio 2 di codifica di T.\nSupponiamo di voler codificare un tipo PRIVATE e PRIMITIVE con formula_9\nPrimo byte:\nAltri byte (come abbiamo visto in precedenza) sono pari a formula_6 perch\u00e9 formula_9\nIn definitiva in questo caso formula_14 ed \u00e8 di 3 byte.\nCodifica di L.\nIn questa sezione si indica con \"Len(V)\" il numero di byte di \"V\".\nLa codifica di L \u00e8 strettamente legata alla lunghezza del dato codificato \"V\". \nSe si conosce a priori \"Len(V)\" allora si procede con la codifica \"definite length\", altrimenti si applica la codifica \"indefinite length\". La prima tecnica \u00e8 preferibile in quanto permette un Decoding pi\u00f9 semplice.\nEncoding di L 'definite length'.\nIn questo tipo di encoding si distinguono 2 casi distinti:\nCaso 1: \"L\" in 1 byte - \"short definite form\".\nQuesto \u00e8 il caso pi\u00f9 semplice. \"V\" \u00e8 codificato in meno di 127 bytes ed L contiene esclusivamente il valore di \"Len(V)\" in esadecimale.\nIl limite di 127 byte \u00e8 dato dal fatto che 127 \u00e8 7F in esadecimale (01111111 in binario) e quindi il primo bit di \"L\" \u00e8 sicuramente zero.\nCi\u00f2 \u00e8 utile in fase di Decoding, infatti se il primo bit \u00e8 zero, significa che \u00e8 stata usata la codifica di L su un solo byte.\nCaso 2: \"L\" in pi\u00f9 bytes - \"long definite form\".\nIn questo caso si procede nel seguente modo:\nLa formula del punto 3 ha la seguente giustificazione:\nIn fase di Decoding per capire che stiamo usando una codifica di L su pi\u00f9 byte di tipo \"long definite form\" deve quindi essere:\nEsempio 1 di Codifica di L in \"definite form\".\n\"V\" \u00e8 codificato su 120 bytes.\nPoich\u00e9 formula_22 deve essere quindi usata la \"short definite form\"\nEsempio 2 di Codifica di L in \"definite form\".\n\"V\" \u00e8 codificato su 1000 bytes.\nPoich\u00e9 formula_24 deve essere quindi usata la \"long definite form\".\nQuindi:\nIn definitiva:formula_29 ed \u00e8 di formula_30\nEncoding 'indefinite length'.\nQuesto tipo ti encoding \u00e8 usato quando non si conosce la \"Len(V)\" a priori.\nIn questo caso si procede con i seguenti passi:\nCodifica di V.\nLa codifica di \"V\", come \u00e8 stato pi\u00f9 volte detto, dipende dal tipo \"T\" e dalla sua definizione tramite sintassi ASN.1 In questa sede sar\u00e0 illustrata la codifica dei 3 tipi principali: INTEGER, OCTECT STRING e OBJECT ID. Per una panoramica completa di codifica decodifica si rimanda ancora a o \nCodifica di \"INTEGER\".\nLa codifica di un dato INTEGER dipende dal suo segno. Il primo bit del primo byte codificato \u00e8 detto \"bit segno\". Se questo \u00e8 0 allora il numero \u00e8 positivo, altrimenti \u00e8 negativo.\nINTEGER Positivi.\nIn questo caso la codifica \u00e8 data dal valore binario del numero, a patto che si rispetti il \"bit segno\", altrimenti bisogna aggiungere in testa un byte di zeri\nInfatti se l'integer \u00e8 ad es. formula_33 allora si ha: formula_34. In questo caso il \"bit segno\" \u00e8 zero e quindi la codifica \u00e8 corretta.\nSe invece l'integer \u00e8 ad es. 250 allora si ha: formula_35. In questo caso il \"bit segno\" \u00e8 1 e quindi in fase di decodifica rappresenterebbe un numero negativo, vanno quindi aggiunti gli zeri in testa. In definitiva formula_36. Come si pu\u00f2 notare, aggiungendo gli zeri in testa il \"bit segno\" \u00e8 correttamente zero.\nINTEGER Negativi.\nPer gli integer negativi si utilizza il \"Complemento a due\" del valore. Ci\u00f2 assicura che il \"bit segno\" \u00e8 sempre negativo.\nIn particolare i passi da seguire sono:\nAd esempio se valore = -100 si ha:\nQuindi formula_43\nSe invece valore = -250 si ha:\nQuindi formula_48\nCodifica di \"OCTECT STRING\".\nIn ASN.1 sono definite una grande variet\u00e0 di stringhe, ma l'OCTECT STRING \u00e8 quella fondamentale. In questo caso ogni carattere occupa 1 byte e viene utilizzata la codifica ASCII.\nAd esempio l'OCTECT STRING \"ciao\" viene codificato in 4 byte in formula_49\nCodifica di \"OBJECT IDENTIFIER\".\nUn OBJECT IDENTIFIER (abbreviato \u00e8 OID) \u00e8 un identificatore univoco di un campo della MIB.\nUn OID \u00e8 formato da \"n\" numeri divisi da \"n-1\" punti. Un esempio di OID \u00e8 il seguente: 1.2.250.1.16.9\nI passi per codificare un OID sono i seguenti:\nAd esempio codifica di 1.2.250.1.16.9:\nQuindi 1.2.250.1.16.9 -&gt; 2A 817A 01 10 09 = formula_59"}
{"id": "252694", "revid": "647919", "url": "https://it.wikipedia.org/wiki?curid=252694", "title": "Crollo della scuola di San Giuliano di Puglia", "text": ""}
{"id": "252700", "revid": "709565", "url": "https://it.wikipedia.org/wiki?curid=252700", "title": "Danza macabra", "text": "La danza macabra \u00e8 un tema iconografico tardomedievale nel quale \u00e8 rappresentata una danza fra uomini e scheletri.\nDescrizione.\nGli scheletri sono una personificazione della morte, mentre gli uomini sono solitamente abbigliati in modo da rappresentare le diverse categorie della societ\u00e0 dell'epoca, dai personaggi pi\u00f9 umili, come contadini e artigiani, ai pi\u00f9 potenti, come l'imperatore, il papa, principi e prelati.\nIl soggetto ha la funzione di \"memento mori\" (\"ricordati che devi morire\") e, rispetto ai soggetti apocalittici pi\u00f9 diffusi nell'alto medioevo, come le rappresentazioni del giudizio universale, esprime una visione pi\u00f9 individualistica della morte e talvolta anche una certa ironia nei confronti delle gerarchie sociali dell'epoca. \u00c8 importante notare che con il tempo la figura della Morte come agente della volont\u00e0 divina scompaia, lasciando iconograficamente soltanto i cadaveri, simboli del conturbante richiamo dell'aldil\u00e0, laicizzando l'ideale della morte stessa. \nQuesta parentesi per\u00f2 dura per poco tempo: a breve, componimenti come \"La Danza macabra delle donne\" (Martial d'Auvergne) e \"La Danza dei ciechi\" (Pietro di Michault) riconsegnano il tema della Danza Macabra al moralismo ed alla sfera religioso-sacrale cristiana.\nLa diffusione del tema, assieme ad un certo compiacimento nella rappresentazione di scheletri e di morti, \u00e8 stata messa in relazione con la grande peste del 1348, che infuri\u00f2 in tutta Europa e che rese la morte un fenomeno familiare nei vari paesi europei. Alberto Tenenti sottolinea come il \"senso di piet\u00e0\" per la propria sorte e l'ironia tragica, tipica di questi componimenti, siano stati passaggi fondamentali per liberare l'uomo dall'ideale cristiano della morte.\nI dipinti dedicati a questo tema sono visitabili in varie localit\u00e0 d'Europa: Italia, Croazia (Vermo), Francia, Germania, Polonia (Cracovia), Svizzera, Estonia, Slovenia (Cristoglie), ecc.\nUna delle pi\u00f9 antiche raffigurazioni conosciute della \"Danza macabra\" \u00e8 senza dubbio quella che venne realizzata, a Parigi, lungo una delle mura del vecchio Cimitero degli Innocenti, nel 1424. Da qui il nome venne consacrato con il suo termine latino \"Chorea macab\u00e6orum\". Questo murale and\u00f2 distrutto nel 1669, ma venne subito copiato su mura di altri cimiteri europei, come quello vicino all'antica cattedrale di San Paolo a Londra.\nNel XX secolo.\nAllo scoppio del primo conflitto mondiale, tra il 1915 e 1916 il grande artista italiano Alberto Martini realizza la sua Danza Macabra Europea: 54 litografie a colori divise in cinque serie. Le litografie, in formato cartolina, sono state spedite tra il 1914 e 1916 soprattutto al fronte per sensibilizzare l'opinione pubblica riguardo le atrocit\u00e0 della guerra. La maestria di Alberto Martini \u00e8 stata tale da riuscire a unire al tradizionale \"memento mori\" una forte carica satirica che ne ha accentuato la drammaticit\u00e0.\nIn concomitanza di periodi particolarmente sanguinosi, il tema della danza macabra o della danza degli scheletri \u00e8 stato talvolta riproposto dall'arte figurativa pittorica o scultorea. Un curioso esempio di danza macabra, dal valore pi\u00f9 grottesco che didattico, \u00e8 messa persino su pellicola da Woody Allen, nel film \"Amore e guerra\". Il film narra le bizzarre vicende di un giovanotto russo dei primi dell'Ottocento, che attraversa suo malgrado le guerre napoleoniche fino a trovarsi al cospetto dell'imperatore stesso. Poich\u00e9 il protagonista si trova a dissertare diverse volte del senso della vita e della morte insieme ad altri personaggi, il film si conclude con lui che danza goffamente con la morte in persona, curiosamente vestita di bianco, ma con l'immancabile falce. L'effetto \u00e8 molto ironico, ma il richiamo alle danze macabre medievali \u00e8 forte. Ben pi\u00f9 drammatica \u00e8 la rappresentazione della danza macabra messa in scena dal regista Ingmar Bergman nella scena finale de \"Il settimo sigillo\".\nLa danza macabra di Clusone compare nel videogioco \"\".\nIl titolo del videogioco \"Grim Fandango\" (1998) \u00e8 riconducibile alla danza macabra dato che pu\u00f2 essere parafrasato con \"ballo con la morte\". La traduzione letterale dall'inglese \u00e8 \"Tristo (mietitore)\" e \"Fandango\" (tipico ballo iberico).\n\"Danza Macabra\" \u00e8 anche il titolo di una saga di libri fantasy, scritta dalla giovane scrittrice Gabriella Bertolino. Il primo libro \u00e8 stato pubblicato nel 2018 dalla casa editrice Elp\u00ecs.\nTra il 2014 e il 2020 lo xilografo italiano Leandro Lottici ha realizzato 5 xilografie di grandi dimensioni (matrici di 56 \u00d7 116 cm) sul tema della Danza Macabra nelle metropoli contemporanee e una serie di XVII grandi disegni a dimensione d\u2019uomo: un ideale fregio continuo, grafite e sanguigna su carta, di oltre 25 metri. Da uno dei disegni della Danza Macabra di Lottici nel 2021 \u00e8 stato realizzato anche un \"Non-fungible token\" a scopo collezionistico. I lavori sono stati esposti al pubblico per la prima volta al Museo della Cucina a Roma."}
{"id": "252701", "revid": "119587104", "url": "https://it.wikipedia.org/wiki?curid=252701", "title": "Leinster Rugby", "text": "Il Leinster Rugby \u00e8 una franchigia professionistica irlandese di rugby a 15. Rappresenta la provincia irlandese di Leinster, disputa le proprie gare interne a Dublino e partecipa alla Pro14 e all'Heineken Cup. La squadra rappresenta anche la \"Irish Rugby Football Union Leinster Branch\", che \u00e8 una delle quattro principali sezioni della IRFU ed \u00e8 responsabile dell'organizzazione e diffusione del rugby a 15 nella provincia di Leinster.\nI colori sociali sono il blu scuro e il bianco, mentre il simbolo \u00e8 un'arpa stilizzata. Tradizionalmente lo stadio del Leinster \u00e8 Donnybrook nel distretto Dublino 4, anche se attualmente la maggior parte delle partite interne viene disputata alla RDS Arena, mentre per le partite di cartello si gioca all'Aviva Stadium. Il Leinster \u00e8 passato al professionismo nel 1995 insieme alle altre franchigie che rappresentano le province d'Irlanda, ed ha disputato la Celtic League sin dalla sua creazione nel 2001, mentre in precedenza ha disputato il campionato interprovinciale.\nLa seconda squadra del Leinster disputa la British and Irish Cup, un campionato semiprofessionistico. Il Leinster ha vinto per otto volte il Pro14, per 4 volte la Heineken Cup (primo successo nel 2009) e per una volta la European Challenge Cup. \nStoria.\nL'epoca del dilettantismo.\nLa squadra del Leinster venne fondata nel 1879 durante una riunione tenutasi al n. 63 di Grafton Street.\nDurante l'epoca del dilettantismo le quattro provincie giocavano l'una contro l'altra nel campionato interprovinciale, oltre a disputare dei tour. Il primo confronto interprovinciale tra Leinster, Munster e Ulster si tenne nel 1875. All'epoca le partite si disputavano con venti giocatori per squadra. Prima dell'epoca del professionismo oltre al campionato interprovinciale ebbe un certo rilievo anche la AIB League. Quando il rugby a 15 venne dichiarato sport \"open\" nel 1995 le quattro rappresentative provinciali si trasformarono nelle quattro franchigie professionistiche gestite dalla IRFU.\nI leoni di Leinster.\nIl soprannome di \"Leinster Lions\" nacque durante la stagione 2001-2002, come risultato di un'iniziativa congiunta di marketing tra il Leinster e il suo sponsor tecnico, la Canterbury Clothing Company. La prima stagione del Leinster nella neonata Celtic League fin\u00ec con un successo, in quanto la squadra divent\u00f2 il primo campione dopo aver sconfitto in finale i rivali di Munster. Nella stagione 2002-2003 Leinster divent\u00f2 la terza squadra della storia a vincere tutte le partite del proprio girone iniziale; venne per\u00f2 fermata in semifinale a causa di una sconfitta interna contro i francesi del Perpignan. A questa sconfitta si affianc\u00f2 una stagione di Celtic League deludente come del resto quella successiva. Prima dell'inizio della stagione 2004-2005 si decise cos\u00ec di eliminare il nomignolo \"Lions\" dalla denominazione ufficiale della squadra, anche se viene ancora usato in qualche iniziativa di marketing specialmente associata alle formazioni giovanili La mascotte del Leinster continua comunque ad essere \"Leo the Lion\".\n2004-2007.\nIl Leinster ricominci\u00f2 a scalare la classifica nella stagione 2004-2005, quando termin\u00f2 al terzo posto, con solo tre punti in meno dei vincitori. Vinse inoltre tutte le partite del suo girone iniziale di Heineken Cup, candidandosi per il titolo; venne tuttavia eliminato nei quarti di finale dai Leicester Tigers. Le due stagioni successive furono positive ma entrambe sfortunate in quanto la squadra perse il titolo all'ultima giornata. Il Leinster inoltre ottenne risultati migliori anche in Heineken Cup; nel 2005-2006 giunse alle semifinali, sconfitto da Munster, mentre l'anno seguente si ferm\u00f2 ai quarti, eliminato dai London Wasps.\nIl recente periodo di successi.\nIl sempre crescente seguito di pubblico ha suggerito di spostare la sede degli incontri interni da Donnybrook alla rinnovata RDS Arena. Nella stagione 2007-2008 nonostante la mancata qualificazione nel girone iniziale di Heineken Cup, il Leinster vinse la Celtic League, conquistando il titolo nell'incontro casalingo contro i Newport Gwent Dragons vinto 41-8 con sei mete segnate. La stagione successiva il Leinster vinse il proprio girone di Heineken Cup, riuscendo a riscattare una dura sconfitta subita al debutto dai francesi del Castres Olympique. A quarti super\u00f2 gli Harlequins, mentre in seminifinale batt\u00e9 i classici rivali di Munster, nonostante partisse senza i favori del pronostico. La partita, giocata al Croke Park di Dublino, con oltre 82.200 spettatori super\u00f2 il record mondiale di presenze per un incontro di rugby. La finale si disput\u00f2 al Murrayfield Stadium di Edimburgo e il Leinster si impose per 19-16 sui Leicester Tigers, conquistando il suo primo titolo di campione d'Europa. L'anno successivo la squadra giunse fino alla semifinale, in cui fu eliminata dallo Stade Toulousain.\nColori sociali e simbolo.\nAnche se attualmente Il Leinster gioca in blu scuro, nei primi anni di storia la squadra indossava una tenuta verde. L'arpa viene da molto tempo associata alla provincia di Leinster, cos\u00ec il Leinster Rugby la adott\u00f2 come simbolo fin dal primo incontro interprovinciale contro l'Ulster. Nonostante il cambio di colori sociali, anche l'attuale simbolo del club resta una versione modernizzata dell'arpa. La leggenda vuole che l'arpa sia stata scelta come simbolo di Leinster nel XVII secolo, quando Eoghan Ruadh O'Neill iss\u00f2 una bandiera verde con un'arpa dorata sulla sua barca, la \"St Francis\", attraccata a Dunkerque. O'Neill in seguito torn\u00f2 in Irlanda per aiutare la Confederazione irlandese, che aveva il proprio quartier generale a Kilkenny, nel Leinster. Il simbolo attuale \u00e8 stato creato nel 2005, dal momento che il Leinster Rugby non deteneva alcun diritto di copyright su quello precedente. Il nuovo simbolo stilizzato \u00e8 stato creato appositamente per la squadra e rappresenta un'arpa incorporata in un pallone da rugby.\nL'attuale tenuta di gioco della squadra \u00e8 completamente blu scuro, mentre la seconda tenuta prevede maglietta e calzettoni blu chiaro con pantaloncini bianchi. La terza tenuta ha la maglietta bianca con panatalonini e calzettoni blu scuro.\nImpianti di gioco.\nDonnybrook.\nPer molti anni il campo di gioco tradizionale del Leinster \u00e8 stato il Donnybrook nell'omonima localit\u00e0 del distretto Dublino 4.\nDonnybrook dispone di un'unica tribuna coperta, mentre negli altri tre lati vi sono delle gradinate scoperte. Il Leinster ha quindi dovuto trasferirsi alla RDS Arena per poter ospitare un pubblico numericamente maggiore. Per questa ragione \u00e8 stato firmato un contratto con la Royal Dublin Society per poter disputare gli incontri interni alla RDS Arena.\nDonnybrooke \u00e8 stato comunque ammodernato nel 2008, con la costruzione di una nuova tribuna centrale e resta un impianto importante per il rugby a 15 dublinese. A causa degli spazi ristretti in cui si inserisce \u00e8 improbabile che Donnybrook venga ulteriormente ampliato. Viene comunque utilizzato dalla seconda squadra del Leinster per le partite di British and Irish Cup, mentre la prima squadra vi disputa alcuni incontri amichevoli pre-stagionali.\nRDS Arena.\nLa RDS Arena \u00e8 l'attuale campo di gioco del Leinster. Vi ha disputato le prime partite nella stagione 2005-2006, iniziando con incontri di Heineken Cup. Dalla stagione successiva l'impianto \u00e8 diventato la sede fissa. La RDS Arena da quando il Leinster vi si \u00e8 trasferito ha subito importanti lavori di ammodernamento ed attualmente ha una capienza di 18.500 spettatori. Dal momento che la RDS Arena continua ad essere anche un impianto per i concorsi ippici le tribune nord e sud non sono fisse. La tribuna principale \u00e8 stata coperta.\nLa RDS Arena rester\u00e0 la casa del Leinster nel prossimo futuro anche se gli incontri di maggior richiamo potrebbero essere spostati nel pi\u00f9 capiente Aviva Stadium come in precedenza si faceva a Lansdowne Road.\nGiocatori celebri.\nGiocatori che hanno vestito la maglia dei Lions.\nI giocatori che seguono hanno vestito in almeno un'occasione la maglia dei British and Irish Lions."}
{"id": "252702", "revid": "729019", "url": "https://it.wikipedia.org/wiki?curid=252702", "title": "Tifo murino", "text": "Il tifo murino (dal latino \"mus, muris\", topo), o tifo endemico, \u00e8 una forma di tifo esantematico trasmesso dalle pulci dei ratti.\nEpidemiologia.\nIl tifo murino \u00e8 provocato da \"Rickettsia typhi\", un batterio intracellulare obbligato, di piccole dimensioni, aerobio. Si sviluppa in aree tropicali e subtropicali dove viene spesso confuso con la dengue. Si trasmette attraverso il morso della pulce del ratto (da qui il nome murino), la \"Xenopsylla cheopis\", o pi\u00f9 raramente attraverso la \"Ctenocephalides felis\", pulce che parassita gatti, moffette ed opossum. La maggior parte dei casi si verifica da aprile a ottobre.\nNonostante la malattia sia stata debellata in gran parte del mondo a partire dagli anni cinquanta essa \u00e8 tuttavia ricomparsa in alcune regioni quali le isole Canarie, il Texas ed il Giappone in maniera sporadica, ma in modo pi\u00f9 subdolo all'interno delle grandi concentrazioni urbane nelle aree pi\u00f9 degradate, dove \u00e8 pi\u00f9 diffusa la presenza dei comuni ratti. Nel 2011 \u00e8 stato accertato un caso in Italia.\nClinica.\nDopo un'incubazione di 7-14 giorni si ha un esordio improvviso della sintomatologia costituita da febbre alta, brividi, cefalea, mialgie, artralgie, malessere generale, nausea, anoressia. Possono verificarsi tosse, vomito, dolore addominale e dorsale. In circa il 50% dei casi nella fase tardiva del decorso si sviluppa un esantema maculo-papulare rosso generalmente limitato al tronco a differenza di quelli di altre patologie trasmesse da rickettsie. Sono possibili complicanze a carico del sistema nervoso centrale che possono portare al coma. La febbre perdura per circa 2-3 settimane per poi risolversi anche senza trattamento con antibioticoterapia, che tuttavia velocizza la guarigione. Se non trattato il decesso pu\u00f2 avvenire in circa il 4% dei casi.\nDiagnosi.\nAll'emocromo si riscontrano spesso anemia, piastrinopenia, ipoalbuminemia e iponatremia. La diagnosi si effettua solitamente mediante immunofluorescenza indiretta volta a rilevare anticorpi diretti contro il lipopolisaccaride e altri antigeni specifici di membrana.\nTrattamento.\nLa patologia viene normalmente trattata con l'uso di antibiotici come la doxiciclina e la tetraciclina, mentre il cloramfenicolo \u00e8 quello di seconda scelta.\nL'uso delle tetracicline pu\u00f2 provocare macchie sui denti in via di sviluppo, ed \u00e8 quindi sconsigliato nella terapia infantile. Non \u00e8 disponibile un vaccino. La prevenzione si effettua con la derattizzazione."}
{"id": "252717", "revid": "767487", "url": "https://it.wikipedia.org/wiki?curid=252717", "title": "Exile on Main St.", "text": "Exile on Main St. \u00e8 un album in studio del gruppo musicale britannico The Rolling Stones, pubblicato nel 1972.\nAlbum doppio, uscito il 12 maggio in Inghilterra e il 22 maggio negli USA, \"Exile on Main Street\" aveva come titolo provvisorio \"Tropical Disease\" (\"malattia tropicale\") poi sostituito con quello noto.\nAlla sua pubblicazione \"Exile on Main St.\" fu accolto da critiche contrastanti, ma gi\u00e0 a partire dagli anni settanta, il disco sub\u00ec una forte rivalutazione da parte della critica musicale, fino ad essere considerato da alcuni il capolavoro dei Rolling Stones. \"Exile on Main Street\" occupa la settima posizione nella classifica dei 500 migliori album di tutti i tempi stilata dalla rivista \"Rolling Stone\". Raggiunse il numero 1 sia nella classifica inglese, sia in quella statunitense, rimanendovi rispettivamente per una e quattro settimane.\nUna versione espansa e rimasterizzata dell'album \u00e8 stata pubblicata in Europa il 17 maggio 2010 e il giorno dopo negli Stati Uniti, con l'aggiunta di dieci nuove tracce inedite. Cosa insolita per questo tipo di iniziative, l'album rientr\u00f2 nella classifiche di mezzo mondo raggiungendo piazzamenti notevoli, come il primo posto in Gran Bretagna e la seconda posizione negli Stati Uniti d'America.\nDescrizione.\nIl titolo dell'album, che in italiano \u00e8 traducibile come \"In esilio sulla strada principale\", allude all'esilio della band dall'Inghilterra a causa di problemi con il fisco con conseguente trasferimento in Francia. Infatti, le registrazioni sono state fatte nella cantina della villa in Francia di Keith Richards. In questo album si instaura un duello tra blues e boogie, tra rumore e silenzio, tra armoniche country e chitarre slide in giubilo. La canzone pi\u00f9 famosa \u00e8 probabilmente \"Tumbling Dice\", ma molto note sono pure \"Rocks Off\", \"Shine a Light\", \"Sweet Virginia\", \"All Down the Line\" e \"Happy\". Quest'ultima fu incisa da Keith Richards insieme al produttore Jimmy Miller e al sassofonista Bobby Keys mentre aspettava gli altri membri che erano in ritardo in studio.\nAlcune delle tracce furono registrate nel periodo 1970-1971 presso gli Olympic Studios di Londra e lo studio di registrazione casalingo di Mick Jagger a Stargroves, Hampshire, durante le sessioni dell'album \"Sticky Fingers\", mentre la maggior parte furono incise nell'estate 1971 in una villa di nome Nellc\u00f4te nel sud della Francia. Il chitarrista Keith Richards aveva preso in affitto la villa per viverci mentre la band \"era in esilio\" dall'Inghilterra per motivi fiscali. Gli Stones installarono il loro studio di registrazione mobile nella cantina della propriet\u00e0. Richards viveva ai piani superiori nella residenza principale, e di frequente riceveva la visita di conoscenti e amici, spesso musicisti, che si univano alla band per effettuare delle jam session. Le sessioni di registrazione giornaliere andavano avanti per ore fino a notte inoltrata, con una lista di partecipanti che variava di molto a seconda dei giorni. Senza l'atmosfera formale di un vero studio di registrazione, le sessioni di Nellc\u00f4te furono caratterizzate da una certa rilassatezza, senza per\u00f2 togliere spazio alla creativit\u00e0.\nLa lavorazione dell'album venne completata negli studi Sunset Sound di Los Angeles, dove le sessioni relative alle sovraincisioni coinvolsero altri musicisti di studio come il pianista Nicky Hopkins, il sassofonista Bobby Keys, il batterista Jimmy Miller, e il trombettista Jim Price. La musica risultante \u00e8 un miscuglio di blues, rock and roll, swing, country, e gospel, mentre dal punto di vista lirico, i testi delle canzoni incluse nell'album, esplorano tematiche come l'edonismo, il sesso, e lo scorrere del tempo.\nCopertina.\nLa copertina di \"Exile on Main St.\" \u00e8 costituita da un collage di foto in bianco e nero opera del fotografo Robert Frank e spezzoni di filmini in Super 8 anch'essi in bianco e nero, assemblati insieme dai grafici Norman Seeff e John Van Hamersveld. Il retro di copertina figura invece varie fotografie degli Stones ritratti mentre mangiano, sbadigliano, leggono il giornale, ecc., il tutto giustapposto a frammenti di testi delle canzoni contenute nell'album, come: \"\u00abI gave you the diamonds, you gave me disease\u00bb\" (\"Io ti ho dato dei diamanti, tu mi hai attaccato una malattia\"), \"\u00abGot to scrape the shit right off your shoes\u00bb\" (\"Dovete grattare via la merda dalle vostre scarpe\") e \"\u00abI don't want to talk about Jesus, I just want to see his face\u00bb\" (\"Non voglio parlare di Ges\u00f9, voglio solo vedere il suo viso\"). Le fotografie in copertina, raffiguranti istantanee di vari \"freak\" affisse sulla parete in un centro di tatuaggi a New York, erano state scattate da Robert Frank nel corso di un viaggio attraverso gli Stati Uniti tra il 1955 e il 1956 ed erano state incluse nel libro fotografico \"Gli Americani\" \"(The Americans)\".\nRegistrazione.\n\"Exile on Main St.\" \u00e8 composto di brani la cui stesura risale ad un lasso di tempo compreso tra il 1968 e il 1972. A proposito delle prime tracce scritte, Mick Jagger disse nel 2003: \u00abDopo aver rescisso il contratto con Allen Klein, non volevamo dargli i diritti su queste canzoni gi\u00e0 pronte, cosa che eravamo stati costretti a fare per \"Brown Sugar\" e \"Wild Horses\" dell'album \"Sticky Fingers\"\u00bb. La maggior parte di esse era stata incisa tra il 1969 e il 1971 agli Olympic Studios e nella casa di campagna di Jagger in Inghilterra durante le sessioni per \"Sticky Fingers\".\nNella primavera del 1971, i Rolling Stones, si ritrovarono ad essere veramente tartassati dal fisco britannico, lasciarono cos\u00ec l'Inghilterra prima che il governo decidesse di condannarli per evasione fiscale. Mick Jagger si stabil\u00ec a Parigi con la neo moglie Bianca, e il chitarrista Keith Richards affitt\u00f2 una lussuosa villa in stile Belle \u00c9poque chiamata Nellc\u00f4te, a Villefranche-sur-Mer, vicino a Nizza. Gli altri membri della band, si stabilirono anch'essi in varie zone del Sud della Francia. Dopo aver cercato senza successo uno studio di registrazione in Francia che fosse adatto per il nuovo album dei Rolling Stones, fu deciso che il gruppo avrebbe registrato il disco a Nellc\u00f4te nella villa di Keith, utilizzando le apparecchiature di studio che la band si era portata dietro dall'Inghilterra all'interno di un camion.\nNellc\u00f4te.\nLe sedute di registrazione presero il via a met\u00e0 giugno 1971. Il bassista Bill Wyman ricorda che il gruppo lavorava principalmente di sera, incidendo e provando i pezzi per tutta la notte, tutti i giorni, dalle otto di sera fino alle tre di mattina del giorno dopo. Wyman aggiunse: \u00abNaturalmente, non tutti venivano in studio a lavorare tutte le sere. Questo fatto, per me, fu la fonte delle maggiori frustrazioni del periodo. Per i nostri precedenti due album avevamo lavorato tutti insieme ascoltando i consigli del produttore Jimmy Miller. A Nellc\u00f4te invece, le cose andarono molto diversamente, e mi ci volle un po' per capire il perch\u00e9\u00bb. All'epoca Richards stava diventando un consumatore abituale di eroina. Centinaia di dollari di eroina fluivano per la casa ogni settimana insieme a visitatori, vari spacciatori, e semplici perdigiorno che affollavano la villa e che inclusero anche William S. Burroughs, Terry Southern, Gram Parsons e Marshall Chess (che dirigeva la nuova etichetta degli Stones). A Parsons venne chiesto di andarsene da Nellc\u00f4te all'inizio di luglio, perch\u00e9 Richards stava diventando paranoico a causa della droga e non voleva avere problemi con la polizia francese (Parsons era infatti anch'esso un avido consumatore di droghe).\nL'abuso di sostanze stupefacenti da parte di Richards, spesso gli precludeva la partecipazione alle sedute di registrazione che si svolgevano nella cantina della villa, mentre Mick Jagger e Bill Wyman erano di frequente assenti per altre ragioni. I restanti membri del gruppo si trovarono quindi spesso a dover registrare in situazioni differenti dal consueto. Uno dei casi pi\u00f9 celebri riguarda la registrazione del brano \"Happy\", cantato da Richards. Registrato in cantina, il brano fu inciso dai soli Richards (chitarra e voce), Bobby Keys al sassofono e Jimmy Miller alle percussioni, gli unici presenti nel pomeriggio in cui Richards, ripresosi momentaneamente dalla botta, decise di scendere gi\u00f9 in cantina per registrare qualcosa.\nLa band delle sessioni di Nellc\u00f4te consistette principalmente in Richards, Bobby Keys, Mick Taylor, Charlie Watts, Miller (batterista e produttore che sostitu\u00ec momentaneamente Watts per l'incisione di \"Happy\" e \"Shine a Light\"), e Jagger quando era disponibile. Wyman non gradiva l'atmosfera decadente della villa di Richards e salt\u00f2 gran parte delle sessioni in studio. Le parti di basso non suonate da Wyman, vennero accreditate a Taylor, Richards e al sessionman Bill Plummer. Wyman afferm\u00f2 nella sua biografia \"Stone Alone\", che all'epoca di \"Exile\", esisteva una netta divisione all'interno della band tra chi indulgeva nelle droghe senza ritegno alcuno (Richards, Miller, Keys, Taylor, il tecnico del suono Andy Johns) e quelli che conducevano uno stile di vita maggiormente sobrio (Wyman, Watts e Jagger).\nLos Angeles.\nSuccessivamente, le sedute di registrazione si spostarono ai Sunset Sound Recorders di Los Angeles dove furono eseguite numerose sovraincisioni sul materiale registrato nella cantina francese (tutte le parti di pianoforte e di tastiera, le tracce vocali, alcune parti di chitarra e di basso) tra il dicembre 1971 e il maggio 1972. Alcuni brani (come \"Torn and Frayed\" e \"Loving Cup\") furono registrati daccapo a Los Angeles. Anche se Jagger era stato spesso assente a Nellc\u00f4te, a Los Angeles prese in mano il comando delle sessioni, reclutando i musicisti Billy Preston e Dr. John e i migliori turnisti della citt\u00e0 per il completamento dell'album. L'arrangiamento in stile gospel di brani come \"Tumbling Dice\", \"Loving Cup\", \"Let It Loose\" e \"Shine a Light\" furono ispirati da una visita che Jagger e Preston fecero in una chiesa evangelica locale.\nLe lunghe sedute di incisione e i differenti metodi di lavoro utilizzati da Jagger e da Richards nel disco, riflettono le crescenti disparit\u00e0 che stavano venendo a crearsi nelle loro rispettive esistenze. Durante la lavorazione del disco, Jagger aveva sposato Bianca, e poco tempo dopo gli era nata una figlia, Jade, nell'ottobre 1971. Richards invece stava sempre con la compagna Anita Pallenberg, ma entrambi erano ormai diventati dei completi tossicodipendenti, e conducevano uno stile di vita autodistruttivo. Sebbene l'album venga spesso definito dalla critica come l'epitome massima dell'arte di Keith Richards, grazie al suo suono intrinsecamente sporco e graffiante, Jagger ebbe anch'egli un ruolo decisivo nella fase di post produzione dell'opera.\nDescrizione dei brani.\n\"Rocks Off\".\nIl brano rock che apre \"Exile\" inizia con una progressione di riff in midtempo e con un cantato da parte di Mick Jagger letteralmente sepolto nel mixaggio, lasciando spazio al controcanto di Richards. Al minuto 2:11 la canzone subisce una rapida variazione, trasformandosi in un intermezzo dalle sonorit\u00e0 psichedeliche, con la voce di Jagger distorta e le chitarre in riverbero. La registrazione della traccia di base si protrasse fino all'alba, e anche lo stesso Keith Richards era crollato esausto addormentandosi. Il tecnico del suono Andy Johns, visto l'andazzo, prese l'auto e se ne torn\u00f2 a casa pensando che la sessione fosse terminata. Arrivato a destinazione, sent\u00ec squillare il telefono: era Richards che gli diceva di tornare indietro in tutta fretta a Nellc\u00f4te perch\u00e9 gli era venuta l'ispirazione per terminare la canzone.\n\"Rip This Joint\".\nRock veloce e scatenato dall'incedere incalzante, quasi anticipatore del punk nel cantato sguaiato di Jagger che \u00e8 un farfugliare frenetico e selvaggio sulla base di un groove alla Chuck Berry.\n\"Casino Boogie\".\nIn questo brano prevalentemente ritmico, ispirato alla band dalla vicinanza dei casin\u00f2 della costa meridionale della Francia, \u00e8 Richards a suonare il basso dato che Bill Wyman non era presente in studio la sera dell'incisione. (Il contributo di Wyman fu poi aggiunto in un secondo momento durante le sessioni di post-produzione a Los Angeles). Il testo del brano, composto da un'accozzaglia di frasi apparentemente senza nessuna connessione fra di loro, fu messo insieme ispirandosi alla tecnica del \"Cut-up\" resa celebre da William S. Burroughs.\n\"Tumbling Dice\".\nPrimo singolo estratto dall'album, venne ispirato a Richards dalla passione per i dadi della corista Clydie King che era emersa durante una chiacchierata tra i due. Provvisoriamente intitolata \"Good Time Woman\" e provata per la prima volta durante le sessioni per l'album \"Sticky Fingers\", la canzone, nella sua versione finale, possiede un mixaggio audio molto impastato e confuso che rende le parole cantate da Jagger quasi incomprensibili.\nIl testo del brano racconta la storia di un giocatore d'azzardo incapace di restare fedele ad una sola donna per volta. Il titolo provvisorio del brano era \"Good Time Woman\", e venne provato durante le sessioni di registrazione dell'album \"Sticky Fingers\". A questo stadio, la canzone era ancora un boogie-woogie blueseggiante con in evidenza il pianoforte suonato da Ian Stewart. Il brano venne ripreso durante le sessioni nella cantina di Villa Nellc\u00f4te, a Villefranche-sur-Mer, in Francia. Il gruppo stava provando i brani per \"Exile on Main St.\", e Richards decise di rielaborare la canzone, con un nuovo testo ispirato alla passione per il gioco d'azzardo di alcuni suoi amici, per includerla sul disco in uscita. Sia Charlie Watts che il produttore Jimmy Miller suonano entrambi la batteria nella versione finale della canzone che venne pubblicata. La traccia base venne registrata il 3 agosto 1971. Mick Taylor, suona il basso nella traccia, perch\u00e9 il bassista titolare della band, Bill Wyman, non era presente in studio la sera della registrazione.\n\"Sweet Virginia\".\nBrano dall'atmosfera molto country dal ritornello corale ed orecchiabile, la cui stesura risale alle sessioni per l'album \"Sticky Fingers\". La canzone include un assolo di armonica opera di Jagger, e un assolo di sax suonato da Bobby Keys. Charlie Watts scandisce alla batteria un ritmo country shuffle. Una versione alternativa di \"Sweet Virginia\", senza il controcanto delle coriste, \u00e8 circolata in numerosi bootleg. I critici non sono ancora riusciti a stabilire se Gram Parsons canti nei cori oppure no.\n\"Torn and Frayed\".\nAltra canzone in perfetto stile country rock, che sembrerebbe essere stata ispirata agli Stones dalla presenza a Nellc\u00f4te del musicista country rock Gram Parsons, grande amico di Richards e che lo aveva iniziato a quel genere musicale. In questo brano l'assolo di chitarra \u00e8 eseguito da Al Perkins con la lap steel guitar.\n\"Sweet Black Angel\".\nLa traccia (originariamente intitolata \"Bent Green Needles\" e con un testo completamente differente) \u00e8 un altro degli avanzi delle sedute di registrazione per \"Sticky Fingers\" svoltesi a Stargroves. Il brano \u00e8 una ballata in stile folk caraibico dedicata a Angela Davis, il \"dolce angelo nero\" del titolo, un'attivista politica delle Black Panthers, all'epoca in carcere negli Stati Uniti per sospetto terrorismo.\n\"Loving Cup\".\nCanzone dall'arrangiamento in stile gospel che venne eseguita per la prima volta, anche se in versione embrionale, gi\u00e0 in occasione del concerto gratuito tenuto dagli Stones a Hyde Park nel 1969.\n\"Happy\".\nAnche se accreditata alla coppia compositiva Jagger/Richards, \"Happy\" fu scritta principalmente dal solo Keith Richards nell'estate del 1971, a villa Nellc\u00f4te nel Sud della Francia. La traccia base fu registrata nella cantina di Nellc\u00f4te, utilizzando lo studio di registrazione mobile dei Rolling Stones, con Richards al basso, alla chitarra e al canto; il produttore/musicista Jimmy Miller alla batteria; e il sassofonista Bobby Keys alle maracas. Il pianoforte di Nicky Hopkins venne aggiunto dopo, come anche la tromba di Jim Price, il sax di Keys, la chitarra di Mick Taylor e i cori in sottofondo ad opera di Mick Jagger.\n\"Turd on the Run\".\nSi tratta di una interpretazione particolarmente violenta e dura di un classico pezzo blues con Mick Jagger all'armonica.\n\"Ventilator Blues\".\nBrano di blues rock che si apre con un celebre riff di chitarra slide suonato da Mick Taylor. La canzone venne ispirata alla band dalle condizioni ambientali nelle quali si trovavano a registrare il materiale per il disco. Quell'estate in Francia, nella cantina della villa Nellc\u00f4te, faceva un caldo torrido, la stanza prendeva aria da una sola finestrella, e solamente un piccolo ventilatore elettrico forniva un po' di sollievo. Il brano \u00e8 l'unico per il quale Mick Taylor ottenne dei crediti compositivi in tutta la carriera con gli Stones.\n\"I Just Want to See His Face\".\nCurioso brano in stile soul/gospel tra il sacro e il profano, il cui protagonista \u00e8 Ges\u00f9 Cristo. Jagger non sembra convinto di aver trovato la fede, ma sente di poter essere redento solo alla vista del volto divino. Inizi\u00f2 semplicemente come una registrazione in bassa fedelt\u00e0 di Jagger che cantava mentre Richards lo accompagnava suonando le tastiere. Inizialmente la canzone venne messa su nastro solo per essere poi usata come base di partenza per qualcos'altro, ma poi, riascoltandola, la band decise di lavorarci sopra per pubblicarla sul disco.\n\"Let It Loose\".\nEvocativo brano nei cui cori gospel cantano le coriste Tamiya Lynn, Shirley Goodman e il musicista Dr. John insieme ad altri coristi. La traccia di base era stata registrata agli Olympic Studios di Londra qualche mese prima.\n\"All Down the Line\".\nPresa in considerazione per essere pubblicata come singolo, si tratta di una traccia dal trascinante sound rock and roll. Nella canzone \u00e8 presente uno dei rarissimi assoli di chitarra dell'album, ad opera di Mick Taylor.\n\"Shine a Light\".\nPer la canzone gli Stones si affidarono in larga misura all'ausilio dell'organo di Billy Preston, in grado di far risaltare la profonda spiritualit\u00e0 del testo del brano. La stesura della canzone risale al 1968, e Leon Russell ne aveva incisa una versione embrionale intitolata \"Get a Line on You\".\n\"Soul Survivor\".\nUltima traccia dell'album, si tratta di un altro brano con forti venature Soul che si regge su un aspro e tagliente riff di chitarra che sembra andare avanti all'infinito.\nPubblicazione.\nPreceduto dal singolo \"Tumbling Dice\", un successo da top 10 sia in Gran Bretagna che in America, \"Exile on Main St.\" venne pubblicato nel maggio 1972. Si rivel\u00f2 subito un immediato successo commerciale, raggiungendo il numero 1 in classifica in diverse parti del mondo.\nAccoglienza.\nAll'epoca della sua uscita, molti critici giudicarono \"Exile on Main St.\" un disco \"ruvido\" e di \"difficile assimilazione\" da parte del pubblico. Lenny Kaye, scrisse su \"Rolling Stone\" una recensione dove asseriva che l'album non era nulla di speciale, e che non era all'altezza dei precedenti dischi della band, non contenendo nessun brano particolarmente memorabile.\nAltri critici invece lodarono l'opera per il suono sporco ritenuto \"molto rock\" e la variet\u00e0 di stili musicali in esso contenuti, dal blues al country, dal rock al soul, ecc. Il critico musicale Robert Christgau fu uno dei primi a definire l'album il capolavoro dei Rolling Stones, titolo onorifico che il disco in futuro si vedr\u00e0 affibbiato molto spesso.\nLester Bangs, celebre critico rock statunitense, in un primo momento non apprezz\u00f2 particolarmente il disco, salvo poi ricredersi totalmente definendolo un capolavoro assoluto. A proposito di \"Exile\" disse che parlava principalmente di \"sopravvissuti\". \nNel 2003, Mick Jagger disse che \"Exile\" non \u00e8 uno dei suoi album preferiti degli Stones, e che lo ritiene un po' troppo sopravvalutato come disco, perch\u00e9 non contiene brani da classifica. Anche se ammise che l'opera, nel suo insieme, ha un feeling particolare, critic\u00f2 aspramente il mixaggio audio dell'album da lui ritenuto pessimo.\nNel 2010, Keith Richards ha detto in una intervista che \"Exile\" \u00e8 il suo disco preferito dei Rolling Stones.\nTracce.\nTutte le canzoni sono accreditate a Jagger/Richards, tranne dove indicato.\nDeluxe Edition (2010).\nIl 18 maggio 2010 \u00e8 uscita una riedizione dell'album: l'edizione semplice (in formato CD) contiene i diciotto brani originali, l'edizione deluxe include un CD Bonus con dieci brani inediti. Questi i titoli:\nLa versione super deluxe comprende anche un documentario in DVD della durata di trenta minuti, i dischi in vinile e un libretto per collezionisti di 50 pagine con fotografie degli anni di \"Exile\".\nDelle dieci tracce bonus, cinque sono outtakes delle sessioni originali: \"I'm Not Signifying\", una versione embrionale di \"Tumbling Dice\" intitolata \"Good Time Women\", lo strumentale \"Title 5\", e le versioni alternative di \"Loving Cup\" e \"Soul Survivor\", quest'ultima con alla voce Richards. Le altre cinque tracce, anche se risalenti all'epoca della registrazione di \"Exile\", hanno subito un trattamento di restyling con delle sovraincisioni effettuate poco prima della pubblicazione, nuove tracce vocali da parte di Jagger su tutti i brani, nuovi cori al posto di quelli vecchi ad opera delle attuali coriste della band, Cindy Mizelle e Lisa Fischer, e una nuova parte di chitarra suonata da Mick Taylor in \"Plundered My Soul\".\nLa riedizione dell'album debutt\u00f2 direttamente al primo posto della classifica inglese, quasi 38 anni dopo la prima uscita dell'album originale (arrivato anch'esso al numero 1). I Rolling Stones sono diventati il primo gruppo ad aver posizionato due volte lo stesso album di studio al primo posto in classifica a cos\u00ec tanti anni di distanza. L'album entr\u00f2 anche al numero 2 in classifica negli Stati Uniti vendendo 76.000 copie durante la prima settimana di distribuzione."}
{"id": "252718", "revid": "767487", "url": "https://it.wikipedia.org/wiki?curid=252718", "title": "Joey Ramone", "text": "\u00c8 ricordato per essere stato il cantante dei Ramones, storica band punk rock. La voce di Joey \u00e8 stata considerata come la voce del punk rock in America.\nBiografia.\nGli esordi.\nNacque il 19 maggio 1951 nel quartiere newyorchese di Forest Hills, nel distretto del Queens, da Noel Hyman e Charlotte Mandell, una famiglia ebrea; nel 1954 nacque suo fratello Mitchel Lee Hyman, poi noto musicista con il nome d'arte di Mickey Leigh, che nel 2009 pubblicher\u00e0 un'autobiografia di famiglia.\nI genitori divorziarono nei primi anni sessanta e Joey ne soffr\u00ec molto; il nuovo marito della madre mor\u00ec successivamente in un incidente stradale.\nJoey ha sofferto fin da piccolo di un disturbo ossessivo-compulsivo che lo portava a dover compiere ripetutamente determinate azioni per neutralizzare l'ossessione.\nPrima dell'esperienza nei Ramones, Joey suon\u00f2 negli Snipers. Portava stivali rosa, maglia nera, guanti fino al gomito, capelli lunghi e occhiali rotondi. Ammirava gli Who, i Beatles ma in particolare gli Stooges e Iggy Pop, suo artista preferito. A Forest Hills conobbe altri due ragazzi, Douglas Glenn Colvin e John Cummings, rispettivamente i futuri Dee Dee Ramone e Johnny Ramone, il nucleo storico dei Ramones.\nNei Ramones.\nJoey cominci\u00f2 come batterista, divent\u00f2 cantante in seguito per sopperire alla mancanza di voce di Dee Dee, il quale faceva fatica a suonare il basso ed a cantare contemporaneamente. Gli anni nei Ramones furono costellati di successi ed eccessi, ma anche di problemi e cambi di formazione. L'ultimo concerto dei Ramones, e di Joey con questa band, fu quello del 6 agosto 1996 a Los Angeles, immortalato nell'album \"We're Outta Here!\", registrato dal vivo.\nCarriera solista, morte ed eventi postumi.\nDopo lo scioglimento dei Ramones, Joey intraprese la carriera solista, registrando sia l'album \"Don't Worry About Me\", il quale contiene pezzi originali e due cover: \"1969\" degli Stooges e una versione punk di \"What a Wonderful World\" di Louis Armstrong, e sia l'EP \"Christmas Spirit...In My House\".\nJoey non vide mai l'uscita del suo album studio: mor\u00ec il 15 aprile 2001 in un ospedale di New York a causa di un tumore al sistema linfatico, poco prima di compiere cinquant'anni, mentre stava ascoltando il brano \"In a Little While\" degli U2. Ha ricevuto sepoltura nella sezione ebraica del cimitero Hillside, a Lyndhurst, New Jersey.\nIl 19 maggio, il giorno che avrebbe dovuto essere il suo 50\u00ba compleanno, viene proclamato \"Joey Ramone Day\", in suo onore. Dal 2001 si tiene annualmente il \"Joey Ramone Birthday Bash\", durante il quale per l'occasione vengono suonati dei classici dei Ramones.\nIl 30 novembre 2003 a New York gli fu dedicato il \"Joey Ramone Place\", dove fu scattata la copertina del primo album dei Ramones e dove Joey e Dee Dee condivisero un appartamento. Nel settembre 2010 l'Associated Press riport\u00f2 una notizia secondo cui la targa indicante il Joey Ramone Place era la targa pi\u00f9 rubata nell'intera citt\u00e0 di New York. Il 27 settembre, appena qualche giorno dopo, la targa fu spostata ad un'altezza di 6 metri.\nMTV a proposito di Joey afferm\u00f2:\n\u00c8 apparso, insieme ai Ramones nel cartone animato de \"I Simpsons\", nel quarto episodio della quinta stagione.\n\u00c8 stata creata un'action figure raffigurante Joey.\nIl 10 settembre 2014 gli U2 dedicano un brano a lui, chiamato \"The Miracle (of Joey Ramone)\", traccia d'apertura dell'album \"Songs of Innocence\", dove pur non menzionando esplicitamente il suo nome, raccontano della prima volta che hanno visto i Ramones a Dublino, e di quanto quel concerto abbia influenzato la loro carriera musicale in positivo."}
{"id": "252723", "revid": "115122234", "url": "https://it.wikipedia.org/wiki?curid=252723", "title": "PC Card", "text": "La PC Card, inizialmente denominata PCMCIA Card o brevemente PCMCIA \u00e8 uno standard d'interfaccia elettronica ideato nel 1990, destinata a computer portatili, o altri tipi di dispositivi elettronici portatili, e accessibile dall'esterno. Il suo nome \u00e8 dato dalla sigla dell'associazione sviluppatrice, o anche dal nome di \"Peripheral Component Microchannel Interconnect Architecture\" attribuito in seguito dall'IBM. L'interfaccia \u00e8 stata sviluppata dalla Personal Computer Memory Card International Association (PCMCIA) al fine di permettere l'espansione delle funzionalit\u00e0 di tali dispositivi portatili.\nLa versione pi\u00f9 recente del PC Card era la CardBus sostituita nel 2003 dall'ExpressCard, la nuova interfaccia elettronica esterna per dispositivi elettronici portatili sviluppata sempre dalla Personal Computer Memory Card International Association.\nDescrizione.\nLo standard PC Card prevede nel dispositivo elettronico che lo utilizza uno slot accessibile dall'esterno del dispositivo dove alloggiare schede elettroniche removibili che implementano le varie funzionalit\u00e0 aggiuntive.\nEvoluzione dello standard.\nLe prime PC Card, inizialmente denominate PCMCIA Card, erano di Tipo I e supportavano le attuali Memory Card (per esempio le Flash Memory Cards ATA Tipo I), cos\u00ec come DRAM e memorie flash. Le PC card Tipo II aggiungono funzioni di I/O alla memoria, ed il Tipo III le ha ulteriormente espanse. L'uso come porte di I/O compatibili con vari dispositivi ha largamente preso il sopravvento sull'uso come sola unit\u00e0 di memoria, con il risultato che sono apparse sul mercato tutta una serie di memorie flash competitive rispetto allo standard ATA Tipo I per quanto riguarda le dimensioni e le funzionalit\u00e0 (CompactFlash, MiniCard, e SSFDC (SmartMedia), Secure Digital).\nUna PC card ha dimensioni simili a quelle di una carta di credito e tre taglie, che differiscono per lo spessore: il Tipo I ha spessore 3,3\u00a0mm, il Tipo II 5,0\u00a0mm ed il Tipo III 10,5\u00a0mm. Tutti e tre i tipi sono larghi 54,0\u00a0mm. La maggior parte dei Notebook presenti sul mercato sono equipaggiati con 2 slot per il Tipo II, oppure con un solo slot per il Tipo III.\nCon la crescente tendenza a rimuovere dai nuovi modelli di notebook alcuni dei vecchi tipi di porte (le cosiddette legacy ports, ovvero le \"porte obsolete\"), molti notebook venivano equipaggiati soltanto con slot per PC card di Tipo II. Fortunatamente la maggior parte delle PC card di Tipo III erano hard disk esterni, che recentemente sono stati sostituiti con soluzioni che utilizzano porte USB, FireWire oppure memorie flash. PC card di memoria, come le memorie flash ATA Tipo I, continuano ad essere disponibili realizzate nel Tipo I.\nCome evidenziato dal nome originario (PCMCIA), le prime PC cards erano state prodotte per realizzare espansioni di memoria, ma l'esigenza di avere uno standard universale per collegare altre periferiche ai notebook ha portato alla realizzazione di tutta una serie di dispositivi disponibili in questo formato, come schede di rete, modem e hard disk. le specifiche elettriche delle PC card sono le stesse adottate per le CompactFlash, e quindi i relativi adattatori sono semplici adattatori del connettore.\nCardBus.\nLa versione originale delle PCMCIA disponeva di un bus a 16-bit, simile a quello ISA. Le CardBus, invece, utilizzano un bus a 32-bit, 33\u00a0MHz PCI, con la stessa esecuzione fisica delle schede precedenti. La tacca sulla parte sinistra del frontale \u00e8 leggermente meno profonda, di modo che \u00e8 impossibile inserire un CardBus a 32-bit in uno slot che deve accettare solo schede a 16-bit. La maggior parte degli slot permettono l'inserimento sia delle CardBus che delle schede originali a 16-bit. La CardBus \u00e8 dotata della funzionalit\u00e0 bus mastering, che consente al controller del bus di dialogare direttamente con altri dispositivi, senza passare attraverso la CPU. Molti chipset sono disponibili, sia per carte PCI che per le CardBus, cos\u00ec come per quelle che supportano le connessioni Wi-Fi."}
{"id": "252724", "revid": "19217365", "url": "https://it.wikipedia.org/wiki?curid=252724", "title": "PCMCIA", "text": ""}
{"id": "252725", "revid": "6923", "url": "https://it.wikipedia.org/wiki?curid=252725", "title": "SystemStarter", "text": "SystemStarter \u00e8 un tool che in macOS avvia i servizi di base del computer e permette all'utente di effettuare il login.\nSi trova al percorso codice_1.\nSystemStarter \u00e8 scritto in C usando il framework Core Foundation di Mac OS X. In Mac OS X Tiger, le funzioni di SystemStarter sono svolte da launchd."}
{"id": "252727", "revid": "834", "url": "https://it.wikipedia.org/wiki?curid=252727", "title": "Guido Hess Seborga", "text": ""}
{"id": "252729", "revid": "1671178", "url": "https://it.wikipedia.org/wiki?curid=252729", "title": "Torghud", "text": ""}
{"id": "252730", "revid": "287204", "url": "https://it.wikipedia.org/wiki?curid=252730", "title": "Saint-Victor (Cantal)", "text": "Saint-Victor \u00e8 un comune francese di 110 abitanti situato nel dipartimento del Cantal nella regione dell'Alvernia-Rodano-Alpi."}
{"id": "252731", "revid": "1573940", "url": "https://it.wikipedia.org/wiki?curid=252731", "title": "Hydra viridissima", "text": "Lidra verde (Hydra viridissima ) \u00e8 uno cnidario idrozoo appartenente alla famiglia Hydridae, diffuso nelle acque dolci della fascia temperata dell'Eurasia.\nDescrizione.\nNell'organizzazione polipoide aderisce al suolo tramite un disco adesivo. La cattura delle prede (piccoli crostacei come le \"Dafnie\") avviene grazie all'estroflessione di un filamento spinoso, contenuto nelle cellule specializzate degli cnidari ossia gli \"cnidoblasti\"."}
{"id": "252732", "revid": "287204", "url": "https://it.wikipedia.org/wiki?curid=252732", "title": "Auriac-l'Eglise", "text": ""}
{"id": "252736", "revid": "2175", "url": "https://it.wikipedia.org/wiki?curid=252736", "title": "Claux", "text": ""}
{"id": "252737", "revid": "2175", "url": "https://it.wikipedia.org/wiki?curid=252737", "title": "Falgoux", "text": ""}
{"id": "252738", "revid": "570966", "url": "https://it.wikipedia.org/wiki?curid=252738", "title": "R\u00e9union (Lot-et-Garonne)", "text": ""}
{"id": "252739", "revid": "834", "url": "https://it.wikipedia.org/wiki?curid=252739", "title": "Fau", "text": ""}
{"id": "252741", "revid": "2175", "url": "https://it.wikipedia.org/wiki?curid=252741", "title": "Monselie", "text": ""}
{"id": "252742", "revid": "2225", "url": "https://it.wikipedia.org/wiki?curid=252742", "title": "Office 2007", "text": ""}
{"id": "252744", "revid": "287204", "url": "https://it.wikipedia.org/wiki?curid=252744", "title": "Le Monteil", "text": "Esistono due comuni francesi con questo nome"}
{"id": "252745", "revid": "599013", "url": "https://it.wikipedia.org/wiki?curid=252745", "title": "Saint-Etienne-Cantal\u00e8s", "text": ""}
{"id": "252746", "revid": "287204", "url": "https://it.wikipedia.org/wiki?curid=252746", "title": "Saint-Etienne-de-Carlat", "text": ""}
{"id": "252750", "revid": "124705864", "url": "https://it.wikipedia.org/wiki?curid=252750", "title": "Julian Ross", "text": " \u00e8 un personaggio del manga \"Capitan Tsubasa\", creato da Y\u014dichi Takahashi. Egli appare inoltre in numerosi manga sequel e nelle serie televisive anime tratte dai fumetti, meglio conosciute in italiano come \"Holly e Benji\". Nella versione italiana degli anime il suo nome \u00e8 stato anglicizzato in Julian Ross, mentre nell'edizione manga \u00e8 stato mantenuto l'originale giapponese Jun Misugi.\nCapitano della squadra Mambo di Tokyo, \u00e8 di base un centrocampista offensivo in grado tuttavia di esprimersi in qualsiasi posizione. Cresciuto in una famiglia molto ricca, Misugi soffre di una malattia cardiaca congenita, che gli ha procurato il soprannome di \"campione di vetro\": questo non gli ha impedito tuttavia di sviluppare il suo enorme talento, che mette al servizio della sua squadra pur nel limite di non poter giocare pi\u00f9 di quindici minuti a partita. A questi limiti, Julian sopperisce con grande senso tattico, che gli permette di dirigere il gioco anche dalla panchina, in particolare attraverso l'organizzazione della linea difensiva e la puntuale applicazione del fuorigioco.\nIn \"Capitan Tsubasa World Youth\", in seguito a un'operazione Julian supera i suoi problemi cardiaci e pu\u00f2 dunque giocare a tempo pieno: il lungo periodo trascorso fuori dai campi, tuttavia, e la mancanza di allenamento, ne hanno ridimensionato di molto le capacit\u00e0. Per questo Julian si ricicla come libero. Dopo il World Youth, Julian viene acquistato dall'FC Tokyo.\nCreazione e sviluppo.\nJulian Ross fu concepito da Y\u014dichi Takahashi come uno dei tanti avversari che il protagonista della serie Oliver Hutton incontra sul suo cammino di crescita. Julian venne presentato inizialmente come superiore a Holly, ma Takahashi lo rese affetto da una malattia cardiaca per rendere il conflitto tra i due pi\u00f9 interessante. Nel concepirlo, l'autore trasse ispirazione dal calciatore olandese Johan Cruijff, con cui condivide il numero di maglia 14, la capacit\u00e0 di interpretare diversi ruoli secondo i dettami del calcio totale, l'eleganza di gioco e l'intelligenza tattica.\n\u00c8 doppiato in giapponese da Reiko Kit\u014d in \"Captain Tsubasa\", da Aya Mizoguchi in \"Shin Captain Tsubasa\", da Yuko Kobayashi in \"Captain Tsubasa J\" da giovane, da Shin'ichir\u014d \u014cta in \"Captain Tsubasa J\" da adulto, da Ai Orikasa in \"Captain Tsubasa Road to 2002\" da giovane e da Issei Miyazaki in \"Captain Tsubasa Road to 2002\" da adulto; e in italiano da Christian Fassetta in \"Captain Tsubasa\" e \"Shin Captain Tsubasa\" e da Alessandro Tiberi in \"Captain Tsubasa Road to 2002\".\nDescrizione.\nRoss \u00e8 un genio del calcio, dotato di grande talento e versatilit\u00e0. Pu\u00f2 virtualmente ricoprire qualsiasi ruolo in campo. Generalmente gioca come difensore e mediano, ma all'occorrenza pu\u00f2 salire anche in attacco e svolgere funzione di regista. Ha una grande visione di gioco e intelligenza calcistica: \u00e8 in grado di coordinare la linea difensiva alla perfezione applicando la tattica del fuorigioco. Sa usare varie tecniche speciali, tra cui l'Overhead Kick e il Drive Shoot.\nStoria.\nJulian Ross fa il suo debutto nel manga \"Capitan Tsubasa\" e nell'anime \"Holly e Benji\". Nel campionato di Yomiuri Land, la sua squadra Mambo arriva in semifinale contro la New Team di Oliver Hutton. Sulle prime, Holly \u00e8 frenato dal fatto che Amy lo ha messo al corrente dei problemi cardiaci di Julian e, anche a causa di questo, nel primo tempo la Mambo dilaga, mentre la New Team si trova prigioniera della \"trappola del fuorigioco\" orchestrata da Julian. Terminato il primo tempo, Julian rimprovera aspramente la ragazza tirandole uno schiaffone. Per rispetto del rivale, Julian sceglie di giocare l'intero match, anche a rischio della propria salute, segnando tre gol; tuttavia nei minuti di recupero Holly segna il gol della vittoria. Tre anni dopo, la malattia di Julian \u00e8 migliorata e gli consente di giocare trenta minuti a partita. La Mambo non riesce tuttavia nemmeno a qualificarsi al campionato, perdendo la finale del torneo della prefettura di Tokyo contro la Toho di Mark Lenders. Al termine del campionato delle medie, Julian viene convocato nella nazionale giovanile giapponese come vice dell'allenatore Freddy Marshall in virt\u00f9 delle sue grandi capacit\u00e0 tattiche. Come giocatore, Julian debutta negli ultimi cinque minuti della partita contro l'Argentina, spostando gli equilibri della partita a favore del Giappone e segnando il gol della vittoria.\nIn \"Capitan Tsubasa World Youth\", Julian si sottopone a un nuovo intervento chirurgico che lo guarisce definitivamente. In questo periodo inoltre inizia ad affiancare al calcio degli studi in medicina, con l'intento di aiutare altri sportivi con problemi di salute. A causa dell'aspra concorrenza nei ruoli offensivi e limitato dal lungo periodo trascorso fuori dai campi di gioco, si reinventa libero, ritenendo di essere pi\u00f9 utile alla squadra in quel ruolo. La prolungata inattivit\u00e0 lo ha reso per\u00f2 meno decisivo, e difatti viene spesso superato dagli avversari. Grazie al suo acume tattico, Julian diventa il leader del reparto difensivo, esperto nel far salire la squadra per mettere gli avversari in fuorigioco; anche grazie al suo contributo il Giappone riesce a vincere il World Youth.\nIn \"Captain Tsubasa Road to 2002\" Julian gioca nella J League e affronta la squadra di Philip Callaghan. In \"Captain Tsubasa Golden 23\", viene convocato poi nella nazionale olimpica in vista delle qualificazioni alle Olimpiadi.\nAccoglienza e impatto culturale.\nPer Marco Ercole di Fox Sports, se non fosse stato condizionato da problemi di salute Julian Ross sarebbe stato il calciatore pi\u00f9 forte della serie. Julian \u00e8 inoltre un personaggio ricorrente nel fumetto italiano \"Macerie prime\" di Zerocalcare."}
{"id": "252760", "revid": "287204", "url": "https://it.wikipedia.org/wiki?curid=252760", "title": "Saint-Etienne-de-Chomeil", "text": ""}
{"id": "252771", "revid": "287204", "url": "https://it.wikipedia.org/wiki?curid=252771", "title": "Saint-Etienne-de-Maurs", "text": ""}
{"id": "252772", "revid": "2175", "url": "https://it.wikipedia.org/wiki?curid=252772", "title": "S\u00e9galassi\u00e8re", "text": ""}
{"id": "252774", "revid": "1305772", "url": "https://it.wikipedia.org/wiki?curid=252774", "title": "Ternes", "text": ""}
{"id": "252775", "revid": "729019", "url": "https://it.wikipedia.org/wiki?curid=252775", "title": "Mercury-Atlas 7", "text": "La missione Mercury-Atlas 7 (MA-7) fu un volo nello spazio nel corso del programma Mercury degli Stati Uniti d'America.\nL'equipaggio.\nIl 29 novembre 1961, immediatamente dopo la conclusione con successo della missione Mercury-Atlas 5 equipaggiata da uno scimpanz\u00e9, la NASA diede l'annuncio ufficiale degli equipaggi per le missioni Mercury-Atlas 6 e Mercury-Atlas 7. Pilota per la missione Mercury-Atlas 7 venne nominato Deke Slayton mentre Walter Schirra venne incaricato del ruolo di pilota di riserva.\nGi\u00e0 in precedenza comunque erano stati accertati dei problemi nel ritmo dei battiti cardiaci dell'astronauta Slayton, che comunque non interferivano negativamente nel suo addestramento da astronauta. Cos\u00ec non fu poco lo stupore, quando il 15 marzo 1962 venne dato l'annuncio ufficiale, che Slayton non poteva essere incaricato di volare sulla missione per il problema cardiaco. Le sorprese non furono finite, dato che non venne incaricato della missione il pilota di riserva Walter Schirra bens\u00ec Scott Carpenter, gi\u00e0 pilota di riserva della missione Mercury-Atlas 6.\nPreparazione.\nLa capsula spaziale con il numero di serie 18 venne consegnata a Cape Canaveral il 15 novembre 1961. Slayton aveva deciso di chiamarla Delta 7. Quando l'incarico della missione pass\u00f2 a Carpenter, questo cambio la denominazione in Aurora 7. Il razzo vettore del tipo Atlas venne consegnato appena l'8 marzo 1962. Questo fu uno dei motivi perch\u00e9 il lancio della missione, originariamente previsto per la seconda settimana di aprile, dovette essere spostato pi\u00f9 volte.\nSostanzialmente per Mercury-Atlas 7 venne previsto un piano di volo identico alla missione Mercury-Atlas 6: tre orbite intorno alla Terra ed atterraggio nelle acque del Mare dei Caraibi. Fu comunque programmata l'esecuzione di pi\u00f9 esperimenti rispetto alla prima missione di un americano in orbita intorno alla Terra.\nLa missione.\nIl 24 maggio 1962 alle ore 7.45 (ora locale) venne lanciata la missione Mercury-Atlas 7. Dopo soli cinque minuti fu gi\u00e0 raggiunta l'orbita intorno alla Terra. Carpenter inizi\u00f2 immediatamente con l'esecuzione di pi\u00f9 esperimenti. Tra questi aveva l'incarico di osservare dei razzi di segnalazione lampeggianti lanciati dall'Australia. Tale esperimento comunque non riusc\u00ec del tutto a causa della densa nuvolosit\u00e0 presente sopra il continente al momento del lancio.\nDopo tre orbite intorno alla Terra, Carpenter azion\u00f2 i retrorazzi frenanti. In tale circostanza la capsula comunque non si trov\u00f2 nella posizione corretta, tanto che la spinta azionata non venne attivata nella direzione corretta. Inoltre l'accensione avvenne con lieve ritardo sul piano di volo ed in particolar modo con molto meno forza di spinta di quanto programmato. Tutti questi piccoli inconvenienti contribuirono al fatto che l'Aurora 7 atterrasse ad una distanza di 460 chilometri dal punto di atterraggio precedentemente calcolato. Tra l'altro tale punto si trovava completamente fuori dal raggio della possibilit\u00e0 di collegamento via radio con tutte le varie flotte incaricate di un eventuale recupero.\nDopo circa mezz'ora dall'atterraggio in mare, i primi aerei raggiunsero l'astronauta Carpenter, che in ogni caso aveva gi\u00e0 lasciato la capsula aspettando il suo recupero su di una apposita zattera di salvataggio. Dopo ben tre ore venne portato a bordo di un elicottero partito dalla portaerei \"USS Intrepid\" e pertanto le statistiche indicano tale nave come quella di recupero mentre fu invece l'incrociatore \"USS Farragut\" a raggiungere per primo la capsula. L'imbarcazione non era per\u00f2 dotata dell'attrezzatura necessaria per eseguire il recupero e si dovette limitare a restare nelle immediate vicinanze della capsula stessa. Il recupero riusc\u00ec appena dopo sei ore dall'atterraggio, dato che si dovette aspettare fino a quando la \"USS John R.Pierce\", in grado per l'appunto di eseguire il recupero, aveva raggiunto il punto di atterraggio, mentre Carpenter si trovava gi\u00e0 a bordo della \"Intrepid\".\nImportanza per il programma Mercury.\nLa NASA fu pienamente soddisfatta dei risultati raggiunti dal razzo vettore e dalla capsula stessa. Pure questa seconda missione con tre orbite terrestri del Mercury era terminata con un successo. A questo punto si poteva iniziare a programmare voli di durata maggiore. Infatti in tale momento l'Unione Sovietica conduceva notevolmente in questa statistica relativa alla corsa verso lo spazio, avendo raggiunto ben 17 orbite terrestri, una meta dalla quale gli americani erano ancora notevolmente lontani ed il raggiungimento della stessa sembrava essere una cosa impensabile.\nAssolutamente insufficiente fu allo stesso momento valutato il rendimento dell'astronauta. Carpenter infatti non solo durante tutta la missione fu in ritardo sul piano di volo ma consum\u00f2 addirittura troppo carburante durante le sue orbite terrestri. In particolare tale consumo fu principalmente causato da troppi errori nel manovrare la capsula. Carpenter non venne mai pi\u00f9 nominato o scelto per una futura missione."}
{"id": "252776", "revid": "2175", "url": "https://it.wikipedia.org/wiki?curid=252776", "title": "Trinitat", "text": ""}
{"id": "252777", "revid": "2175", "url": "https://it.wikipedia.org/wiki?curid=252777", "title": "Trioulou", "text": ""}
{"id": "252778", "revid": "2175", "url": "https://it.wikipedia.org/wiki?curid=252778", "title": "Vaulmier", "text": ""}
{"id": "252779", "revid": "2175", "url": "https://it.wikipedia.org/wiki?curid=252779", "title": "Vigean", "text": ""}
{"id": "252780", "revid": "120068477", "url": "https://it.wikipedia.org/wiki?curid=252780", "title": "Plaesano", "text": "Plaesano (\"Praizanu\" in calabrese) \u00e8 un piccolo centro abitato, l'unica frazione del comune di Feroleto della Chiesa in provincia di Reggio Calabria.\nStoria.\nLe prime notizie, documentate, riguardanti Plaesano, risalgono al basso medioevo. Nel 1294 il villaggio di Plaesano venne infatti concesso da Carlo I D'Angi\u00f2 a Corrado, figlio del defunto Nasone di Galerano, escludendolo dalla Baronia di Borrello, concessa al milite Tommaso D\u00b4Argot. Nel 1455 Alfonso D'Aragona concedette lo stesso territorio ai Caracciolo, che lo tengono fino al 1547, passa poi agli Sforza fino al 1693. Nel Settecento venne ceduto alla Metropolitana di Messina per 100 ducati dai duchi di Monteleone. L'abitato originale, con il castello e le tre chiese, dello Spirito Santo, della Misericordia e la chiesa parrocchiale dedicata a San Biagio, venne raso al suolo dagli eventi sismici del 1783. La ricostruzione, negli anni successivi, avviene in un sito diverso ma non lontano da quello originale. I superstiti fabbricarono le prime baracche, con i materiali recuperati dalla rovine, in contrada \"Totari\" per poi spostarsi definitivamente verso ovest. La odierna via Asilo Nido, un tempo via Dei Pianti poi ingentilita in via Piante, che porta proprio in contrada \"Totari\", conservava nel nome l'origine del nuovo abitato. Va inoltre notato come, in calabrese, il termine \"chianti\" significhi sia \"pianti\" che \"piante\", quindi il nome originale venne probabilmente abbandonato nella traduzione.\nNel 1825, con decreto del 26 ottobre, Plaesano fu aggregato al comune di Galatro dal quale venne separato con decreto del 27 marzo 1849 e aggregato al comune di Feroleto della Chiesa. Il santuario di San Biagio venne ricostruito nei primi dell'Ottocento con parte del materiale recuperato dalle rovine della chiesa parrocchiale distrutta. L'attuale santuario \u00e8, per\u00f2, di costruzione recente. Sul finire degli anni sessanta l'edificio ottocentesco viene demolito e ricostruito in cemento armato.\nEconomia.\nDal punto di vista economico il centro \u00e8 prettamente agricolo con una discreta produzione di olio d'oliva e una minore produzione vinicola. \u00c8 presente anche una piccola realt\u00e0 industriale con alcune fabbriche per la lavorazione della plastica.\nTurismo.\nUn certo interesse devozionale e turisco lo riveste la festa del santo patrono, San Biagio, il 3 febbraio e la prima domenica di giugno. La caratteristica processione si conclude con tre giri intorno alla chiesa che vengono effettuati di corsa e che avrebbero lo scopo di proteggere dalle affezioni gastroenteriche. Durante le suddette feste il paese \u00e8 animato da una piccola fiera caratterizzata tra l'altro dalla vendita dei prodotti tipici locali."}
{"id": "252781", "revid": "21079", "url": "https://it.wikipedia.org/wiki?curid=252781", "title": "Matrice del cambiamento di base", "text": ""}
{"id": "252783", "revid": "1924342", "url": "https://it.wikipedia.org/wiki?curid=252783", "title": "Hot Rocks 1964-1971", "text": "Hot Rocks 1964-1971 \u00e8 il primo album raccolta dei Rolling Stones pubblicato negli Stati Uniti dalla casa discografica ABKCO Records, di propriet\u00e0 dell'ex manager della band Allen Klein, nel dicembre 1971.\nKlein deteneva il controllo sul materiale dei Rolling Stones registrato per la Decca/London Records dal 1963 al 1970. Anche se all'epoca della pubblicazione della compilation i brani contenuti erano tutti gi\u00e0 editi e l'unica nota di interesse, per il mercato americano, era la presenza di \"Time Is on My Side\" in versione europea, la raccolta si rivel\u00f2 uno dei pi\u00f9 grandi successi degli Stones in carriera.\nIl disco.\nDopo aver lasciato la Decca per formare la propria etichetta discografica Rolling Stones Records, il gruppo registr\u00f2 \"Sticky Fingers\" nel corso del 1970, pubblicando il nuovo album la primavera successiva. Anche se Klein non era pi\u00f9 ormai il manager del gruppo, la sua societ\u00e0 ABKCO era ancora proprietaria del catalogo passato dei Rolling Stones, e decisa a sfruttarlo. \"Hot Rocks 1964\u20131971\" venne velocemente immessa sul mercato come album doppio di \"greatest hits\".\nPur includendo la maggior parte dei successi pi\u00f9 celebri della band nella loro prima decade di attivit\u00e0, la raccolta comprende anche brani meno ovvi come \"Play With Fire\", \"Under My Thumb\" e \"Gimme Shelter\" dando all'ascoltatore una panoramica pi\u00f9 ampia della musica dei Rolling Stones dell'epoca. Nella scaletta delle tracce furono incluse anche \"Brown Sugar\" e \"Wild Horses\" facenti parte di \"Sticky Fingers\", poich\u00e9 queste due canzoni, essendo state registrate dalla band quando ancora erano sotto contratto con la Decca, avevano il copyright diviso a met\u00e0 fra il gruppo ed Allen Klein.\nPubblicazione e accoglienza.\n\"Hot Rocks 1964\u20131971\" venne comunque autorizzata dai Rolling Stones (come anche la successiva \"More Hot Rocks (Big Hits &amp; Fazed Cookies)\"). Il disco riscosse un grande successo di pubblico, raggiungendo la posizione numero 4 in classifica negli Stati Uniti. L'uscita in Inghilterra venne posticipata di diversi anni, avvenendo solo nel 1990, ma la compilation, anche a distanza di anni, raggiunse la terza posizione nella classifica di vendita.\nNell'agosto 2002, \"Hot Rocks 1964\u20131971\" \u00e8 stato ristampato in una nuova versione rimasterizzata in formato CD e SACD dalla ABKCO Records."}
{"id": "252784", "revid": "21079", "url": "https://it.wikipedia.org/wiki?curid=252784", "title": "Curva chiusa", "text": ""}
{"id": "252785", "revid": "1543377", "url": "https://it.wikipedia.org/wiki?curid=252785", "title": "Gordon Brown", "text": "\u00c8 stato il Primo ministro del Regno Unito dal 27 giugno 2007 all'11 maggio 2010, nonch\u00e9 ex capo del Partito Laburista.\n\u00c8 succeduto a Tony Blair il 27 giugno 2007, al termine di un \"processo di successione\" che lo aveva visto, prima, assumere la carica di capo del partito. L'11 maggio 2010 si \u00e8 dimesso da Primo Ministro e da leader del Partito Laburista, in seguito ai risultati delle elezioni generali del 2010.\nDal 2 maggio 1997 al giorno della nomina a \"premier\" \u00e8 stato Cancelliere dello Scacchiere del Regno Unito (solo Nicholas Vansittart rimase in carica pi\u00f9 a lungo dal 1812 al 1823).\nHa rappresentato al Parlamento il collegio di Dunfermline East dalle elezioni generali del 1983 fino all'abolizione di quest'ultimo per le elezioni generali del 2005, anno in cui \u00e8 stato eletto nel nuovo collegio di Kirkcaldy and Cowdenbeath, che comprende parte del vecchio Dunfermline East.\nNon si \u00e8 ricandidato nelle elezioni del 2015, dopo 32 anni a Westminster. Si \u00e8 comunque attivamente impegnato nelle campagne referendarie sull'indipendenza della Scozia e per l'uscita del Regno Unito dall'Unione europea, in ambedue i casi sostenendo il no.\nBiografia.\nGiovent\u00f9 e vita privata.\nNato a Glasgow, figlio di un membro della Chiesa di Scozia, Gordon Brown ha intrapreso i propri studi presso la Kirkcaldy High School. Durante la scuola sub\u00ec, a causa di un incidente occorso mentre giocava una partita di rugby, il distacco della retina e nonostante una serie di operazioni, \u00e8 tuttora cieco dall'occhio sinistro. Ha studiato quindi storia all'Universit\u00e0 di Edimburgo, ove ha ottenuto prima il \"First Class Honours\" e successivamente il dottorato o PhD.\nPrima di entrare al Parlamento Britannico, Brown gi\u00e0 godeva di una certa notoriet\u00e0, essendo stato eletto Rettore dell'Universit\u00e0 di Edimburgo e presidente dell'University Court quando era ancora studente, infine, cur\u00f2 il \"The Red Paper on Scotland\". Brown tenne lezioni nell'Universit\u00e0 e successivamente insegn\u00f2 al Glasgow College of Technology prima di lavorare come giornalista presso la \"Scottish Television\". Nel 1986, scrisse la biografia di James Maxton, esponente del Partito Laburista Indipendente.\nBrown spos\u00f2 Sarah Macaulay nella chiesa di North Queensferry, Fife, il 3 agosto 2000. La signora Brown \u00e8 una \"manager\" nel campo delle pubbliche relazioni e fino al 2001 \u00e8 stata Capo dell'Esecutivo della Hobsbawm Macaulay, l'agenzia di consulenza che possedeva con Julia Hobsbawm. I due hanno avuto, il 28 dicembre 2001, una figlia, Jennifer Jane, che, nata prematura, \u00e8 mancata l'8 gennaio 2002. Il loro secondo figlio, John, \u00e8 nato il 17 ottobre 2003. Il 17 luglio 2006 \u00e8 nato il terzo figlio, chiamato James Fraser, al quale per\u00f2 verr\u00e0 diagnosticata la fibrosi cistica, nel novembre dello stesso anno.\nBrown \u00e8 un tifoso dei Raith Rovers, una squadra che ha amato sin dalla giovent\u00f9. Attualmente sta guidando un consorzio di investitori per salvare il proprio club calcistico favorito e ha convinto i Coldplay a inscenare un concerto benefico al loro stadio di Stark's Park nel 2006.\nPrima carriera parlamentare.\nBrown venne eletto in parlamento come esponente Laburista per la regione di Dunfermline East nel 1983, diventando portavoce dell'opposizione per il Commercio e l'Industria nel 1985, poi Capo della Segreteria del Tesoro dello \"Shadow Cabinet\", una carica dell'opposizione incaricata di controllare l'operato della propria controparte ufficiale. In seguito \u00e8 stato Segretario di Stato per il Commercio e l'Industria, e infine Cancelliere nel 1992, entrambe le cariche sempre per lo \"Shadow Cabinet\".\nDopo la morte improvvisa di John Smith, Brown venne additato come potenziale \"leader\" del partito, ma si fece indietro e lasci\u00f2 la carica a Tony Blair. A lungo si \u00e8 ventilata l'ipotesi di un patto tra i due stipulato al ristorante Granita di Islington, con cui Blair promise di dare a Brown il completo controllo della politica economica in cambio della non intromissione nelle elezioni, e che in seguito Blair si sarebbe ritirato lasciando a Brown la carica di Primo Ministro. Qualunque sia la verit\u00e0, la relazione tra Blair e Brown \u00e8 stata fondamentale per le fortune del Partito Laburista inglese e in pubblico sono sempre rimasti in buoni rapporti nonostante si parli di numerosi dissidi privati.\nCome Cancelliere per lo \"Shadow Cabinet\", Brown lavor\u00f2 duramente per imporre un'immagine di competenza fiscale e per rassicurare la classe media che i Laburisti avrebbero potuto essere in grado di dirigere l'economia senza gonfiare l'inflazione. \"Prudenza\" divenne la frase tipica di Brown ed egli coltiv\u00f2 un'aria dimessa e seria, nonostante sia descritto dai suoi amici e conoscenti come un uomo di spirito e romantico. Brown spinse anche i Laburisti a seguire i piani di spesa dei Conservatori per i primi due anni di governo, in segno di continuit\u00e0.\nQuando acquis\u00ec la carica di Cancelliere (equivalente al Ministero dell'Economia in Italia), Brown, a sorpresa, diede alla Bank of England l'indipendenza economica di condurre la politica monetaria e quindi la responsabilit\u00e0 di decidere i tassi di interesse. L'iniziativa avvenne su pressione di Blair, privando il Governo e il Cancelliere del potere di decidere in piena autonomia la politica economica. La concessione del controllo sulla leva dell'emissione monetaria alla banca centrale, \u00e8 stato uno dei primi provvedimenti del governo Blair.\nDal punto di vista fiscale, si \u00e8 dimostrato un personaggio insolitamente influente sui dettagli dei piani di spesa del governo. La politica elettorale Laburista di non alzare le tasse per redditi medi e alti si venne a scontrare con la sua decisione di allineare l'\"assicurazione nazionale\" (una tassa per sostenere il sistema sociale nazionale) con il livello di tassazione e quindi di alzare il contributo dell'assicurazione di un punto percentuale, colpendo cos\u00ec tutti i tipi di reddito con l'eccezione delle rendite e delle pensioni. Questa azione, con l'aumento delle rendite fiscali, gli ha portato l'accusa di aver imposto delle \"tasse fantasma\".\n\u00c8 ampiamente considerato uno tra i meno entusiasti sostenitori dell'Euro nel governo Blair e pare che abbia avuto scontri con altri membri del Gabinetto pi\u00f9 eurofili (come Peter Hain e Jack Straw).\nIl periodo in cui Brown ha ricoperto la carica di Cancelliere dello Scacchiere ha segnato diversi record. \u00c8 stato il Cancelliere dello Scacchiere con il periodo in carica pi\u00f9 lungo (davanti a Nigel Lawson, Cancelliere per 5 anni e 4 mesi dall'11 giugno 1983 al 26 ottobre 1989). Il 15 giugno 2004, divenne il Cancelliere con il pi\u00f9 lungo periodo di servizio continuativo dal Reform Act 1832, sorpassando i 7 anni e 43 giorni di David Lloyd George (1908-1915). Per\u00f2 William Gladstone fu cancelliere per un totale di 12 anni e 4 mesi tra il 1852 e il 1882 (seppur non continuamente). \u00c8 stato pi\u00f9 volte affermato che il suo Cancellierato ha visto il pi\u00f9 lungo periodo di crescita economica del Regno Unito.\nNel maggio 2004, un sondaggio ha suggerito che i Laburisti avrebbero vinto la maggioranza parlamentare nelle successive elezioni solo se si fosse candidato Gordon Brown invece di Tony Blair. Nello stesso mese John Prescott e Brown parteciparono ad una cerimonia in Scozia per commemorare John Smith e furono fotografati in auto insieme. Si disse che Blair e Prescott avessero stipulato un accordo e Prescott disse che \"le cose si stanno smuovendo\", ma nell'ottobre 2004 Tony Blair annunci\u00f2 la sua intenzione di candidarsi per un terzo mandato. L'abbandono di David Blunkett, nel dicembre 2004, danneggi\u00f2 uno dei maggiori sfidanti di Brown nella prossima gara per la \"leadership\" e riaccese le speculazioni sulla successione. Brown, per un certo periodo, ha promosso la causa della riduzione del debito estero del Terzo Mondo e in seguito allo tsunami in Asia questa mossa gli ha guadagnato molta popolarit\u00e0. La controversia politica sulla relazione tra Brown e Blair in vista delle Elezioni del 2005 continu\u00f2 fino al gennaio di quell'anno. I due temporaneamente apparvero riappacificati e pronti a vincere le elezioni, comparendo insieme sui palchi dei comizi. Il Partito Laburista produsse anche una trasmissione mostrando i due nell'atto di discutere di politica e scherzando sulla loro relazione \"turbolenta\". Continue segnalazioni di disaccordi per\u00f2 continuarono ad apparire sui media inglesi.\nL'11 aprile 2005 Brown venne inserito nella lista annuale del \"Time\" delle \"100 persone pi\u00f9 influenti del 2005\". Tony Blair non compariva, nonostante il ruolo nominalmente pi\u00f9 importante. Questo potrebbe essere attribuito al fatto che nell'opinione pubblica Brown non aveva rivali per la successiva elezione a Primo Ministro.\nLa possibilit\u00e0 che il candidato Conservatore David Cameron, di quindici anni pi\u00f9 giovane di Brown, potesse essere un oppositore pericoloso, mise in pericolo le ambizioni di Brown a diventare capo dal partito laburista guidandolo alla vittoria.\nLa \"leadership\" del Partito Laburista.\nNel suo discorso di dimissioni del 10 maggio, Tony Blair afferm\u00f2 che si sarebbe dimesso da Primo Ministro il 27 giugno. Brown annunci\u00f2 formalmente l'11 maggio 2007 la sua candidatura a capo del \"Labour\". Brown lanci\u00f2 la sua campagna su internet lo stesso giorno, con lo slogan \"Gordon Brown for Britain\" (\"Gordon Brown per la Gran Bretagna\"). Il mercoled\u00ec successivo al suo annuncio era gi\u00e0 chiaro che nessun altro candidato avrebbe ottenuto i voti sufficienti a poter battere Brown. Brown \u00e8 diventato formalmente \"leader\" del Partito Laburista alla speciale Conferenza tenutasi a Manchester il 24 giugno 2007.\nLa sua prima Conference laburista da leader e da premier \u00e8 quella svoltasi a Bournemouth nel settembre 2007 dove ha illustrato il programma del suo governo.\nPrimo ministro.\nCon le dimissioni di Tony Blair, il 27 giugno 2007, Gordon Brown ha cessato di ricoprire la carica di Cancelliere dello Scacchiere e ha assunto quella di Primo ministro lo stesso giorno, dopo essere stato ufficialmente nominato dalla Regina Elisabetta II. Come tutti i Primi Ministri, Brown \u00e8 stato Primo Lord del Tesoro e, pertanto, membro del Consiglio Privato. Ha ricoperto anche la carica di \"leader\" del Partito Laburista e di Membro del Parlamento per il collegio di Kirkcaldy and Cowdenbeath.\nAlle elezioni generali del 2010, le prime affrontate in qualit\u00e0 di Primo Ministro uscente in cerca di riconferma, il suo partito ha ottenuto il 29% dei consensi, preceduto dal 36,1% dei conservatori e seguito dal 23% dei Liberal Democratici. Nessun partito ha raggiunto la maggioranza assoluta dei seggi, pertanto sono iniziate subito dopo il voto le consultazioni tra i \"leader\" dei maggiori partiti, per la formazione di un governo di coalizione. Brown ha inizialmente annunciato che si sarebbe dimesso da Primo Ministro in autunno, dopo che il congresso laburista avesse eletto il suo successore; le dimissioni sono invece state anticipate all'11 maggio 2010, a seguito dell'accordo di coalizione tra conservatori e liberal-democratici.\nLa politica estera.\nBrown si impegn\u00f2 nella guerra in Iraq, ma in un discorso del giugno 2007 disse che avrebbe \"imparato la lezione\" dagli errori commessi in Iraq. In una lettera pubblicata il 17 marzo 2008 scrisse che il Regno Unito avrebbe avviato un'inchiesta sulla guerra irachena. Egli \u00e8 anche membro della \"lobby\" \"Friends of Israel\".\nBrown ha impiegato molto tempo per identificarsi con coloro che hanno perso dei familiari nei conflitti dell'Iraq e dell'Afghanistan. Ha spesso affermato \"La guerra \u00e8 tragica\", con riferimento alla dichiarazione memorabile di Tony Blair, \"La guerra \u00e8 orribile\". Ciononostante, nel novembre 2007, Brown fu accusato da alcune figure militari superiori di non aver aderito al \"Military Covenant\", una convenzione della politica inglese che assicura adeguate garanzie, ricompense e indennizzi per il personale militare che rischia la propria vita nell'obbedienza agli ordini della politica di governo. Brown non presenzi\u00f2 alla cerimonia d'apertura delle Olimpiadi del 2008, tenutasi l'8 agosto 2008 a Pechino, assist\u00e9 invece alla cerimonia di chiusura del 24 agosto 2008. Brown sub\u00ec forti pressioni dagli attivisti per i diritti umani perch\u00e9 inviasse alla Cina un messaggio sulla questione dei movimenti di protesta in Tibet del 2008. La sua mancata partecipazione alla cerimonia d'apertura non fu un atto di protesta ma una decisione maturata con diverse settimane di anticipo e non intesa come una presa di posizione. In un discorso del giugno 2007, Brown chiar\u00ec personalmente la sua posizione rispetto alle relazioni tra Regno Unito ed USA: \u00abNon permetteremo a nessuno di separarci dagli Stati Uniti d'America nell'affrontare le sfide comuni in tutto il mondo. Penso che le persone debbano ricordare che lo speciale rapporto esistente tra un primo ministro britannico ed un presidente statunitense \u00e8 costruito su ci\u00f2 che condividiamo, gli stessi valori fondamentali della libert\u00e0, dell'opportunit\u00e0, della dignit\u00e0 dell'individuo. Continuer\u00f2 a lavorare, come Tony Blair ha fatto, da vicino con l'amministrazione americana.\u00bb Brown e il Partito Laburista s'impegnarono a consentire un \"referendum\" sul trattato di Lisbona sull'Unione europea. Il mattino del 13 settembre 2007, il ministro degli Esteri David Miliband partecip\u00f2, al posto del primo ministro, alla cerimonia per la firma ufficiale della riforma del trattato dell'Unione europea a Lisbona. Gli oppositori di Brown in entrambe le camere del Parlamento, e attraverso la stampa, affermarono che la ratifica del Parlamento non fosse sufficiente e che si dovesse tenere un \"referendum\". Il manifesto dei Laburisti del 2005 s'impegnava ad indire un \"referendum\" sulla versione originale della Costituzione dell'Unione europea. Brown sosteneva che il Trattato divergesse in modo significativo dalla Costituzione e in quanto tale non richiedesse un \"referendum\". Egli rispose programmando un lungo dibattito sulla questione e afferm\u00f2 che considerava tale documento troppo complesso per essere deciso da un referendum.\nValutazione del mandato di Brown come Primo ministro.\n\u00c8 stata emessa un'ampia variet\u00e0 di giudizi su Brown come primo ministro. I suoi seguaci hanno dipinto il quadro di un leader brillante e stimolante che ha difeso gli interessi del Regno Unito e ha contribuito a stabilizzare l'economia globale nella crisi bancaria e finanziaria dal 2007 in poi. I critici lo hanno descritto come inaccessibile, sospettoso e autoritario. I conflitti interni al partito, specialmente con Tony Blair, e gli intrighi hanno rafforzato questa impressione. Osservatori politici come Robert Harris e Christopher Hitchens paragonarono lo stile politico di Brown a quello di Richard Nixon. Brown \u00e8 talvolta descritto come un cosiddetto primo ministro \"di coda\", il cui mandato \u00e8 poco pi\u00f9 che un epilogo del decennio di Blair come primo ministro.\nDopo le elezioni politiche del 2010.\nBrown ha trascorso gli anni successivi come backbencher. Il 1\u00ba dicembre 2014 ha annunciato il suo ritiro dalla politica e ha dichiarato che non voleva candidarsi di nuovo alle elezioni generali del 2015.. Nel suo collegio elettorale, Kirkcaldy and Cowdenbeath, Kenny Selbie ha corso per il Partito Laburista. Tuttavia, non ha potuto prevalere sul candidato SNP Roger Mullin. \nOltre a servire come inviato speciale delle Nazioni Unite per l'istruzione globale, Gordon Brown \u00e8 presidente dell\"'Infrastrutture Global Strategic Initiative\" del Forum economico mondiale e \"Distinguished Global Leader in Residence\" presso l'Universit\u00e0 di New York."}
{"id": "252786", "revid": "595001", "url": "https://it.wikipedia.org/wiki?curid=252786", "title": "Unione Generale del Lavoro", "text": "L'Unione Generale del Lavoro (UGL) \u00e8 una confederazione sindacale italiana, nata nel 1996 come erede del sindacato CISNAL.\nStoria.\nCISNAL.\nDopo la fine della seconda guerra mondiale esponenti del sindacalismo nazionale fondarono la CISNAL (\"Confederazione Italiana Sindacati Nazionali dei Lavoratori\") nel corso di un congresso a Napoli il 24 marzo 1950, sindacato politicamente vicino al Movimento Sociale Italiano. Segretario fu eletto fin dal primo congresso l'ex deputato del PNF Giuseppe Landi, che nel 1947 aveva fondato il \"Movimento sindacalista\" (Mo.Si.), insieme a ex sindacalisti fascisti. Nel 1953 nasce il suo ente di patronato, l'Ente nazionale di assistenza sociale (ENAS). \nCapo storico della CISNAL \u00e8 stato Giovanni Roberti, suo presidente e allo stesso tempo parlamentare dell'MSI.\nIl 6 giugno 1964 infatti muore improvvisamente Landi e il C.D.C. immediatamente riunito nomina Roberti segretario generale. Dagli ambienti della CISNAL arrivava anche Ciccio Franco, capopopolo della Rivolta di Reggio Calabria del 1970 e leader del \"Comitato D'Azione per Reggio Capoluogo\" in cui il sindacato e il movimento missino ebbero una parte rilevante.\nNel luglio 1977 Roberti, che ha aderito a Democrazia Nazionale, presenta le proprie dimissioni ed Ivo Laghi viene eletto segretario generale. Con lui per la CISNAL si apre una nuova epoca. Nel febbraio del 1980 Laghi sottoscrive con il segretario missino Giorgio Almirante un protocollo che sancisce inequivocabilmente la piena indipendenza ed autonomia della CISNAL dal partito. Il successivo VII Congresso, dell'aprile del 1980 a Roma, elegge Laghi segretario generale e detta una nuova linea sindacale, molto pi\u00f9 movimentista ed organizzativa, fondata sull'accentramento contributivo e sul corporativismo.\nLa prima met\u00e0 degli anni ottanta vede la CISNAL consolidare la sua posizione di alternativa sindacale nelle lotte contro le stangate fiscali, la compressione delle retribuzioni, la riforma delle liquidazioni, della scala mobile e contro l'accordo Scotti.\nSono anni positivi per la CISNAL che conquista adesioni nelle fabbriche con continue assemblee, incrementa gli iscritti. La nuova politica sindacale \u00e8 rafforzata dai due convegni dei quadri dirigenti del 1984 e del 1985. Sono gli anni anche delle manifestazioni di piazza che vedono i cortei CISNAL sfilare per le maggiori citt\u00e0 italiane. L'VIII Congresso Confederale si tiene a Roma nel maggio 1987. Esso, dopo aver rieletto Laghi segretario generale, riconferma la validit\u00e0 del manifesto ideologico del 1984, del sindacalismo rivoluzionario e del sindacato di popolo. Il Congresso invita anche il segretario generale a realizzare su queste basi una controffensiva culturale. Essa si sviluppa attraverso il settimanale \"La Meta Sociale\" ed il mensile culturale \"Pagine Libere\".\nA fine anni '80 la Cisnal conosce un momento di crisi e nel 1992 viene eletto segretario Mauro Nobilia.\nFondazione dell'UGL.\nNel 1996 l'allora segretario Mauro Nobilia lanci\u00f2 il progetto di un nuovo soggetto sindacale, comprendente la stessa CISNAL ed altre forze sindacali autonome. Nasce cos\u00ec ufficialmente l'UGL ed alla carica di Segretario Generale venne eletto lo stesso Nobilia.\nNella primavera del 1995 il segretario generale Mauro Nobilia lancia all'attenzione del mondo sindacale italiano il progetto UGL, vale a dire la costruzione di una casa comune di molteplici forze sindacali. L'appello \u00e8 accolto da molte organizzazioni sindacali autonome, che assieme alla CISNAL, tengono nella primavera del 1996 un'assise nazionale a Roma. Cadono oramai anche gli ultimi steccati sindacali ideologici e per la prima volta il segretario generale della CISNAL, su espresso invito, partecipa al congresso della CGIL.\nA fine giugno 1996 il C.D.C. della CISNAL approva definitivamente il progetto UGL e la convocazione del X Congresso Confederale per il 28 novembre. Con la nascita del nuovo soggetto sindacale (1\u00ba dicembre), la UGL aumenta l'attivit\u00e0 proselitistica del sindacato. Viene dato sempre pi\u00f9 spazio all'azione politica concertativa e vengono raggiunti importanti traguardi sia in Italia sia in Europa. Presso il CES (Comitato Economico e Sociale) la UGL designa a rappresentarla Renata Polverini che fa entrare la confederazione nel secondo gruppo, quello dei rappresentanti dei lavoratori e quindi di diretto riferimento. La collocazione all'interno del C.E.S. rappresenta, per l'importanza che riveste soprattutto considerando l'influenza deliberativa dello stesso sulla legislazione sociale europea, un momento decisivo per la visibilit\u00e0 e per l'azione sindacale della UGL. Alla carica di segretario generale dell'UGL viene confermato Nobilia, fino al Consiglio Nazionale riunitosi nei giorni 22 e 23 ottobre 1999, quando, dimessosi perch\u00e9 eletto eurodeputato, viene eletto il nuovo Segretario generale: Stefano Cetica, 43 anni romano, proveniente dalla struttura di categoria del Credito, gi\u00e0 Segretario Confederale. Cetica firma il 5 luglio 2002, insieme a CISL e UIL, l'accordo \"Patto per l'Italia\" con il governo Berlusconi.\nIl suo ente di patronato resta l'Ente Nazionale Assistenza Sociale.\nLa gestione Polverini.\nNel congresso svoltosi a Roma il 2-3-4 febbraio 2006 viene eletta nuovo segretario Renata Polverini (romana, figlia di una sindacalista della CISNAL), con Cetica presidente dell'organizzazione, che resta in carica fino al 29 maggio 2010.\nPolverini \u00e8 stata la prima donna in Italia a ricoprire il ruolo di segretario di una confederazione sindacale, oltre che pi\u00f9 giovane segretario generale mai a capo di un sindacato. Il primo maggio 2006 ha portato in piazza, a Terni (citt\u00e0 simbolo dell'industria nazionale dell'acciaio), oltre 12.500 iscritti (fonte Questura).\nCon una decisione unanime dei suoi organi dirigenti (1\u00b0 e 12 maggio 2006), l'UGL ha invitato a votare NO nel referendum costituzionale previsto per il 25 e 26 giugno 2006, in nome, fra l'altro, del \u201cprincipio morale dell'unit\u00e0 nazionale, che va intesa in senso sociale, oltrech\u00e9 politico e territoriale\u201d e della \u201ctutela del lavoro e delle prestazioni sociali\u201d: princ\u00ecpi che la riforma approvata e voluta dal centrodestra mette in serio pericolo. Con questa presa di posizione l'UGL s'\u00e8 dissociata da Alleanza Nazionale e si \u00e8 invece dichiarata d'accordo con CGIL, CISL e UIL, tutte e tre ugualmente schierate per il NO.\nLa segreteria Polverini ha portato ogni federazione del sindacato al Tavolo Unico (con CGIL, CISL, UIL e minori).\nIl dopo Polverini.\nDopo l'elezione della Polverini a presidente della Regione Lazio, nel 2010 nuovo segretario generale diviene Giovanni Centrella, operaio metalmeccanico del gruppo FIAT a Pratola Serra, nominato dal Consiglio Nazionale. Centrella viene poi confermato dal congresso nazionale confederale del marzo 2012.\nIl 28 luglio 2014, dopo le dimissioni di Centrella, coinvolto in un'inchiesta giudiziaria, il Consiglio Nazionale straordinario ha eletto nuovo segretario Geremia Mancini gi\u00e0 segretario Ugl Abruzzo e poi segretario dei Pensionati Ugl, per portare la confederazione al nuovo congresso straordinario del gennaio 2015.\nLe elezioni contestate dei vertici.\nDopo le dimissioni di Mancini il 29 ottobre 2014 il Consiglio nazionale di Montesilvano elegge segretario generale Francesco Paolo Capone, fino a quel momento segretario nazionale Ugl Sanit\u00e0, elezione contestata dal candidato non eletto. Una sentenza del Tribunale di Roma del 6 febbraio 2015 ha annullato l'elezione di Capone e le espulsioni e invocato la convocazione di un nuovo Consiglio Nazionale.\nA quel punto il sindacato si spacca: una parte elegge in un congresso segretario Taddeo Albanese, l'altro rielegge Capone all'unanimit\u00e0 segretario generale in un consiglio nazionale del 21 febbraio 2015.. La candidatura di Capone era sostenuta da diciotto Federazioni di categoria, rappresentative del 76% degli iscritti al sindacato. Elezione riconfermata, sempre dal Consiglio Nazionale, il 29 agosto 2015.\nLa lunga querelle giudiziaria si conclude nel gennaio 2016 con un'intesa fra le parti che prevede il riconoscimento della legittimit\u00e0 dell'elezione di Paolo Capone a segretario generale del sindacato Ugl dell'agosto 2015 e la riconduzione della guida di Intesa Funzione Pubblica a Francesco Prudenzano.\nLa nuova Ugl.\nIl 22 23 febbraio 2018 a Roma, presso il Centro Congressi La Nuvola, si svolge il IV Congresso Confederale della UGL, al culmine del processo congressuale iniziato a ottobre 2017. Il Congresso Confederale si Intitola \"Italia Forte, Lavoro vero\" e vi prendono parte 800 delegati in rappresentanza delle categorie e dei territori. A conclusione del Congresso Francesco Paolo Capone viene eletto Segretario Generale.\nSempre nel 2018 i vertici del sindacato si avvicinano alla Lega Nord, e alle politiche del marzo di quell'anno il vicesegretario dell'Ugl Claudio Durigon viene eletto deputato nelle file del movimento di Matteo Salvini.\nNel settembre 2018 il patronato ENAS, in crisi finanziaria, \u00e8 stato ceduto, tramite fusione per incorporazione, all'Associazione Cristiana Artigiani Italiani, con la nascita del patronato ACAI-ENAS.\nConsistenza e iscritti.\nL'UGL ha affermato, per bocca del suo ex segretario Renata Polverini, di essere la terza confederazione sindacale per numero di iscritti (2.145.955 nel 2007). Non esiste per\u00f2 un elenco pubblico degli iscritti al sindacato come d'altronde non esiste per gli altri sindacati. Secondo quanto riportato nella trasmissione televisiva \"Report\", i pensionati che pagano la quota associativa UGL mediante trattenuta INPS sono 66.000 (rispetto ai 558.000 in termini di deleghe dichiarati da UGL) mentre i dipendenti pubblici certificati dai ministeri sono 44.000, contro 171.000 in termini di deleghe dichiarati da UGL.\nA differenza di altri sigle sindacali l'UGL sceglie di non raggruppare in un unico soggetto sindacale (Funzione Pubblica) il pubblico impiego bens\u00ec di creare delle diverse federazioni: l'UGL Autonomie (Regioni ed Autonomie Locali), l'UGL Scuola, l'UGL Sanit\u00e0 ed altre Federazioni suddivise per comparto di riferimento.\nDal 22 settembre 2010 per i dipendenti dei Ministeri, degli enti Pubblici non Economici, delle Agenzie Fiscali, della Ricerca e degli Enti ex art. 70, esiste la Federazione Nazionale \"UGL Intesa Funzione Pubblica\" fino alla separazione del gennaio 2016. Secondo due inchieste distinte dei quotidiani \"Libero\" ed \"Europa\" e pubblicate nel gennaio 2010, entrambe partite dalla trasmissione televisiva Report di Raitre, il sindacato UGL avrebbe gonfiato il numero di iscritti in modo tale da avere un maggiore peso negoziale al tavolo con gli altri sindacati e negli organismi ed enti previdenziali. Alle ultime elezioni per il rinnovo delle RSU nel pubblico impiego, ha raggiunto la rappresentativit\u00e0 confederale nel pubblico impiego superando la soglia richiesta del 5% tra voti e iscritti nei comparti della Presidenza del Consiglio e dei Ministeri.\nDall'istituzione del metodo che misura la rappresentativit\u00e0 nel settore privato, avvenuto per la prima volta nel 2011 e reiterato nel 2013 e 2014 in modalit\u00e0 pi\u00f9 dettagliata, non sono state ancora stipulate le convenzioni con INPS e CNEL che lo rendono attuativo.\nIl metodo contenuto in tali accordi \u00e8 passibile di manipolazione tramite una complicit\u00e0 tra sindacato riconosciuto dall'azienda e l'azienda stessa, si effettua con il semplice escamotage di far risultare iscritti al sindacato nella data prevista della rilevazione, lavoratori che non sono iscritti, con prelievo di contribuzione sindacale in busta paga pari a zero euro e zero cent, annullandolo il mese successivo.\nAgli effetti della rilevazione misurativa della rappresentativit\u00e0 che l'importo di contribuzione sia pari a zero, non sia presente il mese prima e sia scomparso il mese successivo alla rilevazione, \u00e8 completamente ininfluente.\nNel dicembre 2013 questa tecnica \u00e8 gi\u00e0 stata sperimentata con successo in aziende aderenti a Confindustria in previsione di recepimento dell'A.I. 10 gennaio 2014 in tutti i contratti di settore degli aderenti a Confindustria."}
{"id": "252787", "revid": "1855146", "url": "https://it.wikipedia.org/wiki?curid=252787", "title": "Catalogna del Nord", "text": "Catalogna del Nord (catalano: \"Catalunya del Nord\" o \"Catalunya Nord\"; francese: \"Catalogne Nord\" o \"Pays Catalan\", spagnolo: \"Catalu\u00f1a del Norte\") \u00e8 la denominazione usata, principalmente nell'area catalana, per designare quella parte del Principato di Catalogna passata alla Francia in virt\u00f9 del Trattato dei Pirenei (1659).\nGeografia.\nLa regione, storicamente di lingua e di cultura catalana, corrisponde quasi totalmente all'attuale dipartimento francese dei Pirenei Orientali, ad esclusione di una piccola zona (cat. \"Fenolleda\", franc. \"Fenouill\u00e8des\") che appartiene all'area occitana.\nCapoluogo e maggior centro abitato della regione \u00e8 Perpignan (cat. \"Perpiny\u00e0\"), con oltre 100.000 abitanti.\nNella storia catalana la Catalogna del Nord non ha mai formato un'entit\u00e0 politico-amministrativa a s\u00e9 stante, se non appunto in seguito all'unione con la Francia. Sotto l\"'Ancien R\u00e9gime\" ebbe il nome di provincia del Rossiglione e per secoli l'antica denominazione cadde in disuso, tornando ad essere impiegata solo negli anni settanta del Novecento. Per tali motivi ancora oggi si utilizza spesso, anche se impropriamente, il nome di Rossiglione, sia in Catalogna, sia, soprattutto, al di fuori di essa, per identificare l'intera zona catalana del sud della Francia. \nIn realt\u00e0 la Catalogna del Nord \u00e8 pi\u00f9 estesa del Rossiglione e, delle antiche comarche (\"comarques\") catalane, comprende, oltre al Rossiglione (\"Rossell\u00f3\"), il Capcir, il Conflent, il Vallespir e la parte settentrionale della Cerdagna (chiamata oggi \"Alta Cerdagna\" per distinguerla dalla met\u00e0 meridionale, rimasta in territorio spagnolo).\nTali comarche rivestono una notevole importanza storica per la nazione catalana in quanto le dinastie catalano-aragonesi trassero le proprie origini proprio dalla Catalogna del Nord, nel paese di Ri\u00e0, vicino a Prada, nel Conflent.\nIl trattato dei Pirenei.\nIn seguito alla firma del Trattato dei Pirenei (7 novembre 1659) Filippo IV di Spagna cedette queste terre alla Francia, della quale da quel momento hanno fatto ininterrottamente parte.\nIl 2 aprile 1700, con decreto reale, venne bandito l'uso della lingua catalana dagli atti e documenti ufficiali e vennero sciolte le istituzioni catalane (la \"Generalitat\", i consoli ecc.), malgrado lo stesso trattato ne prevedesse il mantenimento.\nDa allora il francese continua ad essere l'unica lingua ufficiale riconosciuta (principio sancito dalla Costituzione francese) ed utilizzata nel pubblico insegnamento. Tuttavia, la lingua catalana \u00e8 ancora viva e parlata da circa il 40% della popolazione e il 23% parla francese ma capisce il catalano. Anche se uno statuto di bilinguismo per la Catalogna del Nord sembra lontano, la lingua ha trovato rinnovata vitalit\u00e0 grazie alla maggiore consapevolezza storica, ai mezzi di informazione ed a iniziative culturali mirate."}
{"id": "252794", "revid": "599013", "url": "https://it.wikipedia.org/wiki?curid=252794", "title": "Ugl", "text": ""}
{"id": "252796", "revid": "118218271", "url": "https://it.wikipedia.org/wiki?curid=252796", "title": "Azienda Rilievo Alienazione Residuati", "text": "L'Azienda Rilievo Alienazione Residuati (meglio nota come A.R.A.R.) \u00e8 l'ente cui il Governo di Unit\u00e0 Nazionale italiano, dopo la seconda guerra mondiale, affid\u00f2 il compito di vendere i beni e i materiali bellici confiscati al nemico o abbandonati dall'esercito alleato al fine di rendere pi\u00f9 agevole il ritorno in patria.\nIl presidente del consiglio Ferruccio Parri costitu\u00ec l'A.R.A.R. il 29 ottobre 1945, ponendolo sotto la direzione dell'economista Ernesto Rossi, che verr\u00e0 confermato anche da Alcide De Gasperi, restando alla guida dell'ente fino alla cessazione dell'attivit\u00e0 di alienazione, conclusa il 2 gennaio 1958.\nMigliaia di automezzi militari vennero convertiti all'uso civile, cos\u00ec come fu possibile recuperare alle fonderie i metalli necessari per la produzione dei beni di prima necessit\u00e0.\nNaturalmente vennero alienati anche migliaia di oggetti di grande valore confiscati al nemico, frutto delle sistematiche razzie operate durante la ritirata tedesca o della spoliazione delle famiglie ebree, per i quali non era possibile stabilire la provenienza e, quindi, la propriet\u00e0 cui restituirli.\nSecondo le disposizioni di Rossi, se qualcuno avesse riconosciuto i beni che gli erano stati sottratti, aveva la possibilit\u00e0 recuperarli pagando le spese di custodia. Nel caso il bene fosse gi\u00e0 stato venduto, l'ex proprietario aveva diritto ad incassare il prezzo pagato, decurtato delle spese di custodia e di una commissione forfettaria.\nIl dinamismo e l'integrit\u00e0 morale di Rossi consentirono all'A.R.A.R. di diventare uno dei primi \"motori\" della societ\u00e0 italiana del dopoguerra, rappresentando una continua e concreta fonte di entrata per l'erario e, altres\u00ec, permettendo la distribuzione in tempi rapidi delle attrezzature utilizzabili e la trasformazione in materia prima dei materiali nobili di risulta.\nIl friulano Giordano Bon, uno dei piloti motociclisti pi\u00f9 conosciuti degli anni trenta, scopr\u00ec nel deposito dell'A.R.A.R. alcune motociclette sperimentali da competizione, trafugate dal reparto corse della Benelli. Tra questi gioielli, la prima \"500\" quattro cilindri e la \"250\" bialbero dotata di compressore. Il convoglio che trasportava i \"gioielli di Pesaro\" era stato fortunatamente bloccato dalle formazioni partigiane nei pressi di Udine.\nFurono moltissimi i modelli di autovetture sportive requisiti e poi venduti tramite l'ARAR.\nBibliografia.\nG. Boris Brusa, \"La \u201cballottera\u201e dei milioni a Vedano | Un paese motorizzato - 20 mila lire un paio di buone gambe - Dodicenni piloti dei grossi Dodge - Automezzi si pavoneggiano in \u201cvetrina\u201e\", \u00abIl Cittadino\u00bb, 31 luglio 1947, p. 1"}
{"id": "252801", "revid": "1518118", "url": "https://it.wikipedia.org/wiki?curid=252801", "title": "Castrazione chimica", "text": "La castrazione chimica \u00e8 un tipo di castrazione (cio\u00e8 un intervento volto ad interferire con la funzionalit\u00e0 sessuale), solitamente non definitiva, che porta alla riduzione della libido, della pulsione e della funzionalit\u00e0 sessuale operata grazie all'uso di opportuni farmaci (generalmente farmaci che agiscono a livello ormonale o psicofarmaci).\nUtilizzo.\nInizialmente fu sviluppata come misura di prevenzione della reiterazione di violenze sessuali in soggetti colpevoli di tali reati (stupratori e pedofili) incapaci di controllare la pulsione. Spesso, la legislazione prevede che lo stesso violentatore possa richiedere la castrazione chimica su base volontaria, talora ottenendo sconti di pena.\nIn diversi Stati, quali Stati Uniti, Regno Unito, Israele, Russia, Polonia, Nuova Zelanda e Portogallo, \u00e8 attualmente in uso come trattamento medico e nel contesto di un percorso riabilitativo o come parziale alternativa alla reclusione.\nIn Russia e Polonia viene attuata senza il consenso del soggetto, qualora questo sia colpevole di violenze su minori. In Svezia, Finlandia, Germania, Danimarca, Norvegia, Belgio e Francia se ne fa un uso estremamente limitato e subordinato al consenso del condannato.\nIn Italia \u00e8 stata invocata come pena di reati a sfondo sessuale da diversi esponenti della Lega Nord come Matteo Salvini e da Gianfranco Fini.\nAl di fuori dell'ambito della prevenzione o repressione del crimine, la castrazione chimica viene eseguita come fase preliminare nel trattamento ormonale per il cambiamento di sesso, da uomo a donna, nei soggetti transessuali. In questo caso, la trasformazione \u00e8 irreversibile dopo circa sei mesi dall'inizio del trattamento farmacologico. Nel corso della storia \u00e8 anche stata utilizzata per correggere quelle che un tempo erano considerate parafilie patologiche e immorali (come l\u2019omosessualit\u00e0) e come forma punitiva.\nControversie sull'utilizzo.\nL'Assemblea parlamentare del Consiglio d'Europa, con la risoluzione n. 1945 del 2013, ha dichiarato che \"nessuna pratica coercitiva di sterilizzazione o castrazione pu\u00f2 essere considerata legittima nel XXI secolo\".\nAlcune associazioni per i diritti civili ne contestano l'applicazione; in particolare l'ACLU (\"American Civil Liberties Union\") sostiene che sia contraria alla costituzione degli Stati Uniti. Anche in Europa la dottrina penalistica ha sostenuto che \u00abla riduzione di un condannato, sia pure per reati gravissimi ed odiosi, a mero \u201csoggetto\u201d di una operazione farmacologica (...) avrebbe l\u2019effetto di (re)introdurre nell\u2019ordinamento giuridico una pretesa, o meglio, una presa del potere politico, legislativo e giudiziario sul corpo di criminali, che anche nel momento della punizione, \u201cdevono\u201d restare persone e non possono essere ridotti a cose\u00bb.\nLa questione riguarda l'obbligatoriet\u00e0 di un trattamento sanitario cos\u00ec invasivo e invalidante, da bilanciare con la necessit\u00e0 di prevenire un reato che lascia traumi gravissimi a vita su dei minori, a forte tasso di recidiva, e spesso ai confini con la malattia psichiatrica, che sfugge alla completa capacit\u00e0 di autocontrollo dei pedofili una volta liberati dal carcere.\nSecondo la dottrina cattolica essa \u00e8 ammessa nei casi di reati legati alla sfera sessuale giacch\u00e9 non provoca danni permanenti, condizione di liceit\u00e0 della tortura.\nFarmaci utilizzati.\nI farmaci pi\u00f9 in uso attualmente sono gli anti-gonadotropinici, gli anti-androgeni non-steroidei e gli agonisti dell'ormone di rilascio delle gonadotropine. In particolare viene utilizzato il medrossiprogesterone che agisce sul cervello inibendo il rilascio degli ormoni che stimolano i testicoli alla produzione di testosterone, uno dei principali ormoni sessuali. \nSpecie negli Stati Uniti vengono utilizzati anche psicofarmaci, normalmente utilizzati nel trattamento di alcune patologie psichiatriche e noti per indurre pesanti disfunzioni sessuali, come gli antipsicotici che bloccano la pulsione inibendo l'azione della dopamina (uno dei neurotrasmettitori pi\u00f9 implicati nello stimolo e nel piacere sessuale) e spesso stimolando la sintesi di prolattina nota per interferire col funzionamento sessuale; gli antidepressivi SSRI sono particolarmente utili perch\u00e9 generano un'ampia gamma di disfunzioni sessuali agendo sulla libido, il funzionamento sessuale e spengono la ricerca ossessiva del rapporto. Il loro meccanismo d'azione \u00e8 di tipo centrale e in alcuni casi gli effetti sono irreversibili.\nPersonalit\u00e0 che hanno subito la castrazione chimica.\nIl famoso matematico e informatico Alan Turing, padre dell'informatica teorica, fu sottoposto (a sua scelta, in alternativa alla carcerazione) a castrazione chimica dopo la condanna, nel 1952, per omosessualit\u00e0. Per oltre un anno si sottopose a trattamenti che provocarono in lui un calo della libido e lo sviluppo del seno (ginecomastia). La depressione legata al trattamento e all'umiliazione subita fu, a parere di molti storici, il motivo che lo condusse, il 7 giugno 1954, al suicidio."}
{"id": "252803", "revid": "33689", "url": "https://it.wikipedia.org/wiki?curid=252803", "title": "XXI secolo a.C.", "text": ""}
{"id": "252804", "revid": "1652635", "url": "https://it.wikipedia.org/wiki?curid=252804", "title": "Pelle", "text": "La cute o pelle \u00e8 il rivestimento pi\u00f9 esterno del corpo di un vertebrato. Nei mammiferi e in particolare nell'essere umano, \u00e8 l'organo pi\u00f9 esteso dell'apparato tegumentario (la sua superficie \u00e8 di circa 2\u00a0m\u00b2) e protegge i tessuti sottostanti (muscoli, ossa, organi interni). La pelle \u00e8 costituita da una serie di tessuti di origine ectodermica e mesodermica, che pu\u00f2 avere varia colorazione, struttura fisiologica e organica, andando incontro anche a processi d'invecchiamento pi\u00f9 o meno visibili. In corrispondenza degli orifizi, la cute continua con le rispettive mucose formando uno strato senza interruzioni. Nell'essere umano, la pelle \u00e8 pi\u00f9 spessa nel maschio che nella femmina e lo spessore pu\u00f2 variare da 0,5 a 2\u00a0mm fino ad arrivare a 4\u00a0mm nelle regioni della nuca, del palmo delle mani e nella pianta del piede. \u00c8 dotata di una grande distensibilit\u00e0 e resistenza dal momento che una striscia di 3\u00a0mm per 100\u00a0mm pu\u00f2 sopportare fino a 10\u00a0kg, allungandosi del 50% circa.\nGeneralit\u00e0.\nLa pelle presenta una struttura diversa nelle differenti classi di vertebrati \n(pesci, anfibi, rettili, uccelli e mammiferi). La cute di pesci e rettili \u00e8 caratterizzata dalla presenza di scaglie protettive, mentre quella degli uccelli dalla presenza di penne e piume; la pelle degli anfibi invece non costituisce una barriera rigida al passaggio di sostanze chimiche, tant'\u00e8 che \u00e8 spesso soggetta a fenomeni osmotici. La cute dei mammiferi \u00e8 resa peculiare dalla presenza di peli, persino nei mammiferi marini, che pure appaiono glabri. Una sufficiente densit\u00e0 pilifera d\u00e0 luogo a pellicce, che hanno un'ulteriore propriet\u00e0 di isolante termico ma possono fungere anche da carattere sessuale secondario o da carattere mimetico. La cute di alcuni animali presenta caratteristiche di spessore e rigidit\u00e0 tali da renderla utilizzabile per produrre cuoio.\nSulla superficie la pelle presenta numerosi peli e ghiandole distribuite con diversa densit\u00e0 e sviluppo; in particolare, alcune regioni (\"pelle glabra\") sono caratterizzate dall'assenza di peli: tali sono le superfici laterali e palmari di mani e piedi, le labbra e le zone che circondano gli orifizi urogenitali.\nIn tutti gli organismi, la cute \u00e8 sede di numerosissime terminazioni nervose andando a costituire un vastissimo organo di senso.\nDisposizioni.\nLa cute rappresenta lo strato pi\u00f9 esterno dell'apparato tegumentario appena sopra il \"tessuto sottocutaneo\" o \"ipoderma\", una regione di connettivo fibrillare lasso ricco, a seconda del posto, di tessuto adiposo. A sua volta la pelle \u00e8 formata da epidermide e derma. Il legame con l'ipoderma conferisce un'aderenza negli strati pi\u00f9 profondi (come muscoli od ossa) molto variabile: in genere la mobilit\u00e0 \u00e8 molto elevata per permettere i movimenti muscolari e la formazione di \"pliche\" se si escludono quelle regioni (che nell'uomo si identificano nella volta cranica, cresta iliaca, faccia anteriore della tibia, inguine, palmo delle mani e pianta dei piedi) dove la mobilit\u00e0 \u00e8 quasi completamente assente a causa della forte aderenza.\nIl passaggio tra cute e mucose (in corrispondenza degli orifizi) non \u00e8 brusca ma graduale con la formazione di \"zone pseudomucose\" o \"semimucose\". L'unico passaggio diretto avviene nella rima buccale dove l'epidermide, da 10-20 strati circa cala a 4-5, costituendo il cosiddetto \"orletto roseo\" delle labbra.\nRuolo fisiologico.\nCome mediatore tra l'organismo e il mondo esterno, la pelle nei vertebrati svolge diverse funzioni: \nStruttura.\nLa cute \u00e8 formata da tre parti: l'\"epidermide,\" il \"derma e l\u2019ipoderma\" che rappresentano rispettivamente un epitelio di rivestimento pavimentoso pluristratificato cheratinizzato e un tessuto connettivo di sostegno e originano da ectoderma e mesoderma.\nEpidermide.\nL'epidermide \u00e8 lo strato epiteliale della pelle e, come tale, non \u00e8 vascolarizzato e il suo nutrimento dipende dalla diffusione di metaboliti ed ossigeno dallo strato pi\u00f9 superficiale del derma. Con uno spessore che varia dai 50\u00a0\u00b5m a 1,5\u00a0mm, \u00e8 costituita da diversi strati disposti dalla profondit\u00e0 alla superficie che rispecchiano il ciclo vitale delle cellule epiteliali presenti, i \"cheratinociti\". L'ultimo strato \u00e8 costituito da cheratinociti morti che formano la cosiddetta \"cheratina\".\nDall'interno all'esterno gli strati sono:\nGiunzione dermoepidermica.\nLa giunzione dermoepidermica costituisce il limite fra epidermide e derma ed \u00e8 costituita da una membrana basale alla dipendenza di entrambi gli strati. \u00c8 costituita da tre lamine:\nLa presenza di un vero e proprio cemento viscoso fra epidermide e derma costituito da filamenti di cheratina che uniscono il derma al citoscheletro dei cheratinociti basali attraversando le tre lamine garantisce la stabilit\u00e0 tra i due strati. Anche le ghiandole sudoripare eccrine contribuiscono determinando lunghi prolungamenti epiteliali che penetrano in profondit\u00e0 nelle papille dermiche.\nLa membrana basale, oltre a tenere saldamente legate epidermide e derma fra loro, permette anche lo scambio di ossigeno e metaboliti necessario alla sopravvivenza dell'epidermide che non \u00e8 vascolarizzata.\nDerma.\nIl derma \u00e8 l'ultimo strato della pelle, nonch\u00e9 il pi\u00f9 profondo. \u00c8 costituito da tessuto connettivo lasso e denso ed \u00e8 formato da una parte \"papillare\" ed una \"reticolare\". Essendo un connettivo \u00e8 vascolarizzato e presenta la via di diffusione che i metaboliti e l'ossigeno compiono per arrivare dal sangue all'epidermide. Le numerose anse epidermiche che costituiscono le creste e i solchi si giustappongono con strutture analoghe nel derma denominate \"papille dermiche\", strutture coniche provviste di un'ansa capillare e di numerose terminazioni nervose. Ricco di fibre collagene ed elastiche conferisce elasticit\u00e0 e resistenza alla cute. Continua senza un netto distacco con l'ipoderma.\nPropriet\u00e0 meccaniche.\nIn quanto tessuto molle, la cute possiede un particolare comportamento meccanico se sottoposta a trazioni. La pelle intatta possiede una tensione interna, simile a quella di una muta in neoprene tesa sul corpo di un subacqueo. L'esecuzione di tagli profondi nella pelle determina una sua retrazione che allontana i lembi della ferita, allargandola.\nCaratteri superficiali.\nNella cute sono presenti diverse strutture, che coinvolgono sia l'epidermide che il derma, che contribuiscono all'irregolarit\u00e0 della superficie. La pelle \u00e8 caratterizzata da:\nDermatoglifi.\nLa disposizione delle creste cutanee sulle falangi distali di mani e piedi porta alla formazione di particolari disegni noti come \"impronte digitali\" o pi\u00f9 propriamente \"dermatoglifi\". Al centro di ognuna di queste strutture \u00e8 presente la \"rosetta tattile\", una piccola protuberanza ovoidale o rotonda che possiede numerose terminazioni nervose. Le rosette dell'uomo sono piccole e poco marcate, mentre in altri mammiferi sono pi\u00f9 evidenti.\nInvecchiamento.\nMan mano che la pelle invecchia, diventa sempre pi\u00f9 sottile e fragile, a causa del fatto che la rigenerazione cellulare diventa pi\u00f9 lenta e passa dalle normali 2-3 settimane a 4 o addirittura 6 settimane. Questo avviene a causa del diradamento degli ormoni tiroidei che ne regolano il funzionamento. Le rughe sono una conseguenza della diminuzione dell'elasticit\u00e0 della pelle, e non solo dell'invecchiamento. Infatti \u00e8 possibile riscontrare rughe anche in soggetti molto giovani, questo \u00e8 dovuto al fatto che le rughe si formano dove avvengono i movimenti muscolari pi\u00f9 importanti, che richiedono alla pelle un'elasticit\u00e0 particolare.\nLa superficie della cute non \u00e8 uniforme, ha un disegno molto complesso e varia da zona a zona per la presenza di solchi superficiali paralleli che determinano, soprattutto nei polpastrelli, delle figurazioni caratteristiche (dermatoglifi) che variano da individuo a individuo. Sulle palme delle mani e sulle piante dei piedi sono presenti inoltre solchi profondi, mentre nelle zone sottoposte a movimento articolare sono presenti pieghe cutanee; le \"rughe\" che si formano sul volto e sul collo degli individui dopo una certa et\u00e0 sono dovute alla perdita di elasticit\u00e0 della pelle.\nPigmentazione.\nIl colore della pelle nell'uomo dipende da molte variabili (spessore dello strato corneo, stato di sanguificazione, presenza e assorbimento ottico di melanina, betacarotene, emoglobina). Pertanto il colore varia non solo tra i vari gruppi etnici, ma anche da individuo a individuo e varia anche nei diversi distretti corporei di uno stesso individuo.\nLa pigmentazione cio\u00e8 il colore, \u00e8 dovuta a particolari cellule dette cromatofori, questi possono essere melanofori, presenti sia nel derma che nell'epidermide, xantofori o iridofori presenti nel derma.\nIl colore della pelle dipende principalmente dalla melanina, la quale pi\u00f9 \u00e8 concentrata e pi\u00f9 conferir\u00e0 una colorazione scura alla pelle, questa colorazione viene stimolata durante il periodo caldo, conferendone una maggiore colorazione e proteggendo la pelle dall'invecchiamento.\nUna volta passata la stagione calda la pelle abbronzata pu\u00f2 rimuoversi gradualmente o in modo adeso, formando le pellicine.\nIgiene.\n\u00c8 uso comune presso le moderne societ\u00e0 umane la pulizia frequente della pelle, tesa principalmente a mantenere un certo livello igienico, poich\u00e9 una scarsa pulizia favorisce e il diffondersi di elementi patogeni e malattie. \nTale pratica aiuta la pelle a svolgere e conservare le sue funzioni di rivestimento, protezione, secrezione, termoregolazione, sensoriale e immunitaria, ma va considerato che anche in assenza tali attenzioni la pelle \u00e8 comunque in grado di svolgere i propri compiti in modo eccellente.\nCon lo sviluppo recente di una societ\u00e0 complessa e che rende necessario un maggior contatto tra gli individui, anche ben oltre le distanze di intimit\u00e0 reciproca, \u00e8 emerso il bisogno di attenuare e contenere l'odore corporeo in maniera pi\u00f9 rigorosa e di praticare regole di igiene pi\u00f9 rigorose di quanto si facesse in passato, quindi dai due lavacri annuali con sapone del Rinascimento si \u00e8 passati a pratiche molto pi\u00f9 intense e delicate.\nOccorre per\u00f2 considerare che il lavaggio dell'epidermide (pelle) con detergenti, se praticato in maniera intensa ha un effetto aggressivo ed esfoliante, per cui a fronte di una rimozione di sporcizia si pu\u00f2 avere anche la rimozione dello strato protettivo naturale, ad esempio dello strato sebaceo superficiale che mantiene alla pelle la condizione di essere soffice e morbida. L'uso intenso di saponi o di detergenti pu\u00f2 produrre quindi uno stato temporaneo di diminuita protezione dei sistemi propri della pelle e un peggioramento dello stato della stessa, che rientra nella norma dopo qualche ora. A tale stato si pu\u00f2 ovviare con prodotti naturali o anche artificiali particolari.\nL'aumentato utilizzo frequente di materiali detergenti o accessori di sintesi (non naturali), ha posto la necessit\u00e0 di chiarire gli effetti collaterali delle sostanze usate.\nIn passato, nel corso dei secoli, quando lo sviluppo civile ha imposto addensamenti di popolazione, le societ\u00e0 hanno spesso sviluppato strutture urbanistiche, e comportamenti sociali relativi, di grande importanza sanitaria e sociale per quella parte del corpo che in ultima analisi \u00e8 lo strato di contiguit\u00e0 col mondo esterno e con gli altri individui. In questo senso si collocano le terme romane o giapponesi, in cui la cura e lo stimolo di questa \"frontiera\" di contatto ha comportato complessi rituali sociali, e comportamentali (uso di unguenti, pratica dei massaggi, ecc.) anche non strettamente legati al solo aspetto igienico.\nAnnessi cutanei.\nGli annessi cutanei sono strutture legate e presenti nella pelle. Tra di essi si annoverano: unghie, peli, ghiandole sudoripare, ghiandole sebacee e, in un certo qual modo, anche la ghiandole mammarie.\nLesioni e alterazioni.\nLa pelle pu\u00f2 andare incontro a:\nLa disciplina che studia la prevenzione e trattamento delle lesioni cutanee croniche si chiama \"vulnologia\".\nLa pelle, se danneggiata, tende a guarire formando una cicatrice, spesso con perdita di pigmentazione. \nLa branca della medicina che studia la pelle si chiama dermatologia.\nPolitica.\nIl colore della pelle ha in passato coinvolto la politica e instaurato anche dei regimi militari di soppressione."}
{"id": "252805", "revid": "44638", "url": "https://it.wikipedia.org/wiki?curid=252805", "title": "Anni 3200 a.C.", "text": ""}
{"id": "252806", "revid": "834", "url": "https://it.wikipedia.org/wiki?curid=252806", "title": "Azienda rilievo alienazione residuati", "text": ""}
{"id": "252810", "revid": "239497", "url": "https://it.wikipedia.org/wiki?curid=252810", "title": "Loiri Porto San Paolo", "text": "Loiri Porto San Paolo (\"L\u00f2iri-Poltu Santu Paulu\" in gallurese, ) \u00e8 un comune sparso italiano di 3 633 abitanti della provincia di Sassari in Sardegna.\nGeografia fisica.\nTerritorio.\nIl capoluogo comunale, Loiri, si trova pochi chilometri nell'entroterra, mentre l'estesa Porto San Paolo, sul mare, possiede un attrezzato porto turistico.\nStoria.\nL'attuale territorio di Loiri Porto San Paolo risulta abitato da tempi molto antichi. Gi\u00e0 in et\u00e0 medievale erano presenti alcune comunit\u00e0, come testimonia la chiesa presente in localit\u00e0 S.Giusta, che era importante sede di culto del giudicato di Gallura. In realt\u00e0 il territorio non pu\u00f2 essere attribuito totalmente alla regione storica della Gallura. La parte pi\u00f9 occidentale \u00e8 storicamente facente parte della baronia di Silvas de Intro, collegata da secoli alla regione storica del Monteacuto. Il confine netto tra le due regioni storiche passa grossomodo in mezzo al territorio comunale, dividendolo in due parti pressoch\u00e9 uguali. Dal confine con Padru, in localit\u00e0 Li Tre Puntitti, si segue l'andamento delle sommit\u00e0 della catena montuosa verso Punta La ceddha, Punta Lacabatu, Punta Santu Paulu, Punta Maruddu e Funtana Barattu, per poi seguire il confine con Olbia fino a Zappal\u00ec, Enas e Su canale. Il territorio cos\u00ec delimitato, che corrisponde pi\u00f9 o meno al circondario di Loiri e Azzan\u00ec, ancora nella seconda met\u00e0 dell'Ottocento era chiamato Silvas de Intro in parecchi documenti ufficiali e a dispetto della lingua che vi si parla \u00e8 da considerarsi, al pari delle vallate di Berchiddeddu, come regione storica Monteacuto e non Gallura.\nIn epoca feudale, durante la dominazione aragonese e spagnola, il territorio era parte di un esteso feudo detto encontrada di Gallura, di cui costituiva l'estrema propaggine sud-orientale. Era classificato come \"salto\". Con questo termine si intendevano alcune aree selvagge e boscose all'interno di un feudo, territori in genere usati per la raccolta di legna e per il pascolo del bestiame suino (a causa della presenza di numerosi alberi ghiandiferi), o periodicamente affittati a pastori transumanti.\nAnche con la dismissione dei feudi e con la formazione dei moderni comuni attorno alla met\u00e0 dell'Ottocento, la zona continu\u00f2 a essere amministrata dal comune di Tempio Pausania, riuscendo solo nel 1979 a costituirsi in comune autonomo.\nIl territorio costiero, dove ora si trova Porto San Paolo, era in passato poco abitato e per vari secoli ritenuto insicuro a causa della malaria e delle frequentazioni delle navi barbaresche. Queste ultime durarono in Sardegna fino ai primi dell'Ottocento, mentre la malaria pot\u00e9 essere debellata dall'Isola solo negli anni successivi alla seconda guerra mondiale. Il territorio costiero di Porto San Paolo era, cos\u00ec come gran parte delle coste galluresi, sede di traffici e contrabbando fino ai primi del Novecento. Porto San Paolo era anche frequentato da pescatori, spesso provenienti dall'isola di Ponza. In decenni recenti, invece, lo stesso territorio di costa ha riscosso particolare successo come centro di villeggiatura, il che ha portato a uno sviluppo urbanistico particolarmente intenso.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 210 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\n\u00c8 basata sul turismo balneare e alberghiero, trainata dalla vicina Costa Smeralda e da Porto Rotondo, ma anche sulla pesca, l'agricoltura e l'allevamento.\nImportante \u00e8 anche la vicinanza alla citt\u00e0 di Olbia che, con l'aeroporto Costa Smeralda, ha favorito l'afflusso del turismo. Negli ultimi decenni si \u00e8 notato un aumento progressivo di residenti provenienti soprattutto dal nord Italia e dalla Germania.\nInfrastrutture e trasporti.\nDa Porto San Paolo partono collegamenti giornalieri con l'isola di Tavolara. Da ricordare \u00e8 anche la minore e meno conosciuta, perch\u00e9 di propriet\u00e0 privata, isola di Molara. Porto San Paolo si trova a met\u00e0 strada tra Olbia e San Teodoro, ci\u00f2 significa che chiunque passi per la SS 125 che costeggia la zona nord-orientale della Sardegna dirigendosi verso uno o verso l'altro approdo turistico, transita nel territorio del paese. Inoltre il territorio comunale usufruisce degli svincoli (uno \u00e8 in fase di progettazione, l'altro \u00e8 pienamente disponibile) sulla SS 131 DCN per la cittadina."}
{"id": "252811", "revid": "1305772", "url": "https://it.wikipedia.org/wiki?curid=252811", "title": "More Hot Rocks (Big Hits &amp; Fazed Cookies)", "text": "More Hot Rocks (Big Hits &amp; Fazed Cookies) \u00e8 un album raccolta dei Rolling Stones pubblicato negli Stati Uniti l'11 dicembre 1972 dalla casa discografica ABKCO Records di propriet\u00e0 del loro ex manager Allen Klein, che aveva preso il controllo di tutto il materiale pre-1971 della band. il disco contiene oltre alle varie \"hits\", numerosi brani che erano stati esclusi dagli album americani.\nIl disco.\nDato che la compilation \"Hot Rocks 1964-1971\" si era rivelata un notevole successo commerciale, Klein ne pianific\u00f2 subito un seguito. Tuttavia, il progetto iniziale che aveva coinvolto anche Andrew Loog Oldham di immettere sul mercato una nuova compilation di inediti e rarit\u00e0 intitolata \"Necrophilia\", venne cancellato poich\u00e9 Klein stesso non era soddisfatto del materiale selezionato da Oldham. Al suo posto usc\u00ec \"More Hot Rocks (Big Hits &amp; Fazed Cookies)\".\nDescrizione.\nL'album include 7 canzoni mai apparse in precedenza negli Stati Uniti: \"Come On\", \"Bye Bye Johnny\", \"I Can't Be Satisfied\", \"Long Long While\", \"Money\", \"What to Do\", e \"Poision Ivy\". In aggiunta \u00e8 presente un remixaggio di \"Child of the Moon\" (lato-B del singolo \"Jumpin' Jack Flash\") in precedenza inedito sia in America che in Europa.\nI brani non sono presentati in ordine cronologico di composizione o pubblicazione, rendendo la raccolta una compilation atipica rispetto ai soliti \"greatest hits\" (cosa che l'album infatti non \u00e8 non contenendo i brani pi\u00f9 famosi degli Stones). Questa la scaletta dei pezzi inclusi con la descrizione specifica e la data di registrazione:\nPubblicazione e accoglienza.\nInizialmente il doppio album venne pubblicato solo per il mercato statunitense nel dicembre 1972, raggiungendo la posizione numero 9 in classifica. Come il suo predecessore \"Hot Rocks 1964\u20131971\", \"More Hot Rocks (Big Hits &amp; Fazed Cookies)\" non ebbe lo status di uscita ufficiale in Gran Bretagna fino al 21 maggio 1990.\nRistampa CD 2002.\nNell'agosto 2002, \"More Hot Rocks (Big Hits &amp; Fazed Cookies)\" \u00e8 stato ristampato in una nuova edizione CD e SACD dalla ABKCO Records con l'aggiunta di tre tracce bonus: \"Poison Ivy (Version 2)\", da \"The Rolling Stones\"; \"Everybody Needs Somebody to Love\", da \"The Rolling Stones No.2\" (una take differente rispetto a quella presente su \"The Rolling Stones, Now!\"); e \"I've Been Loving You Too Long\", incisa nel 1965, e successivamente fatta oggetto di sovraincisioni di urla del pubblico per l'album live americano \"Got Live If You Want It!\". Le ultime due furono prodotte da Andrew Loog Oldham, mentre la prima da Eric Easton."}
{"id": "252814", "revid": "104458", "url": "https://it.wikipedia.org/wiki?curid=252814", "title": "Indoeuropei", "text": "Con il termine Proto-Indoeuropei si indica una popolazione preistorica caratterizzata dall'uso linguistico del proto-indoeuropeo, che, all'incirca 5000 anni fa, migr\u00f2 dall'Eurasia centrale in Europa, Asia occidentale, Asia centrale e subcontinente indiano, mentre col solo Indoeuropei ci si riferisce a volte anche agli esiti demografici e linguistici di queste migrazioni.\nTale dibattuta teoria, ipotizzata dapprima su base puramente linguistica (Georges Dum\u00e9zil ed \u00c9mile Benveniste), \u00e8 stata poi suffragata dalla comparazione dei vari elementi culturali e religiosi, convalidata da ricerche archeologiche (Marija Gimbutas) e definitivamente confermata da dati genetici.\nL'origine della teoria: la lingua comune.\nLa teoria dell'esistenza di una proto-popolazione nasce da studi linguistici e precisamente dalla linguistica comparativa, la quale ha mostrato come si possano identificare in popolazioni tra loro distanti, anche geograficamente, forti caratteristiche comuni, non solo nel lessico, ma anche nella morfologia linguistica, nella grammatica e addirittura nella cultura.\nCome hanno sottolineato studiosi come Georges Dum\u00e9zil ed \u00c9mile Benveniste ci sono forti parentele linguistiche, testimoniate dai numerosi vocaboli aventi l'etimo in comune e che investono diverse aree d'interesse (la religione, le istituzioni, la famiglia, l'agricoltura, ecc.), nonch\u00e9 l'ideologia tripartita, ossia la suddivisione della realt\u00e0 esistente all'interno di tre funzioni specifiche (sacrale, guerriera, produttiva) la quale si ritrova, consapevolmente come tale, soltanto presso i popoli di stirpe indoeuropea.\nQuesti studi si basano su analisi linguistiche ed antropologiche, che pervengono ad una proto-cultura, una proto-popolazione e una proto-lingua.\nNomadi pastori e guerrieri.\nL'ipotesi pi\u00f9 diffusa sulla tipologia di popolazione \u00e8 quella di un popolo di guerrieri nomadi che, migrando dalle sue sedi originarie a causa della scarsit\u00e0 di risorse, avrebbe travolto le altre civilt\u00e0 sue contemporanee, grazie alle innovazioni tecnologiche come l'uso del cavallo, del carro e poi del carro da guerra.\nSoprattutto fra gli indoeuropeisti di scuola tedesca, tra cui Gustaf Kossinna, uno dei principali sostenitori della teoria nordica, lo studio sull'origine degli indoeuropei veniva mischiato con lo studio sull'origine dei Germani, che si presentavano come guerrieri nomadi, in opposizione alla sedentaria civilt\u00e0 mediterranea greco-latina. Andando assai pi\u00f9 indietro nel tempo, nelle tradizioni fra storia e leggenda che circondano l'origine dell'et\u00e0 antica mediterranea, agli studiosi si offriva il modello dell'invasione dorica che, intorno al 1100 a.C. avrebbe spazzato via la civilt\u00e0 micenea preesistente, anch'essa indoeuropea (e non meno guerriera, visto che aveva sopraffatto la civilt\u00e0 asiatica dei Troiani). Quanto al ramo indiano dell'indoeuropeo, o \"indo-germanico\",si \u00e8 ravvisato nei \"Veda\", come nei pi\u00f9 tardi poemi epici \"Mah\u0101bh\u0101rata\" e \"R\u0101m\u0101ya\u1e47a\", il sovrapporsi, a genti preindoeuropee, di una societ\u00e0 guerriera, non dissimile da quella descritta nei poemi omerici.\nGli Indoeuropei erano quindi una popolazione nomade primitiva, guerriera e patriarcale che si sovrappose, in una o pi\u00f9 fasi, alle popolazioni preindoeuropee, soggiogandole e dominandole come \u00e9lite guerriera, imponendo la propria lingua alle genti sottomesse (secondo un modello che Colin Renfrew e altri studiosi definiscono \u00abderiva linguistica per sovrapposizione di un'\u00e9lite\u00bb).\nQuesto era l'archetipo dell'indoeuropeo, o \"ario\", e a dare forza a questa ipotesi vi erano indizi indiretti provenienti da aree tutt'altro che nordiche (ad esempio, gli eroi achei di Omero sono biondi, quella che veniva considerata la pi\u00f9 achea e la pi\u00f9 guerriera delle dee di Omero, Atena, ha, secondo l'interpretazione pi\u00f9 diffusa dell'epiteto che la caratterizza, cio\u00e8 Glaucopide, gli occhi glauchi, cio\u00e8 blu-verdi o blu-grigi, oltre ai capelli biondi).\nTuttavia, mentre la superiorit\u00e0 degli indoeuropei nell'allevamento equino e nei primi rudimentali mezzi da trasporto \u00e8 testimoniata dalla lingua ricostruita, con parole comuni per \u00abcavallo\u00bb (*\"h\u2081\u00e9\u1e31wos\") e \u00ab(tras)portare\u00bb (*\"ue\u01f5\u02b0-\"), non vi sono tracce linguistiche che possano provare una superiorit\u00e0 nella metallurgia, anzi la maggior parte dei termini indoeuropei relativi alla metallurgia sono prestiti successivi, anche tra diverse lingue indoeuropee, o con lingue di sostrato non-indoeuropeo; anche il vocabolario guerriero e militare \u00e8 molto limitato e differente da popolo a popolo e da lingua a lingua. Di fatto linguisticamente \u00e8 inequivocabile la comune discendenza da un popolo di pastori e agricoltori che costruiva cittadelle su alture fortificate (*\"pl\u0325H-s\"*) e che probabilmente conobbe presto il carro (prima trainato da buoi e poi da cavalli), ma non era in origine particolarmente versato alla metallurgia e alla guerra, imparando per\u00f2 (come dimostrano i ritrovamenti archeologici) molto presto le tecniche militari e metallurgiche dei vicini.\nRazza ariana.\nQuesta tesi ricostruiva gli Indoeuropei come un popolo guerriero ma militarmente pi\u00f9 affermato degli altri sotto altri aspetti legati in particolar modo all'uso di strumenti da guerra (cavallo, carro), alla struttura sociale ed all'aspetto rituale-spirituale.\nTali interpretazioni in molti casi avallarono varie dottrine aggressive e razziste, che hanno segnato la storia del mondo fra Ottocento e Novecento: dalla legittimazione del colonialismo imperialista delle potenze europee fino alle politiche antisemite del nazionalsocialismo.\nIl problema dell'Urheimat.\nMolto sentito era il problema di comprendere la patria di provenienza (\"Urheimat\") di questa ondata migratoria ed i motivi che l'avrebbero provocata.\nTale ricerca ha dato luogo ad un ampio ventaglio di ipotesi; la patria di origine \u00e8 stata di volta in volta identificata: nell'India, nelle regioni baltiche, in Scandinavia meridionale e nella Germania settentrionale, nella regione danubiana, nella Russia meridionale, nei Balcani o nell'Anatolia.\nCollegato al problema della patria originaria \u00e8 il dilemma relativo alla cronologia della diffusione degli Indoeuropei: le ipotesi principali (epoca e luogo di partenza della loro diffusione) fanno attualmente capo a quattro orientamenti di massima:\nL'invasione calcolitica (Marija Gimbutas).\nL'interpretazione maggiormente accettata oggi, perch\u00e9 suffragata dai dati genetici, in particolare dalle fondamentali ricerche di paleogenetica eseguite da pi\u00f9 laboratori, \u00e8 stata fornita dalla studiosa lituana Marija Gimbutas. La Gimbutas ha vagliato le testimonianze delle culture materiali dell'est europeo, identificando gli Indoeuropei con una cultura guerriera dell'et\u00e0 del rame (epoca: circa 4000 - 2000 a.C.): la cultura kurgan, cos\u00ec denominata a partire dalle grandi sepolture a tumulo (i \"kurgan\" appunto) che la caratterizzano, tombe nelle quali venivano seppelliti i principi locali insieme alle loro mogli e concubine, agli schiavi ed a tutto il s\u00e9guito, secondo un'usanza diffusa in molte civilt\u00e0 antiche.\nDagli studi della Gimbutas emerge un quadro abbastanza semplice e lineare della comparsa degli Indoeuropei sulla scena della storia: migrando dalle loro regioni d'origine (\"Urheimat\" collocata tra il Volga e il Dnepr), le popolazioni indoeuropee si sarebbero sovrapposte un po' ovunque (dall'Europa occidentale all'India) alle popolazioni neolitiche preindoeuropee, come \"\u00e9lite\" guerriere tecnicamente pi\u00f9 avanzate, imponendo alle popolazioni sottomesse la loro lingua, la loro struttura sociale e la loro religione.\nNonostante l'eseguit\u00e0 numerica di tali popolazioni rispetto alle popolazioni agricole, da questi movimenti demografici \u00e8 scaturita l'attuale omogeneit\u00e0 linguistica delle popolazioni indo-europee. Numerose sono state le teorie proposte per spiegare tale situazione, in primo luogo la supposta superiorit\u00e0 militare degli Jamna, ma anche in questo caso la ricerca genetica ha dato il suo definitivo contributo: sembra infatti che i pastori nomadi abbiano portato con s\u00e9 non solo la lingua e la religione, ma anche il batterio della peste polmonare, che avrebbe contribuito alla decimazione di gran parte delle popolazioni native.\nCause di migrazione.\nMentre la \"teoria di Renfrew\" \u00e8 autoesplicativa, in quanto i coltivatori hanno necessit\u00e0 di migrare alla ricerca di nuove terre a causa della crescita demografica, la ricerca delle cause innescanti le migrazioni degli indoeuropei ha senso solo nel contesto della \"teoria kurganica\".\nAlcuni studiosi hanno tentato di spiegare la diffusione degli indoeuropei e delle loro lingue con il tipo di economia pastorale-seminomade che li caratterizzava, unitamente al carattere virilocale e guerriero che la societ\u00e0 indoeuropea tarda, kurganica (sviluppatasi dalle antichissime forme di societ\u00e0 a \"chiefdom\", in principio sostanzialmente egualitarie) sembra mostrare. La prima avanzata degli Indoeuropei, secondo questi studi, \u00e8 caratterizzata da una sorta di lenta espansione a partire dal pi\u00f9 arcaico nucleo uralo-pontico della cosiddetta \"Urheimat\".\nLa diffusione delle tecniche agricole nella zona uralo-pontica deve aver fornito alla popolazione cromagnonoide dell'area una potente spinta di avanzamento, che deve probabilmente aver determinato la \"conquista\" (o la pacifica occupazione per crescita del volume demografico) delle aree immediatamente limitrofe al rifugio postglaciale nord-pontico. A ci\u00f2 si saranno aggiunte, come molle di espansione, primitive relazioni di carattere commerciale, le ricadute tecnologiche della domesticazione del cavallo, la pastorizia nomade (che si evolve in relazione con comunit\u00e0 agricole preesistenti) e la diffusione della metallurgia del rame e del bronzo, che secondo alcuni studiosi potrebbero anche essere nate in Europa orientale in maniera del tutto indipendente rispetto a ci\u00f2 che accadeva nella cosiddetta Mezzaluna Fertile.\nAssai verosimilmente, alla vigilia del distacco del ramo anatolico, il pi\u00f9 antico, le popolazioni di lingua indoeuropea occupavano gi\u00e0 un'area alquanto vasta, dalla zona a ridosso del basso Danubio fino alle steppe dell'Asia centrale. Questa primitiva \"IndoEuropa\", semplicemente una sorta di \"Urheimat\" espansa, era probabilmente gi\u00e0 in parte differenziata in dialetti, o comunque attraversata da fenomeni vistosi di variazioni diatopiche, che nella loro complessit\u00e0 prefiguravano, per alcuni aspetti, le famiglie indoeuropee storicamente note, ma sicuramente mostravano anche identit\u00e0 e fisionomie dialettali proprie, molte delle quali andate perdute.\nLa successiva espansione \"violenta\" parrebbe essere dovuta ad irregolari dinamiche di gemmazione, occasionate da relazioni non sempre facili con le comunit\u00e0 pre-indoeuropee vicine alle regioni esterne dell\"'Urheimat\" allargata della pi\u00f9 tarda fase unitaria. Tali gemmazioni, conclusesi di volta in volta con la sovrapposizione, ora definitiva, ora instabile e transitoria, di \"\u00e9lite\" militari indoeuropee ai popoli preesistenti, si manifestano come il portato di fenomeni di incertezza nelle aree di confine fra popolazioni preistoriche e protostoriche eterogenee. Cos\u00ec, ad esempio, la penetrazione del ramo anatolico nei Balcani potrebbe essere stata inizialmente prodotta dall'interesse non proprio benevolo di alcuni capi-guerrieri per la prosperit\u00e0 delle vicine popolazioni danubiane.\nLa pi\u00f9 tarda presenza di tracce indo-arie in dinastie medio-orientali, ad esempio i Mitanni, ci parla dell'avvento di piccoli gruppi di avventurieri protostorici in cerca di fortuna (un po' come certe bande di Normanni nell'Europa medievale). L'irregolarit\u00e0 e la saltuariet\u00e0, cos\u00ec come gli esiti molteplici di tali movimenti di piccoli gruppi a partire dal Bassopiano sarmatico, determina un quadro complesso, in cui l'avvento delle singole sottofamiglie linguistiche nelle aree nelle quali poi si ritrovano in et\u00e0 storica, non \u00e8 riconducibile sempre e comunque ad una e una sola causa di migrazione (propriamente, non si pu\u00f2 nemmeno parlare di migrazioni). Ed \u00e8 questa situazione frastagliata a rendere problematica agli studiosi l'identificazione di precise e univoche motivazioni per il diffondersi delle lingue indoeuropee."}
{"id": "252819", "revid": "287204", "url": "https://it.wikipedia.org/wiki?curid=252819", "title": "Magnum", "text": ""}
{"id": "252820", "revid": "2034231", "url": "https://it.wikipedia.org/wiki?curid=252820", "title": "Only Built 4 Cuban Linx...", "text": "Only Built 4 Cuban Linx... \u00e8 il primo disco solista di Raekwon.\nIl disco.\n\"Only Built 4 Cuban Linx...\" (abbreviato spesso come \"OB4CL\") \u00e8 il primo disco nella storia del rap ad usare, nelle parti strumentali, gli strumenti della cultura italo-americana. Di conseguenza troviamo mandolini, archi e altri suoni raffinati. I testi sono coerenti con le basi e il Wu-Tang Clan si trasforma in una famiglia mafiosa. Ogni componente del gruppo adotta un nuovo nome. Per esempio, Masta Killa diventa Noodles, mentre RZA diventa Bobby Steels. A duettare in quasi tutte le tracce \u00e8 Ghostface Killah, qui con lo pseudonimo di Tony Starks, il quale sforner\u00e0 un anno dopo il suo disco solista \"Ironman\". In \"Only Built 4 Cuban Linx...\" compare per la prima volta Cappadonna, il decimo membro onorario della crew di New York. Lo stile di \"OB4CL\" sar\u00e0 ripreso da artisti come Nas e Mobb Deep.\nTracce.\nWu-Gambinos.\n\"Wu-Gambinos\" \u00e8 il pezzo che meglio rappresenta \"Only Built 4 Cuban Linx...\". Il beat, confezionato da RZA, \u00e8 un pregevole mix di violini, pianoforti e batterie. La stessa atmosfera delle altre tracce, con un campionamento che ci rimanda a film come \"Il padrino\". Nella track compaiono diversi nomi del Wu-Tang Clan: Method Man, Masta Killa, GhostFace Killah, RZA e ovviamente Raekwon. Tutti i 5 MC superano la prova a pieni voti. I pi\u00f9 meritevoli sono probabilmente Method Man e Masta Killa. Il tema di \"Wu-Gambinos\" riguarda sempre la vita criminale e le pianificazioni contro la legge. L'introduzione \u00e8 un vero dialogo tra i vari elementi del gruppo e vengono citati tutti i nickname del Wu-Tang Clan versione mafia."}
{"id": "252826", "revid": "44638", "url": "https://it.wikipedia.org/wiki?curid=252826", "title": "Anni 3000 a.C.", "text": ""}
{"id": "252829", "revid": "104458", "url": "https://it.wikipedia.org/wiki?curid=252829", "title": "Campionati mondiali di sci alpino 1989", "text": "I Campionati mondiali di sci alpino 1989 si svolsero a Vail (7 gare) e a Beaver Creek (5 gare, comprese 3 su 4 di combinata) in Colorado negli Stati Uniti dal 29 gennaio al 12 febbraio 1989."}
{"id": "252830", "revid": "1543377", "url": "https://it.wikipedia.org/wiki?curid=252830", "title": "Pace di Nicia", "text": "La pace di Nicia \u00e8 un trattato di pace stipulato fra Atene e Sparta, firmato da re Plistoanatte e Nicia, che prevedeva una pace cinquantennale al termine della guerra Archidamica; il nome di questo trattato \u00e8 spesso usato anche per indicare il periodo di pace che ne segu\u00ec, compreso fra il 421 a.C. ed il 414 a.C., anno della ripresa della guerra.\nFase della guerra, che era stata conclusa principalmente per la sconfitta ateniese presso Anfipoli, ad opera di Brasida, generale spartano la cui morte (insieme a quella di Cleone) rese pi\u00f9 agevole l'instaurazione di trattative.\nCause.\nSparta temeva che la fine dell'accordo di pace trentennale con Argo nel 446 a.C., potesse unire la citt\u00e0 del Peloponneso all'acerrima nemica. Nel 421 a.C. infatti, allo scadere del trattato con Sparta, Argo rifiut\u00f2 di rinnovare il trattato adducendo come scusa la mancata restituzione del territorio della Cinuria che gli Spartani avevano assegnato agli esuli di Egina nel 431 a.C. e che gli Argivi reclamavano come loro. \nPer di pi\u00f9 le citt\u00e0 dell'Elide e Mantinea si allearono ad essa, affrancandosi dall'egemonia spartana.\nAtene ritrova nella rinfrancata citt\u00e0 di Tebe vittoriosa a Delio la spina sul fianco del suo impero.\nConseguenze.\nSi tratt\u00f2 in realt\u00e0 di un periodo di riarmo, prima che riprendesse il conflitto, dove le due polis svolsero un ingente lavoro diplomatico. Primo per rinsaldare le alleanze all'interno delle rispettive leghe, secondo per tenere a bada le citt\u00e0 meno propense alla pace, come Corinto e Megara (il cui porto meridionale era in mano ateniese) uscite malconce dalla trattativa avendo perso gran parte della loro sfera di influenza, specialmente commerciale.\nAd Atene questa fase vide l'affermazione di Nicia da una parte, e dell'emergente e scalpitante Alcibiade dall'altra; quest'ultimo sostenne il progetto di una spedizione in Sicilia allo scopo di consolidare la sua posizione indebolita dopo anni di guerra.\nNel frattempo Sparta vinse la battaglia di Mantinea (418 a.C.) consolidando la sua influenza sul Peloponneso ed il suo peso nella Lega peloponnesiaca.\nMentre \"Atene partiva per la Sicilia\", con Alcibiade e Nicia, Sparta allestiva trattative con la Persia di Dario II; Alcibiade disert\u00f2 in corso di campagna perch\u00e9 accusato del cosiddetto \"scandalo delle erme\" e, piuttosto che presentarsi al cospetto dei giudici in patria, prefer\u00ec consegnarsi agli spartani. Mentre gli ateniesi realizzavano un risultato bellico disastroso, Sparta e Persia riaprirono unite le ostilit\u00e0."}
{"id": "252832", "revid": "287204", "url": "https://it.wikipedia.org/wiki?curid=252832", "title": "Anthony Celebrezze", "text": "Biografia.\nAntonio Giuseppe Cilibrizzi nacque a Anzi in provincia di Potenza, in una famiglia di tredici figli, da Rocco Cilibrizzi e Dorotea Marcogiuseppe. Emigr\u00f2 negli Stati Uniti con la famiglia a soli due anni di et\u00e0 e il cognome paterno fu americanizzato in Celebrezze. La famiglia si trasfer\u00ec a Cleveland, Ohio e, mentre il padre trov\u00f2 impiego come operaio ferroviario, egli si dedic\u00f2 al lavoro sin dalla tenera et\u00e0 di sei anni, iniziando come lustrascarpe e poi come venditore di giornali assieme al fratello, per migliorare la situazione economica della famiglia.\nNel frattempo, Celebrezze frequent\u00f2 la \"Cleveland Metropolitan School District\", in seguito si iscrisse alla John Carroll University e alla Ohio Northern University, laureandosi in legge nel 1936. Pratic\u00f2 per qualche tempo la professione di avvocato e, allo scoppi\u00f2 della seconda guerra mondiale, entr\u00f2 nella marina militare. Alla fine della guerra inizi\u00f2 la sua carriera politica.\nCarriera politica.\nFu eletto nel 1950 nelle file del partito democratico al senato dell'Ohio. Si dimise per candidarsi a sindaco di Cleveland. Vinse a sorpresa le elezioni e ricopr\u00ec la carica di sindaco di Cleveland dal 1953 al 1962 ricevendo quasi il 74 % dei consensi nell'ultima elezione. Nel 1958 si candid\u00f2 senza successo a governatore dell'Ohio.\nGrazie alla fama guadagnata come sindaco nel 1962 e fino al 1965 Celebrezze fu nominato ministro della salute, educazione e del welfare durante la presidenza di John Fitzgerald Kennedy prima e nel corso della presidenza di Lyndon B. Johnson poi. Fu anche grazie alla sua determinazione che il programma federale per l'assistenza sanitaria (Medicare) riusc\u00ec ad essere approvato al Congresso.\nNel 1965 il presidente Johnson lo nomin\u00f2 giudice del sesto circuito di corte d'appello. Celebrezze ha ricoperto tale carica fino alla morte avvenuta nel 1998.\nRiconoscimenti.\nGli uffici del governo statunitense a Cleveland e gli archivi della Ohio Northern University sono stati intitolati alla sua memoria."}
{"id": "252835", "revid": "767487", "url": "https://it.wikipedia.org/wiki?curid=252835", "title": "Rock 'n Rolling Stones", "text": "Rock 'n Rolling Stones \u00e8 un album raccolta dei Rolling Stones, pubblicato in Inghilterra, post-contratto, dalla casa discografica Decca Records nel giugno 1972.\nContiene tutti brani gi\u00e0 editi."}
{"id": "252836", "revid": "110157", "url": "https://it.wikipedia.org/wiki?curid=252836", "title": "Tical", "text": "Tical \u00e8 il primo album solista di Method Man.\nIl titolo deriva dalla sottrazione di \"Method Man\" (nome adottato in un secondo momento) al suo nome originale MethodTical MAN = MethodTical Man.\nIl disco.\nIl primo disco solista di Method Man \u00e8 anche uno dei primi esperimenti di doped sound nell'universo Wu-Tang Clan. La voce bassa e ipnotica di Mr.Meth si unisce infatti alle basi minimali di RZA, creando un prodotto pregevole ed omogeneo. La prima edizione di questo lavoro contiene il remix di \"All I Need\", nel quale compare la voce della cantante R'n'B Mary J. Blige. \"Tical\" viene poi rimasterizzato dalla Def Jam e vengono inserite nuove tracce bonus, ovvero il remix di \"Bring The Pain\", quello di \"Release Yo'Delf\" e il video di \"Bring the Pain\". \"Tical\" \u00e8 anche il primo disco solista di un membro del Wu-Tang ed \u00e8 uno dei massimi successi: arriva a conquistare il disco di platino.\nTracce.\nBring the Pain.\n\"Bring the Pain\" \u00e8 il singolo che ha trascinato \"Tical\" nelle classifiche americane. Un classico esempio del sound di Methical. Il \"beat\" di RZArecta, il quale contiene un ottimo pianoforte risonante, diventa all'istante un tappeto per tantissimi freestyle-contests, mentre il rapper non perde occasione per sfoggiare le sue qualit\u00e0. Molte delle frasi pronunciate da Meth in questa canzone diventeranno culto. Nel disco rimasterizzato dalla Def Jam vi \u00e8 anche il video di \"Bring The Pain\"."}
{"id": "252838", "revid": "1718925", "url": "https://it.wikipedia.org/wiki?curid=252838", "title": "Democrazia rappresentativa", "text": "La democrazia rappresentativa \u00e8 una forma di governo democratica nella quale i cittadini, aventi diritto di voto, eleggono direttamente dei rappresentanti per essere governati (in contrapposizione alla democrazia diretta).\nDescrizione.\nNella trattazione del filosofo greco Aristotele, la democrazia rappresentativa corrisponde alla \u03c0\u03bf\u03bb\u03b9\u03c4\u03b5\u03af\u03b1 (v. politeia), \"democrazia rappresentativa del ceto medio\", giusto mezzo o compromesso fra le due forme di governo degenerate dell'oligarchia e della tirannide: cariche elette come nell'oligarchia, ma indipendentemente dalla classe sociale-censo come nella tirannide. Il popolo \u00e8 diviso in classi sociali e la democrazia rappresentativa \u00e8 tanto pi\u00f9 stabile e tanto pi\u00f9 non degenerata, quanto pi\u00f9 \u00e8 numeroso il ceto medio e al suo interno distribuita la ricchezza, poich\u00e9 gli eletti -oggi diremmo lo Stato- si trovano a mediare e dover trovare una legge-compromesso fra gli opposti e legittimi interessi di parte, tanto pi\u00f9 facilmente ottenibile quanto pi\u00f9 questi interessi per ricchezza e virt\u00f9 non sono divergenti in partenza, come cio\u00e8 avviene quando sono concentrati in un ampio ceto medio.\nNegli ultimi anni un forte dibattito sulla crisi della democrazia rappresentativa ha investito in particolare l'America latina e l'Europa. Infatti a livello municipale in Brasile, in Italia, e in altri paesi, sono in via di sperimentazione forme di maggiore coinvolgimento dei cittadini e dei corpi intermedi (sindacati, associazioni, ecc.); queste iniziative di partecipazione sono volte ad affiancare, ai tradizionali organi istituzionali, assemblee e altre forme consultive. Questo modello, a met\u00e0 tra la democrazia rappresentativa e quella diretta, prende il nome di democrazia partecipativa.\nTassonomia.\nSono democrazie rappresentative le democrazie in cui \u00e8 presente un Parlamento o pi\u00f9 in generale un'assemblea legislativa. Le democrazie rappresentative si distinguono in democrazie parlamentari, se il parlamento ha i pi\u00f9 ampi poteri (a partire dalla fiducia obbligatoria all'esecutivo) oppure presidenziali o semipresidenziali se il presidente della repubblica o il capo dello stato ha poteri abbastanza estesi da essere concorrenziali a quelli dell'assemblea legislativa.\nInfluenza dei sistemi elettorali.\nSecondo i sostenitori del modello bipartitico, la presenza di soli due partiti porta alla formazione di governi stabili e maggioranze parlamentari che durano fino al termine della legislatura, senza elezioni anticipate, ma secondo i detrattori questo porta ad una ridotta sovranit\u00e0 popolare sullo Stato e un minor controllo diretto della vita politica tramite le elezioni.\nSecondo i sostenitori del modello proporzionale, invece, la presenza di pi\u00f9 partiti (con la presenza o meno di soglie di consenso per l'accesso al parlamento) permette di rappresentare pi\u00f9 fedelmente la nazione, ma per i detrattori questo trasforma i partiti in attori che di fatto controllano lo Stato con maggioranze variabili e spesso opportunistiche. \nEsiste poi il modello bipolare, applicato in Italia nella Seconda Repubblica: da un lato una serie di partiti costituisce una coalizione che viene premiata come in un sistema bipartitico, ma nella pratica la rappresentanza parlamentare - cos\u00ec ottenuta dai piccoli partiti - consente loro di condizionare l'attivit\u00e0 di governo o perfino di determinarne la fine; dall'altro lato, \"di fatto si \u00e8 prepotentemente imposta tramite i mass media e, spesso, tramite distorsioni e aggiramenti a opera del legislatore, la sensazione che si elegga direttamente il governo e il suo capo\", secondo \"una concezione del sistema politico italiano declinata su un versante di tipo \"neopresidenzialista\"; va da s\u00e9 che si tratta di un presupposto basato su un falso, essendo l\u2019Italia una repubblica parlamentare\".\nInfluenza del mandato imperativo.\nLa rappresentativit\u00e0 parlamentare \u00e8 divisa fra libert\u00e0 morale degli eletti e mandato imperativo.\nPer quanti sostengono la necessit\u00e0 di un mandato imperativo, in cambio di legislature di lunga durata, gli eletti politici dovrebbero avere degli obblighi di legge di fedelt\u00e0 al programma elettorale e al partito col quale i cittadini li hanno eletti. Il mandato imperativo sarebbe il contrappeso al ridotto ricorso alla consultazione elettorale e, lungo questa linea, si potrebbe persino arrivare a richiedere al candidato, prima delle elezioni, le cosiddette \"dimissioni in bianco\" o altro documento giuridicamente impegnativo.\nDiversamente, la scelta fatta dalle Costituzioni moderne \u00e8 quella del divieto di mandato imperativo: l'indicazione elettorale \u00e8 basata solamente su un patto di fiducia e un mero obbligo morale fra eletti ed elettori. La possibilit\u00e0 dell'elettorato di \"punire\" la deviazione - con una scelta diversa alle elezioni successive - non appare efficace quando la rappresentanza politica si riduce a due partiti, il che fa diventare pratica diffusa promettere in un modo e agire diversamente; sotto il ricatto del \"voto utile\", quel sistema elettorale aumenta il rischio che gli elettori non possano sanzionare il transfuga nelle votazioni successive.\nDove il parlamentare o il governante eletto hanno piena libert\u00e0 morale, quindi autonomia di condotta e opinioni, e nessun obbligo giuridico verso l'elettorato, il trasformismo non \u00e8 reato e si pone in termini pi\u00f9 forti la questione morale della politica. Infatti, il reato di corruzione esiste fra privato e pubblico ufficiale, mentre \u00e8 pi\u00f9 complesso dimostrare che possa esistere nei confronti dei parlamentari, la cui stessa natura di pubblici ufficiali \u00e8 contestata; il reato di voto di scambio sussiste per chi riceve denaro in cambio di un voto, in modo indipendente dalla presenza di un'organizzazione criminale, ma non per chi cambiando partito ottiene nuovi incarichi politici. Resta impossibile per la legge valutare le intenzioni, e stabilire se il cambio di appartenenza sia dovuto alla ricerca di una contropartita personale oppure a un percorso che ha portato a un legittimo mutamento di convinzioni politiche."}
