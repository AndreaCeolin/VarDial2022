{"id": "247560", "revid": "2121138", "url": "https://it.wikipedia.org/wiki?curid=247560", "title": "Bombardamento di Dresda", "text": "Il bombardamento di Dresda fu un bombardamento aereo attuato da Regno Unito e Stati Uniti sull'omonima citt\u00e0 della Germania tra il 13 e il 15 febbraio 1945, durante la seconda guerra mondiale.\nStoria.\nLa pianificazione.\nFino all'autunno del 1944 la zona di Dresda era rimasta al di fuori del raggio di azione dei bombardieri degli Alleati, ma con l'avvicinamento del fronte la situazione cambi\u00f2. All'inizio del 1945 la \"leadership\" politico-militare alleata inizi\u00f2 a porsi il problema di come sostenere l'impegno bellico sovietico in Europa con lo strumento del bombardamento strategico. Recuperando in parte piani precedenti del 1944, noti come \"Operation Thunderclap\", furono pianificati i bombardamenti di Berlino e di molte altre citt\u00e0 dell'est della Germania, coordinati con l'avanzata russa.\nL'obiettivo dichiarato era quello di causare confusione ed evacuazioni di massa dall'est, ostacolando quindi l'avanzata delle truppe da ovest; si prevedeva infatti che i nazisti avrebbero spostato verso il Fronte Orientale 42 divisioni (mezzo milione di uomini) entro il mese di marzo. Quest'uso del bombardamento strategico era simile a quello adottato da Dwight Eisenhower prima dello sbarco in Normandia. Sebbene le priorit\u00e0 per i bombardieri restassero la distruzione di raffinerie, fabbriche di jet e cantieri di costruzione dei sottomarini, Arthur Harris, capo del comando dei bombardieri della RAF, ricevette l'ordine di attaccare Berlino, Dresda, Lipsia e Chemnitz appena possibile. Anche Winston Churchill fece pressioni affinch\u00e9 ci si sbrigasse.\nAlla Conferenza di Jalta del 4 febbraio sia Berlino che Dresda erano sulla lista degli obiettivi, e dopo la conferenza entrambe furono bombardate. La decisione fu rafforzata dall'esplicita richiesta sovietica di attacchi aerei sulle linee di comunicazione. I documenti della RAF dimostrano che l'intenzione era quella di \u00abdistruggere le comunicazioni\u00bb e intralciare l'evacuazione, non di uccidere gli evacuati, ma - naturalmente e prevedibilmente - le cose andarono storte. Lungo le linee ferroviarie che attraversavano Dresda passavano ogni giorno rinforzi, munizioni e materiali diretti all'ormai vicino fronte orientale.\nI bombardamenti.\nL'attacco fu condotto congiuntamente dalla Royal Air Force britannica e dalla United States Army Air Force ed avvenne fra il 13 e il 15 febbraio 1945. Il 13 febbraio 1945 pi\u00f9 di 800 aerei inglesi volarono su Dresda, scaricando circa tonnellate di bombe esplosive e tonnellate di bombe incendiarie. Il giorno dopo la citt\u00e0 fu attaccata dai B-17 americani che in quattro raid la colpirono con altre tonnellate di bombe. Nella mattinata del 15 febbraio ci fu l'ultima incursione di 200 bombardieri statunitensi sulla citt\u00e0 ancora in fiamme. I bombardieri alleati rasero al suolo una gran parte del centro storico di Dresda con un bombardamento a tappeto, causando una strage di civili, con obiettivi militari solo indiretti.\nIl gemellaggio con Coventry.\nNel 1956 Dresda stabil\u00ec un gemellaggio con Coventry, una delle citt\u00e0 del Regno Unito maggiormente devastate dai bombardamenti tedeschi. La stessa regina Elisabetta II di Inghilterra, durante una visita in Germania nel 2004, patrocin\u00f2 un concerto a Berlino per finanziare l'opera di ricostruzione a Dresda.\nLa ricostruzione.\nDopo la guerra, e ancora di pi\u00f9 dopo la riunificazione della Germania, molti sforzi sono stati fatti per ricostruire Dresda com'era prima del bombardamento. Nonostante la volont\u00e0 di ricostruzione, buona parte del centro storico di Dresda \u00e8 stato irrimediabilmente perduto e gli ampi spazi dovuti alle demolizioni postbelliche sono stati riempiti da anonimi edifici nuovi.\nAlcuni importanti monumenti, anche grazie al reperimento di documentazioni d'archivio fotografiche, sono stati ricostruiti \"com'erano e dov'erano\", ma il processo di ricostruzione \u00e8 stato parziale e lento. La ricostruzione della Frauenkirche fu decisa solo dopo l'unificazione; la nota chiesa barocca \u00e8 stata quindi riconsacrata solo il 30 ottobre 2005, oltre sessanta anni dopo la sua distruzione.\nGli attacchi.\nLa ferrovia nei pressi del centro di Dresda era gi\u00e0 stata bombardata due volte dagli americani prima della notte del 13 febbraio 1945 (il 7 ottobre 1944, con 70 tonnellate di bombe, e il 16 gennaio 1945, con 279 tonnellate di bombe esplosive e 41 tonnellate di bombe incendiarie).\nSecondo i piani, il 13 febbraio sarebbe dovuto esserci un attacco congiunto di USAAF (di giorno) e RAF (di notte) ma a causa del maltempo diurno, il raid britannico fu il primo. 796 Avro Lancaster e 9 De Havilland Mosquito raggiunsero la citt\u00e0 in due ondate, colpendo Dresda durante la notte con tonnellate di bombe esplosive e tonnellate di bombe incendiarie.\nIl giorno successivo la citt\u00e0 fu attaccata dai B-17 americani, che in quattro raid la colpirono con tonnellate di bombe, esplosive e incendiarie.\nIl bombardamento notturno della RAF cre\u00f2 una \"tempesta di fuoco\", con temperature che raggiunsero i . Lo spostamento di aria calda verso l'alto e il conseguente movimento di aria fredda a livello del suolo, crearono un fortissimo vento che spingeva le persone dentro le fiamme, fenomeno gi\u00e0 osservato in altri bombardamenti (per esempio quello ad Amburgo del 1943) e talvolta indicato col nome di tempesta di fuoco. Col passare delle ore, il vento caldo sempre pi\u00f9 forte e l'altissima temperatura non permisero pi\u00f9 alcuno spostamento: l'aria calda degli incendi dei vecchi quartieri attirava aria fredda dalla periferia, provocando una potentissima corrente d'aria che a tre ore dal bombardamento si trasform\u00f2 in un ciclone. L'equipaggio di un bombardiere statunitense, tornato nelle ore successive, vide arrivare a metri di quota travi di legno e ogni tipo di materiale, sollevato da una forte corrente ascensionale.\nIl fenomeno delle tempeste di fuoco si ripropose numerose volte nella seconda guerra mondiale. Dopo i primi tentativi tedeschi (falliti) sulla Gran Bretagna, si verificarono tempeste di fuoco su molte grandi citt\u00e0 tedesche (la pi\u00f9 devastante fu quella di Amburgo nel 1943), sovietiche (in particolar modo Stalingrado e numerose piccole citt\u00e0 industriali degli Urali), e giapponesi, come Tokyo (che sub\u00ec il numero pi\u00f9 elevato di vittime in una sola incursione, forse il doppio rispetto a Dresda).\nPer ottenere una tempesta di fuoco occorrevano quattro condizioni: 1) strade strette e edifici molto ravvicinati (Berlino e Londra non erano adatte, malgrado i numerosi tentativi); 2) case realizzate con materiali incendiabili come legno (molto diffuso in Russia e Germania) o carta (Giappone meridionale); 3) Un'elevata concentrazione di bombe incendiarie mescolate a bombe esplosive e mine aeree; le bombe esplosive avrebbero aperto nelle case brecce in cui si sarebbe infilata l'aria surriscaldata dalle bombe incendiarie, ma se queste non fossero state concentrate su un'area ristretta, si sarebbero spente; 4) condizioni climatiche adatte.\nPer poter innescare una tempesta di fuoco, inoltre, bisognava che le squadre antincendio fossero insufficienti o assenti, e per questa ragione la Luftwaffe svilupp\u00f2 la tecnica della doppia ondata (presto copiata da USAAF e RAF): un attacco civetta costringeva i vigili del fuoco a uscire dai rifugi ed essere sorpresi ed eliminati nel secondo passaggio.\nLa citt\u00e0 fu nuovamente bombardata dalla USAAF il 2 marzo con altre tonnellate di bombe esplosive e incendiarie, e il 17 aprile, con tonnellate di bombe esplosive e 164 di bombe incendiarie.\nForse per errore, numerosi bombardieri americani colpirono un'altra citt\u00e0, situata a poco pi\u00f9 di un centinaio di chilometri verso sud, Praga.\nLe conseguenze sulla citt\u00e0.\nFurono distrutte case del centro su un totale di . Un'area di 15 chilometri quadrati fu rasa al suolo (includeva case, 72 scuole, 22 ospedali, 19 chiese, 5 teatri, 50 edifici bancari e assicurativi, 31 magazzini, 31 alberghi, 62 edifici amministrativi, industrie, e altre costruzioni, tra cui il comando principale della Wehrmacht). Dei appartamenti della citt\u00e0, furono completamente distrutti, gravemente danneggiati, danneggiati, leggermente danneggiati. All'epoca, la citt\u00e0 era grande circa 300 chilometri quadrati. 199 fabbriche furono danneggiate in modo pi\u00f9 o meno grave; 41 di esse erano classificate dalle autorit\u00e0 locali come importanti per la produzione militare. Numerosi stabilimenti della Zeiss-Ikon furono distrutti al 100%.\nParadossalmente, la ferrovia riprese a funzionare dopo pochi giorni, con una connessione lenta su un unico binario, attraverso un ponte solo parzialmente danneggiato.\nL'esatto numero totale di vittime \u00e8 impossibile da definire: la popolazione di Dresda nel 1939 contava circa abitanti ma alcune fonti hanno affermato che i rifugiati fossero fino a . La commissione di storici incaricata dalla citt\u00e0 di Dresda di studiare il bombardamento, invece, ha concluso che \u00ab [...] a Dresda non potevano essere arrivati profughi a decine o persino a centinaia di migliaia\u00bb.\nSecondo alcuni storici, una valutazione verosimile sarebbe fra e morti, un bilancio non troppo diverso da quello relativo ad altri bombardamenti alleati su citt\u00e0 tedesche.\nSui registri ufficiali tedeschi risultano sepolture di resti umani ritrovati. Da tale elenco sono quindi esclusi eventuali corpi completamente distrutti dalla tempesta di fuoco. La commissione di storici incaricata dalla citt\u00e0 di Dresda di riesaminare, per l'anniversario del 2005, la questione del numero di vittime, escluse con test scientifici che \u00ab [...] un gran numero di persone - alcune migliaia o decine di migliaia...\u00bb potessero essere scomparse senza lasciare traccia. \u00c8 comunque indicativo che si siano trovati cadaveri fino al 1966. Altre fonti parlano di un numero di vittime molto superiore (da a ) ma destituito di ogni fondamento. Tali informazioni hanno origine da una falsificazione dei nazisti: alla cifra iniziale di circa morti nei documenti ufficiali redatti dalle efficienti squadre governative tedesche (specializzate nel fare stime dei danni dopo un bombardamento) fu aggiunto uno zero per fomentare l'odio contro gli alleati nei paesi neutrali.. . Lo storico tedesco J\u00f6rg Friedrich parla di morti. Tali stime sono in linea con quanto accadde nella maggior parte dei bombardamenti della seconda guerra mondiale.\nNel 1955 Konrad Adenauer, Cancelliere della Repubblica Federale Tedesca, dichiar\u00f2: \u00abIl 13 febbraio del 1945 l'attacco alla citt\u00e0 di Dresda, sovraffollata di profughi, provoc\u00f2 circa vittime\u00bb. Nel libro \"Mattatoio n. 5\" lo scrittore statunitense Kurt Vonnegut (che durante il bombardamento si trovava a Dresda, come prigioniero di guerra, e che sopravvisse perch\u00e9 detenuto in un mattatoio), riporta la cifra di morti. N\u00e9 le stime di Adenauer n\u00e9 quelle di Vonnegut sono suffragate da documenti, ma indicano bene come il bombardamento di Dresda, a differenza di altri gravi bombardamenti della seconda guerra mondiale, fosse diventato un simbolo. Grazie all'attacco il filologo Victor Klemperer e sua moglie poterono fuggire dalla Judenhaus in cui erano prigionieri.\nSebbene la potenza di fuoco non fosse di molto superiore a quella usata in altri bombardamenti in Europa, una serie di fattori ne aumentarono l'efficacia: le condizioni meteorologiche favorevoli, la presenza di numerosi edifici in legno, e i tunnel sotterranei che collegavano molte cantine (e attraverso cui le fiamme si diffusero). Inoltre Dresda si rivel\u00f2 assolutamente impreparata all'attacco: a causa del tracollo delle forze armate tedesche e del fatto che agli inizi della guerra la citt\u00e0 fosse fuori dal raggio di azione dei bombardieri alleati, disponeva di una difesa contraerea inadeguata, che and\u00f2 progressivamente diminuendo con il trasferimento in altre zone delle batterie contraeree, tanto che gli equipaggi delle incursioni riferirono di una pressoch\u00e9 totale assenza di contrasto da terra. Sei Lancaster tuttavia non rientrarono alla base, e tre si schiantarono all'atterraggio. Anche un Bf 110, uno dei caccia notturni della Luftwaffe decollati per intercettare l'attacco, non torn\u00f2. I rifugi antiaerei erano assolutamente inadeguati ad ospitare sia la popolazione residente, sia i profughi presenti in citt\u00e0.\nLe reazioni.\nGermania.\nLa reazione tedesca al bombardamento ebbe diverse fasi. Alcuni leader, in particolare Robert Ley e Joseph Goebbels, sostennero che l'azione fosse criminale, e cercarono di usarla a pretesto per abbandonare la Convenzione di Ginevra sul Fronte Occidentale, ma il tentativo non ebbe successo. La propaganda tedesca comunque fece grande uso di questo episodio, gonfiando il numero di vittime e facendo circolare nei paesi neutrali fotografie di edifici distrutti, persone massacrate e bambini ustionati. Per puro caso, il giorno prima del bombardamento la propaganda tedesca aveva iniziato a denunciare l'inglese Arthur Harris come sostenitore del \u00abbombardamento terroristico\u00bb.\nIl 16 febbraio il ministero di Goebbels fece circolare un comunicato stampa, in cui si osservava che Dresda non aveva industrie belliche ed era un luogo di cultura e strutture ospedaliere. Il 25 febbraio fu emesso un nuovo documento con fotografie di bambini bruciati e una stima di morti. Secondo lo storico Frederick Taylor questa propaganda ebbe un grande successo, e il bombardamento di Dresda divenne per l'opinione pubblica un forte motivo di dubbio circa la presunta \u00absuperiorit\u00e0 morale alleata\u00bb, amplificato inoltre dalla propaganda di Goebbels.\nRegno Unito.\nIn una conferenza stampa due giorni dopo i bombardamenti, il commodoro delle forze aeree britanniche Colin McKay Grierson disse ai giornalisti che l'operazione \"Thunderclap\" aveva avuto soprattutto lo scopo di \"impedire lo spostamento dei rifornimenti militari\", ma accenn\u00f2 anche all'intento di minare il morale tedesco. Howard Cowan, un corrispondente di guerra della \"Associated Press\", scrisse allora che gli alleati avevano fatto ricorso al bombardamento terroristico. Queste dichiarazioni scatenarono un lungo seguito di dibattiti e polemiche.\nI circoli intellettuali britannici mostrarono analoghi segni di preoccupazione. Secondo Max Hastings, i bombardamenti alle citt\u00e0 tedesche nel 1945 erano ormai scarsamente rilevanti rispetto all'esito della guerra. Inoltre Dresda era una citt\u00e0 particolarmente cara agli intellettuali europei. Il suo bombardamento fu la prima occasione in cui l'opinione pubblica alleata ebbe fondatissimi motivi per dubitare della linea politica e militare dei propri leader.\nLo stesso Churchill, che aveva sostenuto con decisione l'attacco, cerc\u00f2 poco dopo di prenderne le distanze. Il 28 marzo, in una nota inviata per telegramma al generale Ismay, e che avrebbe dovuto diventare ufficiale, scrisse:\nEssendo venuto a conoscenza dei contenuti della nota di Churchill, Harris scrisse:\nSotto la pressione di Harris e altri, Churchill in seguito cambi\u00f2 il testo della sua nota:\nAnalisi storica.\nIl bombardamento fu particolarmente cruento e, secondo la RAF, mirato anche a dimostrare ai sovietici la potenza del Comando Bombardieri britannico. Non \u00e8 chiaro se lo scopo fosse quello di condividere il merito dell'invasione russa in Germania o, addirittura, un monito per la futura (ma prevedibile e prevista) guerra fredda.\nAnalizzando gli scritti di alcuni autori dei decenni precedenti alla seconda guerra mondiale noti all'interno degli ambienti militari, come l'italiano Giulio Douhet e lo statunitense Billy Mitchell, si trovano espliciti accenni all'opportunit\u00e0 di utilizzare l'arma aerea come strumento di distruzione sistematica del potenziale economico, umano e morale (e quindi non solo industriale e militare) del nemico. L'esperienza aveva anche dimostrato che, coi mezzi dell'epoca, era molto difficile colpire con precisione strutture industriali e militari, anche operando di giorno in condizioni di perfetta visibilit\u00e0 (e quindi con gravi perdite a carico degli attaccanti). Il bombardamento a tappeto su grandi aree abitate era quindi considerato da tempo un uso razionale dell'arma aerea.\nL'esperto di storia militare e capitano inglese Liddell Hart, dopo aver osservato come a partire dalla fine del gennaio 1945 le forze aeree angloamericane avessero operato il \u00abdeliberato ripristino della politica di \"terrorismo aereo\", soprattutto per compiacere i russi [...] , finalit\u00e0 che pass\u00f2 cos\u00ec al secondo posto nella scala delle priorit\u00e0, dopo gli obiettivi petroliferi ma prima delle comunicazioni\u00bb, riassume cos\u00ec la vicenda:\nLo storico Frederick Taylor ricorda:\nLe vittime.\nNei primi decenni dopo la guerra il numero delle vittime fu stimato in , cifra oggi considerata inattendibile. A questo proposito \u00e8 utile ricordare che secondo gli storici militari tedeschi di oggi, il totale delle vittime civili morte sotto i bombardamenti \u00e8 di nell'intera guerra e in tutta la Germania.\nUn'inchiesta indipendente commissionata dal consiglio municipale di Dresda iniziata nel 2004 e terminata nel 2010 ha stabilito che le vittime furono tra le e le .\nIl dibattito.\nIl bombardamento di Dresda \u00e8 stato oggetto di un lunghissimo dibattito. Voci critiche vengono da tutte le parti politiche, dall'estrema sinistra all'estrema destra. Sia G\u00fcnter Grass (il celeberrimo romanziere tedesco, Premio Nobel per la Letteratura, il 12 agosto 2006 ha \"confessato\" il suo maldestro tentativo di arruolarsi nella \"Kriegsmarine\" nel 1944, all'et\u00e0 di 17 anni, per poi finire, involontariamente, nelle file delle famigerate \"Schutzstaffeln\" naziste) che Simon Jenkins (un tempo direttore di \"The Times\") hanno esposto la convinzione che il bombardamento debba essere considerato un crimine di guerra. Lo storico Max Hastings critica questa posizione sostenendo che questo porrebbe il bombardamento sullo stesso piano dei crimini nazisti; per lui, il bombardamento fu \u00abun tentativo fatto in buona fede, seppure sbagliato, di portare la Germania alla sconfitta militare\u00bb.\nGli estremisti di destra tedeschi usano poi il bombardamento di Dresda come simbolo, chiamandolo \u00abolocausto di bombe\u00bb e sostenendo che questo episodio dimostra l'equivalenza morale degli Alleati e dell'Asse.\nBench\u00e9 il bombardamento di Dresda sia considerato un atto bellico umanamente esecrabile da buona parte dell'opinione pubblica e della storiografia contemporanea, la sua identificazione come \u00abcrimine di guerra\u00bb in senso stretto \u00e8 molto pi\u00f9 controversa.\nArgomenti contro.\nColoro che si oppongono all'identificazione del bombardamento di Dresda come azione criminale osservano che nel 1945 non esisteva a livello internazionale alcun trattato, accordo, o convenzione, che regolasse i bombardamenti per proteggere la popolazione civile. L'esercito americano si difende dalle accuse circa i bombardamenti usando, tra l'altro, i seguenti argomenti:\nIl generale George Marshall sostenne che l'attacco era necessario per impedire i rinforzi nazisti. Dresda, precedentemente attaccata in modo solo parziale, costituiva un nodo importante e ancora funzionante di comunicazione nel cuore della Germania. Inoltre la citt\u00e0 ospitava un centinaio di industrie che producevano armamenti o materiali importanti per le forze armate, come la Zeiss Ikon e la Siemens AG. Venivano infatti costruite attrezzature ottiche come binocoli, telemetri, apparecchi di mira, mirini da cecchinaggio, macchine aerofotografiche; altre industrie costruivano maschere antigas, componenti usati nei caccia prodotti dalla Messerschmitt AG, radar, parti di snorkel, radio della Telefunken e altro.\nLa citt\u00e0 di Dresda era famosa per le sue piccole industrie di precisione (per esempio orologi, macchine fotografiche, coloranti, radio) gi\u00e0 convertite allo sforzo bellico, di grande importanza anche se in maniera meno evidente di quanto non fosse la Krupp, o la Mauser.\nIl bombardamento fu tuttavia concentrato prevalentemente sul centro storico della citt\u00e0. Ma nell'Europa degli anni quaranta le aree industriali erano mescolate al tessuto urbano, non sempre spostate verso la periferia, e si concentravano presso le ferrovie. Dresda poi viveva di piccole industrie semi artigianali per la produzione di articoli di precisione, e non di grosse acciaierie come i centri della regione della Ruhr.\nInoltre era una citt\u00e0 guarnigione (ma l'area delle caserme fu risparmiata dal raid), e il governo tedesco aveva stabilito di trasformare le citt\u00e0 della Germania orientale in fortezze, sulla falsariga di Stalingrado.\nDurante la guerra, altre citt\u00e0, con molte meno industrie belliche di Dresda, e note solamente per i loro inestimabili beni artistici ed architettonici, per esempio Exeter o Canterbury, furono attaccate, senza che ci\u00f2 venisse considerato, n\u00e9 allora n\u00e9 ora, un crimine di guerra.\nArgomenti a favore.\nNumerosi sono i critici che ritengono che il bombardamento sia stato un crimine: per fare un esempio, Gregory Stanton, Donald Bloxham, G\u00fcnter Grass e Antony Beevor. Questi ultimi sostengono che un attacco di tale violenza ad una citt\u00e0 con le caratteristiche di Dresda non poteva avere altro scopo se non l'uccisione premeditata di civili.\nSebbene Dresda non fosse una \"citt\u00e0 aperta\", era sentita tale dalla popolazione, come riporta la testimonianza dello scrittore statunitense Kurt Vonnegut. La citt\u00e0, infatti, fino al febbraio del 1945 era stata bombardata solo occasionalmente perch\u00e9 percepita come priva di industrie belliche primarie o di obiettivi militari strategici. Era inoltre un obiettivo molto pi\u00f9 lontano delle aree industriali della Ruhr. Per queste ragioni era uno dei luoghi di concentramento degli sfollati e dei prigionieri di guerra alleati. Inoltre, non essendo considerata dagli stessi tedeschi bersaglio di raid, aveva una difesa antiaerea inadeguata, perch\u00e9 le batterie di difesa antiaerea erano state trasformate in batterie anticarro e inviate sul fronte orientale.\nSi aggiunga che nel febbraio del 1945 le forze naziste erano gi\u00e0 in ritirata se non addirittura in rotta; di conseguenza, l'obiettivo militare (ostacolare lo spostamento di truppe) era strategicamente dubbio, a fronte dei costi in vite umane dell'operazione. Inoltre, poich\u00e9 la Germania stava cedendo, gli Alleati sapevano che i loro attacchi aerei avrebbero avuto effetti sempre pi\u00f9 devastanti per la diminuita efficacia delle misure difensive. Questo argomento \u00e8 stato per\u00f2 accusato di teleologismo: nessun generale o politico alleato poteva essere sicuro che i tedeschi non stessero preparando una controffensiva, o che le voci sulle armi segrete fossero un bluff.\nUn ulteriore argomento a favore della considerazione di questo bombardamento come crimine di guerra \u00e8 quello di considerare tutti i bombardamenti d'area (indiscriminati) e i bombardamenti contro obiettivi civili come crimini di guerra. Proprio in questa direzione si mosse il diritto internazionale, ma solo dopo la fine della seconda guerra mondiale, proprio grazie al monito che questo ed altri bombardamenti avevano dato all'umanit\u00e0. Ciononostante i seguaci di Giulio Douhet e del bombardamento strategico sono ancora numerosi in ogni forza aerea.\nInfine, argomenti a favore dell'identificazione del bombardamento con un crimine di guerra si riferiscono alla straordinaria importanza culturale della citt\u00e0. Dresda (nota come \"Elbflorenz\", la Firenze dell'Elba) era una splendida citt\u00e0 e uno dei cuori artistici e culturali d'Europa."}
{"id": "247561", "revid": "74801", "url": "https://it.wikipedia.org/wiki?curid=247561", "title": "Leone Sinigaglia", "text": "Biografia.\nSecondogenito di Abramo Alberto Sinigaglia ed Emilia Romanelli, crebbe in una famiglia ebraica dell'alta borghesia torinese di fine Ottocento conoscendo le personalit\u00e0 pi\u00f9 rappresentative del pensiero, delle arti e della scienza che al tempo vivevano in citt\u00e0, quali Galileo Ferraris, Cesare Lombroso, Leonardo Bistolfi.\nAppassionato di letteratura e di alpinismo fin dalla giovinezza, il giovane Sinigaglia alternava periodi di soggiorno in citt\u00e0 con villeggiature nella localit\u00e0 di Cavoretto, poco fuori della citt\u00e0, luogo che sar\u00e0 molto importante per la sua ispirazione. Tra le prime prove compositive di questi anni torinesi rientrano la \"Romanza\" op. 3 per corno e quartetto d'archi (1888).\nDopo gli studi musicali di violino, pianoforte e composizione, fra l'altro con Giovanni Bolzoni e Federico Buffaletti, inizi\u00f2 a viaggiare per studi: dopo aver soggiornato in varie citt\u00e0 europee, dal 1894 risiedette a Vienna dove conobbe e divenne amico di Johannes Brahms, e dal compositore tedesco prese il gusto per la musica cosiddetta assoluta, studiando con Eusebius Mandyczewski. In questi anni nacquero molti \"Lieder\" e il \"Concerto per violino e orchestra\" op. 20.\nDal 1900 fu a Praga a studiare strumentazione con Anton\u00edn Dvo\u0159\u00e1k (fu forse l'amicizia con il Quartetto Boemo stretta a Vienna che lo condusse al compositore): da Dvo\u0159\u00e1k impar\u00f2 la capacit\u00e0 di immettere nelle strutture accademiche l'attenzione per il canto popolare.\nLa sua opera.\nA partire dal suo ritorno a Torino nel 1901 e per circa i dieci anni successivi, Sinigaglia trascrisse un'enorme quantit\u00e0 di canti popolari arcaici, circa 500, provenienti dalla tradizione orale, in gran parte raccolti dalla viva voce dei contadini sulla collina di Cavoretto. Arrangi\u00f2 alcuni di essi in una versione per canto e pianoforte che molto risente del linguaggio della lirica da camera di area tedesca di fine Ottocento: nacquero cos\u00ec le \"Vecchie canzoni popolari del Piemonte\" (pubblicate inizialmente a Lipsia da Breitkopf &amp; H\u00e4rtel nel 1914 in numero di dodici, in due fascicoli, successivamente incrementate con un terzo e quarto fascicolo nel 1921 e con un quinto e sesto fascicolo nel 1927), per un totale di 36 canzoni.\nAccanto a questa raccolta, per la quale il nome di Sinigaglia \u00e8 ricordato ancora oggi, altre sue composizioni del medesimo periodo recano la traccia di un profondo amore per l'anima musicale della sua regione, come ad esempio nella \"Rapsodia piemontese\" (1900), nelle due \"Danze piemontesi\" op. 31 (1905) e nella \"Suite per orchestra \"Piemonte\"\" (1909), lavori questi ultimi cui \u00e8 strettamente legato il nome di Arturo Toscanini, il quale li esegu\u00ec frequentemente.\nAltre pagine non connotate etnicamente scaturirono da questi anni felici: l'ouverture alle \"Baruffe Chiozzotte\" (1907), insieme alle opere piemontesi, furono eseguite da direttori del calibro di Wilhelm Furtw\u00e4ngler, Arturo Toscanini e John Barbirolli. Sul versante della musica cameristica vanno ancora ricordate le due sonate, rispettivamente per violoncello e pianoforte op. 41 e per violino e pianoforte op. 44, tutto sommato ancora legate all'universo sonatistico e cameristico mitteleuropeo ottocentesco.\nLa sua produttivit\u00e0 diminu\u00ec progressivamente nei decenni successivi, mentre l'Europa musicale era attraversata da venti di grande cambiamento. La sua esistenza era destinata a concludersi in maniera tragica durante il secondo conflitto mondiale: l'origine ebraica lo rese oggetto delle persecuzioni della polizia fascista e poi di quella nazista che occupava Torino durante il 1944; al momento dell'arresto una sincope ne caus\u00f2 la morte. \nLa prima monografia al mondo dedicata alla vita e alle opere di Sinigaglia \u00e8 di Gianluca La Villa e Annalisa Lo Piccolo: \"Leone Sinigaglia. La musica delle alte vette\" (Gabrielli Editori, 2012). .\nGli \u00e8 stata dedicata una puntata di \"Wikimusic\", Rai Radio 3, il 16 maggio 2020, per la ricorrenza del giorno della sua morte, di cui \u00e8 autrice Cristiana Munzi, con la cura di Federico Vizzaccaro e Giovanna Natalini (https://www.raiplayradio.it/audio/2020/05/WIKIMUSIC---Leone-Sinigaglia-38bc9ceb-ce8f-43f2-b74c-cbb12d0b94e6.html)."}
{"id": "247565", "revid": "38120", "url": "https://it.wikipedia.org/wiki?curid=247565", "title": "Torrente Bisagno", "text": ""}
{"id": "247569", "revid": "83531", "url": "https://it.wikipedia.org/wiki?curid=247569", "title": "Evelyn Hooker", "text": "\"The adjustment of the male overt homosexual\".\nPer questo studio la Hooker aveva somministrato test psicologici a gruppi di omosessuali ed eterosessuali, chiedendo poi ad esperti del settore, basandosi esclusivamente sui risultati dei test e senza conoscere i soggetti, di individuare quali di loro fossero omosessuali. Gli esperti non riuscirono a individuare le persone omosessuali in percentuale statisticamente significativa rispetto al caso.\nL'esperimento, che \u00e8 stato ripetuto ulteriormente pi\u00f9 volte da altri ricercatori con gli stessi risultati, dimostr\u00f2 che gli omosessuali non sono psicologicamente meno adattati del resto della popolazione, come sostenevano invece la psicologia e la psichiatria dell'epoca, che classificavano l'omosessualit\u00e0 come \"malattia mentale\".\nIl corollario di tale ricerca era che la cosiddetta \"scelta\" omosessuale non andava considerata (come affermava sempre la scienza medica dell'epoca) come il risultato di una capacit\u00e0 di giudizio intaccata da un substrato mentale malato, senza il quale gli omosessuali avrebbero scelto \"ovviamente\" l'eterosessualit\u00e0.\nLo studio della Hooker permise di mostrare quale fosse l'errore di una parte non trascurabile dei ricercatori dell'epoca, che studiavano esclusivamente i \"casi clinici\", cio\u00e8 le persone psicologicamente disturbate, che si rivolgevano a loro per averne un aiuto. I dati raccolti da questo campione venivano poi spesso confrontati con quelli di eterosessuali tratti dalla popolazione non-clinica, col risultato che gli omosessuali dimostravano sempre segni di disagio mentale significativamente superiori a quelli del gruppo di controllo.\nLa novit\u00e0 dello studio della Hooker fu di scegliere invece, anche grazie ad una rete di amicizie nel mondo gay che era riuscita a costruirsi e alla fiducia che era riuscita a conquistarsi, omosessuali che si accettavano come tali, confrontandoli poi con eterosessuali anch'essi privi di problemi clinici. Il risultato fu letteralmente \"rivoluzionario\" per la mentalit\u00e0 dell'epoca.\nIl dibattito (a volte acceso) scatenato da questo studio, appoggiato dalle ripetute verifiche indipendenti dei suoi risultati, port\u00f2 infine nel 1973 la American Psychiatric Association a cancellare l'omosessualit\u00e0 dalla lista delle malattie mentali.\nTale decisione fece scuola in tutto il mondo, e fu seguita dalle associazioni degli operatori della salute mentale di tutti i Paesi, ivi inclusa l'Italia."}
{"id": "247598", "revid": "1982", "url": "https://it.wikipedia.org/wiki?curid=247598", "title": "Le Cateau Cambr\u00e9sis", "text": ""}
{"id": "247600", "revid": "406204", "url": "https://it.wikipedia.org/wiki?curid=247600", "title": "Clicker training", "text": "Il clicker training \u00e8 un metodo di addestramento basato sulla teoria dei condizionamenti e quindi sul comportamentismo.\nIl \"clicker\" \u00e8 un piccolo oggetto in grado di emettere un suono tipo \"click-clack\" (in genere \u00e8 una scatoletta di plastica fornita di una linguetta metallica, pigiata la quale viene emesso il suono).\nLe ricerche hanno dimostrato che \u00e8 pi\u00f9 probabile che qualsiasi creatura (sia essa cane, gatto, delfino, pappagallo, pesce, cavallo, lama o persona) possa ripetere o apprendere azioni e comportamenti, se il risultato di queste \u00e8 qualcosa di desiderato e voluto.\nIl \"clicker training\" \u00e8 basato su questo principio: dare all'animale ci\u00f2 che esso vuole in cambio di azioni e comportamenti desiderati dall'addestratore (ad esempio dare del cibo ad un cane ogni volta che questo fa un salto o si siede), sottolineati con precisione dal suono del \"clicker\".\nChiamiamo questi obiettivi dell'animale \"premi\" e il processo di fornirli \"rinforzo\". Il clicker training, quindi, \u00e8 un addestramento basato sul rinforzo positivo, associato, mediante stimolo condizionante, al suono del clicker.\nNel clicker training si utilizza un segnale \"ponte\" per segnare in modo pi\u00f9 preciso qual \u00e8 il comportamento che ci fa fornire il \"rinforzo\". Pu\u00f2 essere un qualsiasi segnale, purch\u00e9 sia sempre uguale, udibile anche a distanza e sufficientemente breve e secco per essere preciso.\nIl clicker \u00e8 nato con l'addestramento dei delfini, \u00e8 poi stato applicato all'addestramento dei cani e pi\u00f9 in seguito dei cavalli, dei gatti, dei pappagalli, eccetera...\nIl vantaggio rispetto al semplice uso del premio sta nel fatto che, in questo caso, quando viene somministrato il premio (azione che in ogni caso richiede qualche secondo) l'animale potrebbe aver cambiato azione e potrebbe pertanto non capire per quale comportamento \u00e8 stato assegnato il premio. Ricevendo lo stimolo sonoro istantaneamente nel corso dell'azione l'animale non potr\u00e0 confondersi.\nProcedura.\nLa procedura iniziale dell'applicazione del \"clicker\" \u00e8 di accompagnare il suono con un premio (dai cibi ai giocattoli) in modo da far associare all'animale la positivit\u00e0 del suono e incoraggiarlo nel suo comportarsi correttamente (stimolo condizionante). Nel corso dell'addestramento, quando l'animale sentir\u00e0 il suono che ormai ha collegato al premio, capir\u00e0 che ha fatto bene e sar\u00e0 pi\u00f9 propenso a ripetere quell'azione."}
{"id": "247601", "revid": "1982", "url": "https://it.wikipedia.org/wiki?curid=247601", "title": "Cateau Cambr\u00e9sis", "text": ""}
{"id": "247605", "revid": "1982", "url": "https://it.wikipedia.org/wiki?curid=247605", "title": "Trattato di Cateau-Cambr\u00e9sis", "text": ""}
{"id": "247618", "revid": "1318658", "url": "https://it.wikipedia.org/wiki?curid=247618", "title": "Fragilit\u00e0", "text": "La fragilit\u00e0 \u00e8 la tendenza di alcuni materiali a rompersi bruscamente senza che avvengano precedentemente deformazioni e snervamenti. \u00c8 un concetto molto importante nell'ambito della scienza dei materiali, perch\u00e9 rappresenta un tipo di rottura piuttosto pericolosa e quasi sempre non desiderata; per i metalli in particolare, \u00e8 spesso un effetto collaterale di un trattamento di indurimento, soprattutto se svolto a freddo.\nUn materiale che non \u00e8 fragile si dice invece duttile.\nTransizione duttile - fragile.\nNon sempre un materiale si rompe in maniera univoca; esistono diversi fattori che possono renderlo fragile o duttile, come pure gli possono conferire caratteristiche intermedie. La transizione pu\u00f2 essere continua o discontinua.\nSolitamente si prende la temperatura a cui avviene tale transizione come parametro maggiormente indicativo del comportamento del materiale. Una normale richiesta \u00e8 che essa sia minore della temperatura di esercizio del pezzo.\nSi elencano i fattori maggiormente influenti sulla temperatura di transizione duttile - fragile:\nFragilit\u00e0 al rosso.\nNegli acciai ricchi di zolfo si ha presenza non trascurabile di solfuro di ferro, che fonde a 988 \u00b0C, a una temperatura quindi molto pi\u00f9 bassa di quella del ferro e inclusa nel campo delle lavorazioni plastiche a caldo (ad esempio laminazione e fucinatura). Tale composto, se in quantit\u00e0 superiori allo 0,035%, crea una pellicola liquida ai giunti dei grani e pregiudica la coesione dei cristalli."}
{"id": "247620", "revid": "2175", "url": "https://it.wikipedia.org/wiki?curid=247620", "title": "Aulneaux", "text": ""}
{"id": "247623", "revid": "339392", "url": "https://it.wikipedia.org/wiki?curid=247623", "title": "Bailleul (Sarthe)", "text": ""}
{"id": "247625", "revid": "287204", "url": "https://it.wikipedia.org/wiki?curid=247625", "title": "La Bazoge", "text": "Esistono pi\u00f9 comuni francesi con questo nome"}
{"id": "247626", "revid": "2175", "url": "https://it.wikipedia.org/wiki?curid=247626", "title": "Bazoge (Sarthe)", "text": ""}
{"id": "247628", "revid": "2175", "url": "https://it.wikipedia.org/wiki?curid=247628", "title": "Bosse (Sarthe)", "text": ""}
{"id": "247629", "revid": "2175", "url": "https://it.wikipedia.org/wiki?curid=247629", "title": "Breil-sur-M\u00e9rize", "text": ""}
{"id": "247630", "revid": "2175", "url": "https://it.wikipedia.org/wiki?curid=247630", "title": "Bru\u00e8re-sur-Loir", "text": ""}
{"id": "247641", "revid": "2175", "url": "https://it.wikipedia.org/wiki?curid=247641", "title": "Chartre-sur-le-Loir", "text": ""}
{"id": "247656", "revid": "2175", "url": "https://it.wikipedia.org/wiki?curid=247656", "title": "Chevain", "text": ""}
{"id": "247657", "revid": "599013", "url": "https://it.wikipedia.org/wiki?curid=247657", "title": "Acid jazz", "text": "Lacid jazz \u00e8 uno stile musicale jazz che incorpora elementi funk, soul, unendoli alla musica elettronica e che, rielaborando il concetto di fusion, punta alla integrazione di numerosi elementi musicali contemporanei.\nL'acid jazz si contrappone a quella tendenza del jazz rap che su basi di musica jazz gioca con le parole, ed al contrario si focalizza maggiormente sulla componente musicale.\nStoria.\nL'acid jazz nasce verso la fine degli anni ottanta in Inghilterra. La prima testimonianza discografica risale al 1987 con \"Acid Jazz and Other Illicit Grooves\" pubblicato dall'etichetta Urban Records, album dove vengono definiti molti stilemi del nuovo genere e che vede la presenza oltre che di Jamie Principle (stile acid/soul) anche del James Taylor Quartet (stile jazz-funk).\nIl nuovo genere si sviluppa prendendo spunto dalle intuizioni di vari artisti gi\u00e0 precursori della scena jazz-funk degli anni 60-70, come il trombettista Donald Byrd con gli album \"Fancy Free\" (1969) ed \"Electric Byrd\" (1970) ed il pianista Herbie Hancock con \"Head Hunters\" (1973).\nIn seguito, a partire dalla fine degli anni '80, ma soprattutto negli anni '90, i due DJ produttori Gilles Peterson ed Eddie Piller saranno i principali promotori del genere, attraverso le radio, le serate dj nei principali clubs londinesi, e attraverso la loro stessa casa discografica Acid Jazz Records, da essi fondata.\nGilles Peterson \u00e8 un DJ radiofonico ed animatore del club Dingwalls a Londra e conia il termine \"acid jazz\" con una mitica frase \" finora avete ballato acid-house? E adesso ascoltate acid jazz! \" durante serate musicali in cui proponeva l'ascolto di vinili ispirati alle contaminazioni tra funk, jazz, soul e rare-groove degli anni settanta.\nSul finire degli anni Ottanta escono quattro raccolte della BGP che collezionano il meglio di quello stile musicale (tra gli altri Funk inc, Charles Earland, Brother Jack McDuff). Peterson fonda nel 1989 l'etichetta discografica \"Talkin' Loud\" distribuita da Polygram, della quale si ricordano tra gli altri: il gruppo Galliano che conta tra i suoi componenti due ex membri degli Style Council, White e Mick Talbot con la loro fusione di jazz, soul e hip hop; gli Incognito, gruppo che ruota attorno a Jean Paul 'Bluey' Maunick dei quali memorabile \u00e8 l'esordio \"Jazz Funk\" (1981), con la collaborazione delle cantanti Maysa Leak e Jocelyn Brown; i Marxman con i loro hip hop politicamente impegnato, i The Brand New Heavies con la collaborazione della lead vocalist N'Deas Davenport, e gli Young Disciples; infine il soul di Omar con \"There's Nothing Like This\".\nEddie Piller, veterano della scena Northern soul e Mod, fonda invece l\"Acid Jazz Records\" (agli inizi con Gilles Peterson). Etichetta famosa per le compilation \"Totally Wired\" e per aver lanciato il gruppo che diventer\u00e0 pi\u00f9 popolare nel genere: i Jamiroquai. La prima uscita del gruppo londinese \u00e8 il singolo \"When You Gonna Learn\" (la cui introduzione \u00e8 suonata con il singolare strumento australiano didgeridoo). Lo stile musicale dei Jamiroquai \u00e8 fondamentalmente un mix tra disco music, soul, jazz e funk (l'influenza di Stevie Wonder sembra chiara in \"Emergency on Planet Earth\" del 1992) che si trasformano in sonorit\u00e0 garage house nelle versioni remix di alcuni suoi singoli. In seguito al successo del singolo d'esordio, il loro frontman Jay Kay riuscir\u00e0 a strappare un contratto milionario alla Sony.\nAltri artisti prodotti dall'Acid Jazz Records sono i Brand New Heavies, che grazie alla cantante statunitense N'Dea Davenport, ottengono un discreto successo persino negli USA con l'album \"Brother, Sister\" e cimentandosi in duetti con rappers americani come Guru, (ad esempio nell'album \"Heavy Rhyme\"). \nAlcune hit acid jazz sono venute dagli US3 come \"Cantaloop (Flip Fantasia)\" (una cover di \"Cantaloupe Island\" di Herbie Hancock). Interessante anche l'album \"Antidote\" di Ronny Jordan.\nIn Italia grande successo hanno riscosso le performance dell'ex tastierista dei \"Prisoners\" James Taylor con il suo James Taylor Quartet, di cui citiamo l'album \"Wait a Minute\" con una notissima cover del tema della seconda stagione della serie televisiva di \"Starsky &amp; Hutch\" (\"Gotcha\", brano di Tom Scott).\nSul versante pi\u00f9 funky, grandi attenzioni sono state riversate sui Freakpower gruppo creato da Norman Cook (gi\u00e0 negli Housemartins e noto successivamente come Fatboy Slim) ed il cantante/trombonista Ashley Slater. Da ricordare il loro album \"Drive-thru Booty\" (Island, 1994) con i brani \"Turn on, Tune in, Cop out\" e \"Get in Touch\".\nAltra etichetta di frontiera \u00e8 stata la \"Mo-Wax\": grande impatto ebbe la versione di \"For What It's Worth\" (originale dei Buffalo Springfield) da parte dei Love T.K.O., gruppo pi\u00f9 trip hop che acid jazz.\nIn Europa continentale da segnalare il gruppo tedesco Die Toten Hosen con \"Fancy You\" e gli spagnoli Speak Low con \"In the Fridge\".\nIn Italia tra i maggiori esponenti dell'Acid Jazz sono notabili i Jestofunk, divenuti celebri per il singolo \"Can We Live\" del 1994."}
{"id": "247661", "revid": "1803909", "url": "https://it.wikipedia.org/wiki?curid=247661", "title": "Erbologia", "text": ""}
{"id": "247663", "revid": "116641607", "url": "https://it.wikipedia.org/wiki?curid=247663", "title": "Deflusso veicolare", "text": "L'analisi del deflusso veicolare dei mezzi in situazioni reali di traffico \u00e8 oggetto di studio dell'Ingegneria dei trasporti. Tramite modelli matematici basati prevalentemente su rilevazioni empiriche si tenta di fornire una modellizzazione matematica del problema per comprendere l'evoluzione dinamica del moto dei veicoli in una data infrastruttura.\nEquazione di stato del deflusso veicolare.\nPer effettuare la simulazione del comportamento dei veicoli vengono introdotte delle grandezze che descrivono lo stato del sistema.\nSi consideri quindi un insieme di veicoli che attraversano una sezione \"L\" (ad ex. di 1\u00a0km) in un periodo \"T\" (ad ex. di 1 ora). Si definisce il \"flusso\" come il numero di veicoli che attraversano la sezione \"L\" nell'unit\u00e0 di tempo; esso si calcola come rapporto tra il numero \"n\" di veicoli, che attraversano la sezione \"L\" nel periodo \"T\", e \"T\":\nformula_1\nSe si considerano confrontabili i distanziamenti tra i singoli veicoli (\"hi\") e sia \"n\" molto elevato si pu\u00f2 affermare che la somma dei singoli distanziamenti coincide con il periodo \"T\" : formula_2. Dividendo quindi ambo i membri per \"n\" si ottiene un'importante relazione:\nformula_3\novvero che l'inverso del flusso \u00e8 all'incirca uguale al distanziamento medio in tempo tra i veicoli nell'infrastruttura.\nIn maniera analoga si introduce la \"densit\u00e0\", ovvero il numero di veicoli che, nel generico istante, insistono nell'unit\u00e0 di lunghezza dell'infrastruttura; essa si calcola come rapporto fra il numero \"n\" di veicoli, che insistono (nel generico istante) in un tronco di lunghezza \"L\", ed \"L\":\nformula_4\ne - analogamente - per numerose misurazioni e per distanze omogenee (\"di\") si pu\u00f2 approssimare formula_5 e di conseguenza, dividendo ambo i membri sempre per \"n\", si ottiene un'altra importante relazione:\nformula_6\novvero che l'inverso della densit\u00e0 \u00e8 all'incirca uguale al distanziamento spaziale medio tra i veicoli nell'infrastruttura.\nOgni singola famiglia di veicoli \u00e8 caratterizzata dal proprio flusso e dalla propria densit\u00e0. Essendo quindi la velocit\u00e0 il rapporto tra il distanziamento spaziale e quello temporale, si ha che formula_7. Quindi, sommando tutti i flussi e tutte le densit\u00e0 ( formula_8 e formula_9 ) si ha formula_10 ovvero che formula_11.\nIl flusso, quindi, \u00e8 uguale al prodotto tra la densit\u00e0 e la velocit\u00e0 media rispetto allo spazio:\nformula_12.\nModelli di deflusso.\nAnalisi macroscopica dell'infrastruttura.\nL'analisi macroscopica dell'evoluzione dinamica di un'infrastruttura avviene studiando il variare delle grandezze medie fondamentali, ovvero il flusso, la densit\u00e0 e la velocit\u00e0. Vengono pertanto utilizzati dei modelli matematici, basati su rilevazioni empiriche, che legano tra loro queste grandezze.\nFlusso / Densit\u00e0: Diagramma fondamentale del traffico.\nLa relazione che lega il flusso con la densit\u00e0 \u00e8 il \"diagramma fondamentale del traffico\", molto utile per comprendere e prevedere l'evoluzione del traffico in base a particolari fenomeni (vedi in seguito l\"'onda d'urto\").\nVelocit\u00e0 / Flusso.\nQuesto modello \u00e8 molto utile per la trattazione di flussi ininterrotti.\nPoich\u00e9 formula_21 si ha che formula_22. Sostituendo si ottiene quindi formula_23.\nAnalisi dettagliata: modello del veicolo accodato.\nLa precedente analisi considerava le grandezze macroscopiche. Il \"modello del veicolo accodato\" studia invece il tipo di risposta di un individuo soggetto a variazioni dell'ambiente esterno sulla base del principio di stimolo-reazione.\nSi avr\u00e0 quindi che un veicolo \"n+1\" accodato ad un altro \"n\" accelerer\u00e0 o frener\u00e0 dopo un certo tempo psicotecnico \"T\" se il veicolo \"n\" seguente ha variato il suo stato di moto. Il principio \u00e8 quindi quello della\n\"reazione(t + T) = sensibilit\u00e0 * stimolo(t)\"\nQuindi la variazione della velocit\u00e0 locale del veicolo \u00e8 direttamente proporzionale alla differenza della velocit\u00e0 con quello che segue e ad un coefficiente di sensibilit\u00e0 \"\u03b1\":\nformula_24.\nPoich\u00e9 il tipo di risposta varia in base alla distanza spaziale con il veicolo che segue questa relazione \u00e8 stata generalizzata nella forma seguente:\nformula_25\ndove formula_26.\nRitorno al modello macroscopico.\nIntegrando quest'equazione differenziale (risolvibile solo se \"\u03b1\" \u00e8 costante) si torna alla condizione stazionaria del modello macroscopico, descritta dal modello logaritmico (si ricordi che il distanziamento medio \"x\" \u00e8 uguale al reciproco della densit\u00e0 \"k\"): \nformula_27\nStabilit\u00e0 del traffico.\nGrazie al modello del veicolo accodato \u00e8 possibile definire matematicamente le condizioni di stabilit\u00e0 del traffico in seguito a stimoli esterni. Si terr\u00e0 in considerazione il prodotto formula_28.\nStabilit\u00e0 locale.\nLa stabilit\u00e0 locale studia l'evoluzione di due veicoli accodati che interagiscono.\nPer valori di \"C\" compresi tra determinati estremi si ha una determinata variazione del reciproco distanziamento in un certo periodo di tempo.\nStabilit\u00e0 asintotica.\nLa stabilit\u00e0 asintotica considera invece la risposta di tutta l'infrastruttura alle variazioni provocate dal comportamento di un certo veicolo, e si ha che la corrente veicolare si stabilizza se formula_33.\nAbbandono stazionariet\u00e0: onda d'urto.\nL'abbandono delle condizioni di stazionariet\u00e0 \u00e8 dovuto ad eventi discontinui nel tempo come l'alt del semaforo, i lavori in corso sull'infrastruttura, oppure gli incidenti.\nIn questi casi la capacit\u00e0 della strada si riduce e si determina pertanto si verifica un fenomeno di \"collo di bottiglia\" variabile. La velocit\u00e0 dei veicoli si riduce cos\u00ec come il flusso. In prossimit\u00e0 della restrizione la densit\u00e0 sale ad un valore \"Kb\" dovuto alla ridotta velocit\u00e0 che consente distanziamenti inferiori (condizione di \"coda\" in movimento, o deflusso ipercritico) mentre appena dopo l'ostruzione si ha una densit\u00e0 \"Km\" normalizzata inferiore a quella in condizioni stazionarie.\nLa propagazione dei diversi stati di deflusso (definiti da una terna di velocit\u00e0, densit\u00e0 e flusso) avviene secondo onde che generalmente si considerano (per approssimazione) puntuali, e che vengono definite onde cinematiche. Dal luogo dell'incidente partir\u00e0 verso monte una cosiddetta \"onda d'urto\" \"W\" (con velocit\u00e0 dell'ordine di 15\u201330\u00a0km/h) che investe la corrente veicolare a densit\u00e0 normale \"K\" e in ogni istante separa questa dalla corrente in stato di coda.\nPoich\u00e9 il numero di veicoli che in un intervallo di tempo \"t\" si trovano investiti dall'onda \u00e8 costante, si ha che formula_34 quindi la velocit\u00e0 dell'onda d'urto \u00e8 data da formula_35, ovvero la pendenza della corda che congiunge il punto sulla parabola flusso/densit\u00e0 appena prima dell'incidente (A) con quello sul ramo \"congestionato\" corrispondente alla restrizione (B).\nUna volta rimosso l'incidente partir\u00e0 un'altra onda con velocit\u00e0 maggiore della precedente che raggiunger\u00e0 il punto di capacit\u00e0 massima (C). Quando questa onda raggiunger\u00e0 l'onda d'urto la coda sar\u00e0 dissipata e l'ultima onda da C ad A riporter\u00e0 il sistema alle condizioni iniziali di deflusso."}
{"id": "247664", "revid": "287204", "url": "https://it.wikipedia.org/wiki?curid=247664", "title": "Equazione di stato del deflusso veicolare", "text": ""}
{"id": "247665", "revid": "1610933", "url": "https://it.wikipedia.org/wiki?curid=247665", "title": "Tamarino imperatore", "text": ""}
{"id": "247667", "revid": "1543377", "url": "https://it.wikipedia.org/wiki?curid=247667", "title": "Palazzo della Farnesina", "text": "Il palazzo della Farnesina, spesso chiamato semplicemente Farnesina, \u00e8 un edificio della pubblica amministrazione sede del Ministero degli affari esteri della Repubblica Italiana. Si trova tra Monte Mario e il Tevere nella zona del Foro Italico a Roma. Il termine \"Farnesina\" \u00e8 spesso usato come metonimia per indicare il ministero ivi situato.\nEtimologia.\nIl nome \"Farnesina\" deriva dal fatto che questo palazzo sorge su un'area appartenuta a uno dei pi\u00f9 famosi papi, Paolo III Farnese: per distinguerla dai cosiddetti Orti Farnesiani, sul Palatino, e dalla villa Farnesina, alla Lungara, l'area era conosciuta con il nome \"la Farnesina\".\nL'edificio.\nL'edificio fu incominciato nel 1937 dagli architetti Enrico Del Debbio, Arnaldo Foschini e Vittorio Ballio Morpurgo, dopo le diverse fasi di un concorso che prevedeva diverse localizzazioni dell'edificio, l'ultima delle quali per voleri in alto loco e nonostante il parere contrario degli architetti lo poneva proprio all'estremit\u00e0 nord del Foro Italico.\nIl complesso, infatti, avrebbe dovuto essere il nuovo palazzo del Littorio, sede del Partito Nazionale Fascista, ma gi\u00e0 nel 1940 era stato cambiata la destinazione d'uso in Ministero degli affari esteri. I lavori furono interrotti nel 1943 e ripresero nel dopoguerra (1946).\nIl palazzo rispecchia i canoni del monumentalismo o neoclassicismo semplificato, con le sue geometrie razionali e con richiami neoclassici, dalla simmetria al bianco marmoreo del travertino. La facciata in travertino \u00e8 resa vibrante da un visibile disegno del rivestimento e delle aperture disuguali nei vari livelli. Con pi\u00f9 di 1300 stanze e 9 piani con una facciata lunga 169 metri e alta 51 metri, da sola copre una superficie di 120.000\u00a0m\u00b2 e un volume costruito di 720.000\u00a0m\u00b3 la Farnesina \u00e8, insieme con la reggia di Caserta, uno degli edifici pi\u00f9 voluminosi presenti in Italia. Nelle 1.300 stanze dell\u2019edificio si insediano ben 7.000 persone, sono 6,5 km di corridoi, 7 sale di esposizione d\u2019arte, 20 sale riunioni e 1 sala conferenze internazionali.\nNel 1959 il palazzo della Farnesina fu ultimato dagli stessi architetti, con lievi varianti rispetto al progetto originario, e divenne la sede del Ministero degli affari esteri, sino ad allora disperso in tredici sedi distaccate.\nArchivio storico diplomatico.\nPresso l'archivio storico diplomatico \u00e8 conservata e inventariata la documentazione storico diplomatica prodotta dagli uffici centrali del ministero e dalle rappresentanze diplomatiche e consolari all'estero. Sono inoltre conservati gli originali degli atti internazionali.\nLa raccolta d'arte.\nLa raccolta percorre la storia dell'arte italiana del XX secolo e comprende importanti opere di Alighiero Boetti, Salvatore Garau, Michelangelo Pistoletto, Umberto Boccioni, Fortunato Depero, Mario Sironi, Giorgio De Chirico, Carlo Carr\u00e0, Giuseppe Capogrossi, Alberto Burri, Carla Accardi, Piero Dorazio, Giacomo Balla, Emilio Vedova, Renato Guttuso, Fabrizio Plessi, Jannis Kounellis, Sandro Chia, Mimmo Paladino.\nNel 1999 la Direzione generale per la promozione e la cooperazione culturale del MAE ha avviato l'iniziativa di esporre al palazzo della Farnesina un complesso di opere rappresentative dell'arte italiana del XX secolo. La Collezione Farnesina ripercorre la storia dell'arte del Novecento italiano attraverso le correnti dell'art nouveau, del futurismo, della metafisica, dell'astrattismo, dell'arte povera, della transavanguardia e della nuova scuola romana.\nNel 2008 la raccolta d'arte italiana della Farnesina \u00e8 stata ampliata, istituendo una nuova collezione che raccoglie le opere delle ultime generazioni di artisti italiani. La nuova Collezione Farnesina Experimenta \u00e8 stata inaugurata il 5 luglio 2008, nell'ambito di Farnesina Porte Aperte.\nIl 13 marzo 2009 \u00e8 stata annunciata la nascita di una terza collezione, la Collezione Farnesina Design.\nFuori dal palazzo della Farnesina si trova un'opera chiamata \"Sfera grande\" di Arnaldo Pomodoro; l'opera era stata concepita per l'Expo di Montr\u00e9al del 1967 e poi fu ubicata davanti al palazzo."}
{"id": "247672", "revid": "307923", "url": "https://it.wikipedia.org/wiki?curid=247672", "title": "Saguinus imperator", "text": "Il tamarino imperatore (\"Saguinus imperator\" ) \u00e8 un primate platirrino della famiglia dei Cebidi: deve il nome comune e scientifico ai lunghi baffi, simili a quelli in voga durante il regno dell'imperatore Guglielmo II di Germania.\nDistribuzione.\nCon due sottospecie (\"S. imperator imperator\" e \"S. imperator subnigrescens\") il tamarino imperatore \u00e8 diffuso in una vasta area di foresta tropicale amazzonica che va dal Per\u00f9 sud-orientale al Brasile nord-occidentale (stati dell'Acre ed Amazonas), passando per la Bolivia settentrionale. Colonizza indifferentemente le aree di foresta periodicamente inondate oppure di \"tierra firme\", ossia dal fondo asciutto: si adatta bene anche alle foreste secondarie, ossia foreste ricresciute dopo che la foresta originaria (primaria) \u00e8 stata per qualche motivo rasa al suolo.\nDescrizione.\nDimensioni.\nMisura circa 60\u00a0cm di lunghezza complessiva, di cui fra i 24 ed i 26\u00a0cm spettano al corpo ed i rimanenti alla coda, solitamente pi\u00f9 lunga del corpo. Il peso oscilla fra i 300 ed i 400\u00a0g.\nAspetto.\nIl pelo \u00e8 grigio nella parte dorsale, con sparsi peli gialli nella zona del quarto posteriore: sul petto invece il colore del mantello tende al biancastro, mentre il basso ventre, la parte posteriore delle cosce e la coda sono rossicci. Attorno alla testa pu\u00f2 essere presente una corona grigio-argentata, mentre le parti nude del corpo (cerchi perioculari, mani, orecchie, sottocoda) sono nerastre.\nLa caratteristica principale della specie, tuttavia, sono gli arditi baffi che si dipartono dal muso (che possiede pelle rosata) fino a raggiungere le spalle, simili come acconciatura ai baffi in voga ai tempi dell'imperatore tedesco Guglielmo II: tali ornamenti, portati da ambedue i sessi, danno all'animale un aspetto altezzoso, da cui il nome comune e scientifico della specie.\nIn realt\u00e0, a differenza di quelli del \"kaiser\", i baffi di queste scimmiette tendono verso il basso: i tassidermisti, tuttavia, erano soliti piegarli innaturalmente verso l'alto, a guisa di quelli portati dall'imperatore. Emil Goeldi diede loro l'appellativo di \"imperatore\" quasi per scherzo, ma il nome piacque molto agli zoologi europei e rimase anche nella denominazione latina.\nLe due sottospecie di tamarino imperatore differiscono principalmente nella foggia dei baffi: la sottospecie \"subnigrescens\". infatti, possiede oltre ai mustacchi anche una barba sul mento, del tutto assente invece nella sottospecie nominale.\nPer il resto, questi animali possiedono mani prive di pollici opponibili, a differenza di molte altre specie di primati: inoltre, le dita sono munite di unghiette appuntite simili ad artigli, fatta eccezione per le unghie dei pollici, che sono piatte ed allargate, simili ad unghie umane. Si \u00e8 a lungo pensato, considerando i callitricidi come delle forme ancestrali di platirrine, che questi artigli fossero semplicemente una forma vestigiale di quelli che possedevano le prime scimmie del Nuovo Mondo: recenti ricerche, tuttavia, sembrano smentire questa credenza, considerando i callitricidi dei cebidi che hanno sviluppato nuove caratteristiche (fra cui, appunto, gli artigli) come adattamento al nuovo ambiente, piuttosto che delle scimmie primitive.\nBiologia.\nI tamarini imperatore sono animali attivi esclusivamente durante le ore diurne: di abitudini prettamente arboricole, si muovono velocemente sulle quattro zampe correndo e saltellando attraverso la volta della foresta. Vivono in gruppetti comprendenti dai due agli otto individui: nell'ambito del gruppo, a comandare \u00e8 sempre una femmina dominante, affiancata da vari individui disposti gerarchicamente a seconda dell'et\u00e0 e del sesso, e sono sempre presenti almeno due maschi. Nonostante l'aspetto austero, sono animali molto graziosi ed amichevoli, amanti del gioco e delle coccole: in natura passano molto tempo a fare del \"grooming\", mentre in cattivit\u00e0 si affezionano al loro guardiano, nella mano del quale amano giacere e spesso si pongono a pancia in su in attesa di carezze.\nAllo stato selvatico, \u00e8 piuttosto frequente osservare questi animali in associazione con gruppi di altre specie di tamarini, in particolare coi tamarini dal dorso bruno (\"Saguinus fuscicollis\"): esemplari delle due specie possono occupare territori perfettamente sovrapposti, scambiarsi vocalizzazioni e coordinare i propri spostamenti. Non \u00e8 ancora chiaro il motivo di tali associazioni, ma si pensa che ambedue le specie ricavino vantaggi da questa convivenza in termini di raccolta di cibo e di protezione da eventuali predatori, in quanto pi\u00f9 occhi equivalgono ad una maggiore efficienza nel pattugliamento dei territori.\nAlimentazione.\nI tamarini imperatorie hanno una dieta basata principalmente su frutta e insetti: grazie al loro peso contenuto, queste scimmiette sono in grado di raggiungere i rami pi\u00f9 sottili, dove altre specie dalla dieta simile, ma di dimensioni maggiori, non possono arrivare. Questi animali sono inoltre soliti utilizzare le incisioni lasciate nelle cortecce d'albero dagli uistit\u00ec per nutrirsi di linfa allo stesso scopo, dato che i loro denti non presentano gli adattamenti a questo tipo di dieta mostrati invece dalle specie del genere \"Callithrix\".\nQualora la disponibilit\u00e0 di cibo sia piuttosto scarsa, \u00e8 possibile che i tamarini imperatore caccino attivamente piccoli vertebrati, come lucertole, rane e nidiacei e uova di uccelli: grazie alla loro piccola taglia, questi animali possono avvicinarsi furtivamente agli animali fino a una distanza piuttosto piccola, saltando poi loro addosso fulmineamente e finendoli con un morso alla nuca.\nRiproduzione.\nIl ciclo estrale dura circa due settimane, con la femmina dominante (l'unica a cui \u00e8 concesso di riprodursi, poich\u00e9 inibisce tramite feromoni l'ovulazione delle femmine subordinate) che si accoppia promiscuamente con tutti i maschi presenti nel gruppo. Questa forma di poliandria \u00e8 probabilmente stata evoluta in modo tale che tutti i maschi, pensando ciascuno di poter essere il padre dei nascituri, aiutino la femmina nel loro allevamento.\nLa gestazione dura 140-150 giorni, al termine dei quali vengono dati alla luce solitamente due gemelli, ma saltuariamente possono nascere un unico cucciolo, tre o addirittura quattro. I cuccioli vengono curati dai maschi subito dopo la nascita: essi, infatti, li prendono appena dopo il parto e sono i maschi a leccarli per lavarne la placenta e stimolarli a respirare. I cuccioli appena nati sono ricoperti da una fitta peluria grigia e dipendono completamente dalle cure dei genitori: sono i maschi, a volte coadiuvati dagli altri membri del gruppo, a portarli sempre con s\u00e9, lasciandoli alla madre solo per la poppata, ogni due o tre ore e per un tempo di circa mezz'ora.\nSi ritiene che queste cure paterne siano una conseguenza delle grandi dimensioni dei cuccioli (50 g cadauno alla nascita), che renderebbero la femmina, gi\u00e0 provata per il parto, troppo vulnerabile nei confronti di eventuali predatori: dividendo lo sforzo energetico di allevare la prole con tutto il gruppo ed in particolare coi due maschi, esso diventa ben pi\u00f9 sostenibile.\nI cuccioli restano aggrappati alla schiena dei genitori per circa due mesi, in seguito tendono a seguire i loro spostamenti e ad assaggiare i primi cibi solidi, anche se lo svezzamento pu\u00f2 dirsi completato solo dopo il terzo mese di vita. Attorno all'anno e mezzo d'et\u00e0, i cuccioli raggiungono la maturit\u00e0 sessuale e sono pronti per allontanarsi dal gruppo natio, anche se solitamente non se ne separano prima del terzo anno di vita. La speranza di vita di questi animali si aggira attorno ai dieci anni in natura, mentre in cattivit\u00e0 vivono facilmente fino ai vent'anni."}
{"id": "247673", "revid": "30909", "url": "https://it.wikipedia.org/wiki?curid=247673", "title": "Dungeons and Dragons", "text": ""}
{"id": "247674", "revid": "287204", "url": "https://it.wikipedia.org/wiki?curid=247674", "title": "Ecommoy", "text": ""}
{"id": "247675", "revid": "287204", "url": "https://it.wikipedia.org/wiki?curid=247675", "title": "Ecorpain", "text": ""}
{"id": "247677", "revid": "287204", "url": "https://it.wikipedia.org/wiki?curid=247677", "title": "Epineu-le-Chevreuil", "text": ""}
{"id": "247678", "revid": "599013", "url": "https://it.wikipedia.org/wiki?curid=247678", "title": "Etival-l\u00e8s-le-Mans", "text": ""}
{"id": "247679", "revid": "599013", "url": "https://it.wikipedia.org/wiki?curid=247679", "title": "Evaill\u00e9", "text": ""}
{"id": "247680", "revid": "1652134", "url": "https://it.wikipedia.org/wiki?curid=247680", "title": "Celeste Negarville", "text": "Biografia.\nGiovinezza torinese e primi arresti.\nNacque ad Avigliana, ma la La sua famiglia si trasfer\u00ec a Torino nel 1912, quando il padre trov\u00f2 lavoro come operaio alla Fiat. Inizi\u00f2 a lavorare gi\u00e0 da adolescente, come elettricista, seguendo contemporaneamente corsi serali professionali.\nNel 1919 ader\u00ec alla Federazione giovanile socialista e, nel 1921, al neonato Partito Comunista d'Italia di Gramsci e Bordiga. Dopo la strage di Torino del 18 dicembre 1922 fu arrestato e poi rinviato a giudizio, a piede libero. Espatri\u00f2, allora, a Parigi, dove fu assunto come operaio alla Renault, sino alla fine del processo che si concluse con una assoluzione per insufficienza di prove. Tornato in Italia, nel 1924 fu nominato segretario regionale piemontese della FGCI.\nNel 1927, a Bologna, fu nuovamente arrestato e processato l\u2019anno dopo presso il Tribunale speciale per la difesa dello Stato. Condannato a 12 anni e 9 mesi di reclusione, scont\u00f2 la pena a Volterra, Castelfranco Emilia, Fossano e Civitavecchia. Trascorse la parte pi\u00f9 lunga della sua detenzione a Civitavecchia, con Mauro Scoccimarro, Pietro Secchia ed Umberto Terracini.\nA Mosca, Parigi, Milano e a Roma durante l'occupazione tedesca.\nLiberato nel 1934, a seguito di amnistia, espatri\u00f2 nuovamente a Parigi. L\u2019anno successivo fu inviato a Mosca in qualit\u00e0 di rappresentante italiano presso l\u2019Internazionale comunista della giovent\u00f9. Rimase a Mosca tre anni; spos\u00f2 la russa Nora Rosenberg e, nel 1938, ebbe la sua unica figlia. Nello stesso anno rientr\u00f2 a Parigi, dove rimase anche durante l\u2019occupazione nazista, con compiti organizzativi clandestini del partito. Torn\u00f2 in patria a piedi attraverso le Alpi Marittime nel gennaio 1943. Stabilitosi a Milano, fu tra i principali organizzatori degli scioperi della fine di marzo 1943.\nDopo la caduta di Mussolini del 25 luglio 1943 fu tra gli estensori dell\u2019edizione straordinaria de l'Unit\u00e0 diffusa a Milano il giorno seguente. Dopo l\u20198 settembre si trasfer\u00ec a Roma, dove fu tra i primi componenti della direzione centrale del PCI. Nel maggio del 1944 fu nominato membro della giunta del Comitato di Liberazione Nazionale, in sostituzione di Giorgio Amendola. Dopo la liberazione di Roma fu il primo direttore del quotidiano \"l'Unit\u00e0\" stampato in forma ufficiale dopo gli anni di diffusione clandestina.\nFu tra gli sceneggiatori del film \"Roma citt\u00e0 aperta\" (1945), insieme con Sergio Amidei, Federico Fellini e Roberto Rossellini.\nAttivit\u00e0 parlamentare. Sindaco di Torino.\nDeputato all'Assemblea Costituente, fu anche sottosegretario agli esteri nel Governo Parri e nel primo governo De Gasperi. Nell'agosto del '45, da sottosegretario agli Esteri, confid\u00f2 all'ambasciatore sovietico che il suo partito riteneva inaccettabili \"le pretese italiane su Trieste\" e che \"i comunisti non avrebbero tollerato un comportamento del genere della delegazione italiana alla Conferenza di Pace\".\nIn seguito, dal 17 dicembre 1946 al 16 aprile 1948, fu sindaco di Torino, il primo eletto democraticamente nell'Italia repubblicana. Dal 1948 al 1958 venne eletto senatore per due legislature e fu poi deputato dal 1958 alla morte.\nMembro della Direzione del PCI, fu Segretario della Federazione torinese di quel partito negli anni in cui l'automazione degli impianti andava mutando l'organizzazione interna delle fabbriche e, in primo luogo, della Fiat. Fronteggi\u00f2 con grande capacit\u00e0 ed equilibrio l'attacco che l'ing. Valletta condusse, utilizzando tali mutamenti, per smantellare le conquiste operaie del dopoguerra e fu maestro del maturare di nuovi quadri dirigenti. La sconfitta della CGIL nelle elezioni delle Commissioni Interne della Fiat sollecit\u00f2 mutamenti negli organi dirigenti del partito. Negarville lasci\u00f2 Torino e assunse la direzione italiana del Movimento per la pace, ruolo che lo port\u00f2 ad assumere anche importanti iniziative internazionali.\nGli ultimi anni.\nIndro Montanelli riferisce che nel 1956 Negarville fu inviato dal partito a Mosca insieme a Gian Carlo Pajetta. Qui, come Pajetta, rimase scosso dal racconto compiaciuto che Nikita Khru\u0161\u010d\u0451v fece loro riguardo alle modalit\u00e0 con cui Beria sarebbe stato eliminato fisicamente dalla nuova dirigenza sovietica:\nQuesto racconto \u00e8 stato molto discusso e ritenuto poco probabile da molti storici.\nSempre secondo Montanelli, Negarville avrebbe poi voluto seguire l'esempio di Eugenio Reale, che usc\u00ec dal partito sbattendosi la porta alle spalle, ma si trattenne dal farlo unicamente perch\u00e9 aveva la famiglia della moglie in Russia e quindi temeva per essa.\nL'affermazione di Montanelli non trova tuttavia riscontri n\u00e9 da parte dei suoi familiari (tra essi Adalberto Minucci, suo genero), n\u00e9 da parte degli amici che rimasero legati a lui, uomo intelligente e colto, fino alla morte, da lui affrontata, in piena consapevolezza, con grande dignit\u00e0.\nMor\u00ec a Roma nel 1959 a causa di problemi al fegato.\nIl Comune di Torino gli ha intitolato una via alla periferia della citt\u00e0, in zona Mirafiori Sud."}
{"id": "247684", "revid": "2175", "url": "https://it.wikipedia.org/wiki?curid=247684", "title": "Fert\u00e9-Bernard", "text": ""}
{"id": "247686", "revid": "2175", "url": "https://it.wikipedia.org/wiki?curid=247686", "title": "Fontaine-Saint-Martin", "text": ""}
{"id": "247688", "revid": "2175", "url": "https://it.wikipedia.org/wiki?curid=247688", "title": "Fresnaye-sur-Ch\u00e9douet", "text": ""}
{"id": "247692", "revid": "124718064", "url": "https://it.wikipedia.org/wiki?curid=247692", "title": "Peter Warlock", "text": "Biografia.\nFiglio di un agente di cambio che mor\u00ec quando lui aveva solamente 2 anni, si trasfer\u00ec ben presto con la madre nel Galles a casa degli zii materni, dove inizi\u00f2 gli studi musicali che proseguirono a Eton sotto la guida del pianista Colin Taylor. In seguito and\u00f2 a perfezionarsi nella composizione in Germania, dove, oltre alla musica, inizi\u00f2 a dedicarsi con particolare impegno alla lingua tedesca. Ma, dopo un acceso litigio con uno dei suoi insegnanti, se ne ritir\u00f2 indignato e decise di non mettere mai pi\u00f9 piede in alcuna scuola di istruzione musicale. Nel 1913 ritorn\u00f2 in Inghilterra ed intraprese gli studi universitari di lingua e letteratura tedesca a Oxford, dove pass\u00f2 un anno infelice prima di rifiutarsi di proseguire; tali studi gli permisero di approfondire lo studio dei grandi classici della letteratura inglese ed internazionale. Warlock di l\u00ec a poco divenne apprezzatissimo negli ambienti giornalistici e radiofonici inglesi. Oltre che compositore, fu giornalista musicale e autore molto originale e collabor\u00f2 con il compositore e critico musicale Cecil Gray. Grande ammiratore e amico di Frederick Delius (da lui conosciuto negli anni di Eton) ne scrisse la prima voluminosa biografia nel 1923, e fu un importante sostenitore del \"Delius Festival\". Importantissimo per la vita artistica di Warlock fu l'incontro col musicista olandese Bernard van Dieren. Warlock ebbe una vita sicuramente molto movimentata, data anche la sua personalit\u00e0 forte e irrequieta che si rispecchia nella sua musica particolarmente ricca di suggestioni e di contrasti cromatici. Fu l'arco temporale compreso tra gli anni 1925 e 1929, quello in cui Warlock e il suo collega Ernest Moeran condussero una vita al limite della legalit\u00e0, il periodo pi\u00f9 fruttuoso per il compositore inglese. Philip Heseltine mor\u00ec a trentasei anni, avvelenato dal gas, in una sorta di incidente domestico, anche se la tesi pi\u00f9 accreditata ipotizza il suicidio.\nLa sua musica.\nLa filosofia compositivo-musicale di Peter Warlock \u00e8 riassunta benissimo in questa dichiarazione che il compositore rilasci\u00f2 nel 1926 \"la musica non \u00e8 n\u00e9 moderna n\u00e9 antica: c'\u00e8 tuttavia della buona o della cattiva musica, ma la data nella quale fu scritta non ha nessun significato. Le date ed i periodi storici hanno senso solo per gli studenti di storia della musica...tutta la musica antica \u00e8 stata moderna al tempo in cui fu scritta...Tutta la buona musica, di qualsiasi periodo, \u00e8 senza tempo. \u00c8 oggi viva e significante come lo fu al tempo nella quale fu scritta...\" . La maggior parte della sua produzione Warlock la rivolse alla musica vocale solistica e corale, l'influenza della musica popolare soprattutto celtica e gallese \u00e8 fortemente deducibile in moltissimi suoi lavori come evidenti sono i riferimenti allo stile compositivo di B\u00e9la Bart\u00f3k, autore che studi\u00f2 con particolare interesse. Fu trascrittore e revisore di musica antica. Particolarmente felice fu sempre la scelta, da parte di Warlock, dei testi, tutti sempre di altissimo valore artistico, molti dei quali tratti da opere di autori medioevali."}
{"id": "247694", "revid": "1305772", "url": "https://it.wikipedia.org/wiki?curid=247694", "title": "Bonjour", "text": "Bonjour \u00e8 un marchio registrato usato da Apple per denominare la sua implementazione del protocollo Zeroconf dell'IETF, una tecnologia basata sulle reti locali introdotta dalla versione 10.2 di macOS. Questa tecnologia usa il pacchetto standard DNS in un modo nuovo, sviluppa cio\u00e8 dei nuovi servizi utilizzando una tecnologia relativamente vecchia come quella del DNS over IP. Inizialmente la tecnologia sviluppata da Apple utilizzava il nome Rendezvous ma in seguito Apple ha sub\u00ecto una causa legale poich\u00e9 il nome Rendezvous era gi\u00e0 utilizzato da una azienda produttrice di software; nel 2004 le due parti hanno raggiunto un accordo in cui Apple si impegnava a cambiare il nome. Con la versione Mac OS X Tiger del suo sistema operativo, Apple ha rinominato la tecnologia Bonjour.\nBonjour \u00e8 una tecnologia generica nata per individuare automaticamente la presenza di servizi nelle LAN. Questa tecnologia viene usata in modo massiccio da Mac OS X per consentire agli utenti di installare una rete senza bisogno di configurarla. Attualmente Bonjour viene utilizzato:\nSenza speciali configurazioni al DNS, Bonjour lavora nella singola sottorete. Non si tratta di una limitazione ma di una caratteristica del servizio. Bonjour non \u00e8 nato per fornire servizi su internet o su reti geografiche ma \u00e8 nato per permettere ai milioni di utilizzatori di reti locali di non doversi preoccupare della configurazione della rete.\nDall'8 agosto 2006 Apple ha pubblicato i codici sorgente del progetto sotto Apache License. I sorgenti sono stati posti nel sito www.macosforge.org, un sito creato da Apple per gestire i progetti open-source legati alla sua piattaforma."}
{"id": "247697", "revid": "290399", "url": "https://it.wikipedia.org/wiki?curid=247697", "title": "Roberto Boninsegna", "text": "\u00c8 stato vicecampione mondiale nel 1970 con la nazionale italiana.\nCaratteristiche tecniche.\nGiocatore.\nEra un attaccante di sfondamento, a tratti egoista in campo. Pur non dotato di un'elevata statura, era molto abile in acrobazia e nel gioco aereo; rimangono nella memoria i suoi duelli col difensore Francesco Morini, dapprima rivale e poi compagno di squadra. Secondo un parere di Gianni Brera, Boninsegna \u00e8 stato, nei primi anni 1970, il pi\u00f9 forte centravanti del mondo insieme al connazionale Gigi Riva. Ottimo rigorista, in Serie A riusc\u00ec a mettere a segno 19 \"penalty\" consecutivi, la striscia pi\u00f9 lunga mai realizzata nel massimo campionato italiano.\n\u00c8 noto col soprannome di \"Bonimba\", termine coniato dallo stesso Brera \u2014 e non particolarmente amato da Boninsegna \u2014 durante i trascorsi dell'attaccante a Cagliari; il particolare nomignolo nacque dalla crasi tra \"Bonin\"segna e \"Ba\"gonghi (quest'ultimo, un desueto pseudonimo riferito ai nani da circo) e, secondo Brera, esprimeva al meglio il fatto che, pur non vantando una grande statura fisica, Boninsegna riusciva agilmente a saltare pi\u00f9 in alto dei suoi marcatori.\nCarriera.\nGiocatore.\nClub.\nGli inizi a Prato, Potenza e Varese.\nCresciuto nel vivaio dell', nei primi anni 1960 l'ancora giovane Boninsegna venne ritenuto troppo acerbo dal tecnico nerazzurro Helenio Herrera, che gli precluse il salto in prima squadra \u2014 quella che diverr\u00e0 la \"Grande Inter\" \u2014 mandandolo a farsi le ossa in varie parti d'Italia.\nDebutt\u00f2 da calciatore con un biennio in Serie B, dapprima al e poi al dove, in coppia con Silvino Bercellino, costitu\u00ec il cosiddetto \"attacco raffica\" dei potentini, il miglior reparto della cadetteria (55 gol) nella stagione 1964-1965, sfiorando per soli tre punti quella che sarebbe stata una storica promozione in Serie A della squadra lucana. Boninsegna and\u00f2 comunque a calcare i campi della massima categoria l'anno successivo, difendendo stavolta i colori del .\nCagliari e l'esperienza nordamericana.\nLe sue fortune iniziarono nel 1966, col trasferimento per 80 milioni di lire all'allora rampante , dove and\u00f2 a far coppia in avanti con Gigi Riva. Dopo due stagioni di buon livello, nel campionato 1968-1969 contribu\u00ec a portare gli isolani a un passo da titolo, con un secondo posto che all'epoca rappresent\u00f2 il miglior piazzamento dei rossobl\u00f9 nella loro storia.\nNel triennio passato in Sardegna incapp\u00f2 anche in un disdicevole comportamento quando, durante la trasferta di Varese del 31 dicembre 1967, fu espulso e reiter\u00f2 le proteste insultando l'arbitro Bernardis e l'assistente di linea: tale condotta gli cost\u00f2 una squalifica record da parte della commissione disciplinare di 11 giornate, poi ridotte a 9.\nDurante l'esperienza cagliaritana, nell'estate del 1967 prese inoltre parte coi compagni di squadra a un campionato oltreoceano organizzato dalla United Soccer Association, volto a promuovere il gioco del calcio in Nordamerica, in cui i rossobl\u00f9 difesero i colori dei Chicago Mustangs; Boninsegna onor\u00f2 questa breve manifestazione con 11 reti, che ne fecero il capocannoniere dell'edizione: ci\u00f2 gli port\u00f2 un singolare primato, facendone il primo giocatore italiano capace di aggiudicarsi il titolo di miglior marcatore in un campionato straniero.\nInter.\nNell'estate del 1969 Boninsegna torna all'Inter, che per riacquistarlo sborsa 600 milioni e cede contestualmente al Cagliari Angelo Domenghini, Sergio Gori e Cesare Poli.\nA Milano conobbe il periodo di maggior splendore della sua carriera, su tutti lo scudetto del campionato 1970-1971, in cui si laure\u00f2 miglior marcatore con 24 segnature; titolo che vincer\u00e0, con 22 centri, anche la stagione successiva. In totale con la maglia nerazzurra scese in campo 281 volte (197 in Serie A, 55 in Coppa Italia e 29 in Europa) siglando 171 reti (113 in A, 36 in Coppa Italia e 22 in Europa).\nCoi colori nerazzurri raggiunse inoltre la finale della Coppa dei Campioni 1971-1972; edizione in cui, negli ottavi di finale, Boninsegna fu suo malgrado protagonista di un controverso episodio nella sfida d'andata contro il , passata alla storia come la \"partita della lattina\".\nJuventus e gli ultimi anni.\nA seguito di uno scambio con Pietro Anastasi, nell'estate del 1976 lasci\u00f2 dopo sette anni l'Inter e pass\u00f2 alla : il trasferimento dest\u00f2 non poco scalpore, sia per l'approdo di una \"bandiera\" nerazzurra agli storici rivali bianconeri \u2014 con lo stesso giocatore che si ritrov\u00f2 costretto ad accettare la cosa, a malincuore e a giochi fatti \u2014, che per l'et\u00e0 dell'attaccante, ormai trentatreenne e considerato di fatto in fase calante dagli addetti ai lavori.\nA dispetto di ci\u00f2, Boninsegna visse invece a Torino una seconda giovinezza disputando autorevolmente e da titolare, accanto a Roberto Bettega, le annate 1976-1977 \u2014 durante la quale, nel primo confronto contro gli ex nerazzurri, segn\u00f2 entrambe le reti del 2-0 bianconero \u2014, 1977-1978 e, seppur in parte, 1978-1979, scendendo in campo complessivamente in 94 occasioni (58 in A, 17 in Coppa Italia e 19 in Europa) e realizzando 35 reti (22 in Serie A, 6 in Coppa Italia e 7 in Europa). Durante la sua militanza triennale nella \"Vecchia Signora\" contribu\u00ec alla vittoria di due campionati, una Coppa Italia e, soprattutto, la Coppa UEFA del 1976-1977, il primo trofeo confederale del club torinese.\nConcluse l'attivit\u00e0 professionistica in B nel , nella stagione 1979-1980. Gioc\u00f2 infine un'ultima annata, nel 1980-1981, in Serie D con la Viadanese di Viadana, di cui divenne direttore sportivo una volta appesi gli scarpini al chiodo.\nNazionale.\nCon la maglia della nazionale, vestita per la prima volta nel 1967, arriva a disputare il in Messico e il in Germania Ovest. Nel corso del torneo del '70 fu autore di un gol e dell'assist a Gianni Rivera nella storica semifinale Italia-Germania Ovest 4-3, oltre alla rete del momentaneo pareggio italiano nella finale vinta 4-1 dal . In totale colleziona 22 presenze e 9 reti in maglia azzurra.\nAllenatore e dirigente.\nSi \u00e8 dedicato all'attivit\u00e0 di allenatore, guidando, assieme a Ettore Recagni, prima le nazionali giovanili Under-19, Under-20 e Under-21 di Serie C dell'Italia, e successivamente il .\nDopo aver ricoperto il ruolo di osservatore all'Inter, dal 28 febbraio 2012 fino al termine della stagione \u00e8 stato direttore tecnico del Mantova.\nCarriera politica.\nNel 2005 si \u00e8 candidato al consiglio comunale di Mantova nella lista civica \"Conte per Mantova libera, no turbogas\", senza essere eletto.\nNella cultura di massa.\nHa recitato un breve cameo, nel ruolo di un monatto, nello sceneggiato televisivo \"I promessi sposi\" di Salvatore Nocita; ha anche preso parte al film \"Don Camillo\" di Terence Hill, interpretando il ruolo di un calciatore. Viene inoltre nominato con il suo soprannome, nel monologo di Freccia (Stefano Accorsi), durante il film \"Radiofreccia\" di Luciano Ligabue.\nRiconoscimenti.\nIl Cagliari lo ha inserito nella sua \"hall of fame\"."}
{"id": "247699", "revid": "1305772", "url": "https://it.wikipedia.org/wiki?curid=247699", "title": "Scacchi (videogioco 2002)", "text": "Scacchi (fino a OS X Lion chiamato Chess) \u00e8 un client per il gioco degli scacchi per macOS, introdotto in Mac OS X 10.2 nel 2002. L'applicazione \u00e8 fornita gratuitamente con macOS e il codice sorgente \u00e8 disponibile sul sito web di Apple attraverso una licenza di software libero.\nModalit\u00e0 di gioco.\n\"Scacchi\" permette di visualizzare la scacchiera in 3D orientabile e scegliere tra vari tipi di estetica dei pezzi e della scacchiera. Supporta la dichiarazione delle mosse con il parlato, sia come comandi del giocatore sia come descrizione di quelle del computer. L'abilit\u00e0 del computer si pu\u00f2 regolare in modo graduale tra maggior velocit\u00e0 o maggior difficolt\u00e0, ma comunque non \u00e8 un avversario molto capace ed \u00e8 pi\u00f9 adatto a giocatori principianti.\n\"Scacchi\" introduce varie varianti scacchistiche come Crazyhouse e Vinciperdi.\nSviluppo.\nL'applicazione nacque a seguito di un \"fork\" da glChess, un client per scacchi in OpenGL nato circa un paio di anni prima, nel 2000.\nIl motore scacchistico consiste in una vecchia versione open source di Sjeng, eseguita in un processo separato. Il motore \u00e8 utilizzato attraverso un'interfaccia utente realizzata con Cocoa."}
{"id": "247708", "revid": "827882", "url": "https://it.wikipedia.org/wiki?curid=247708", "title": "Campane tubolari", "text": "Le campane tubolari sono uno strumento musicale idiofono a percussione diretta e a suono determinato.\nSi tratta di una serie di \"campane\", lunghe barre metalliche cave (solitamente tubi di ottone o altro metallo appesi verticalmente a circa uno o due metri di altezza) che si accordano modificando la lunghezza. Sono normalmente suonate colpendole con un martello speciale, a testa di cuoio grezzo o di plastica, nella parte superiore del tubo, il che pu\u00f2 rendere necessario un piano per il percussionista. La loro origine \u00e8 europea e di invenzione moderna. L'estensione \u00e8 nel registro medio-acuto.\nNelle orchestre sinfoniche simulano il suono delle campane da chiesa. Sono utilizzate in composizioni sinfoniche, come la \"Sinfonia fantastica\" di Berlioz, l\"'Ouverture 1812\" di \u010cajkovskij o la \"Nona sinfonia\" di Mahler, ma anche nella musica contemporanea e popolare.\nCuriosit\u00e0.\n\"Tubular Bells\" (\"Campane tubolari\") \u00e8 un album di Mike Oldfield pubblicato nel 1973 da cui \u00e8 stato tratto il tema d'apertura della colonna sonora del film \"L'esorcista\"."}
{"id": "247709", "revid": "2021228", "url": "https://it.wikipedia.org/wiki?curid=247709", "title": "Michael Moorcock", "text": " \u00c8 particolarmente noto per la sua lunga saga fantastica dedicata al \"Campione Eterno\", un'opera seminale per la letteratura di genere degli anni Sessanta e Settanta; in essa confluiscono, fra gli altri, il ciclo \"sword &amp; sorcery\" di \"Elric di Melnibon\u00e9\" e quello fantascientifico di \"Jerry Cornelius\", afferente al filone \"New Wave.\"\nBiografia.\nNel 1956, all'et\u00e0 di sedici anni, Moorcock lavor\u00f2 come redattore per la \"fanzine Tarzan Adventures\", collaborando successivamente con la \"Sexton Blake Library\". Dopo i suoi esordi letterari nei primi anni Sessanta divenne curatore della controversa rivista di fantascienza inglese \"New Worlds\", prima dal maggio 1964 fino al marzo 1971 e quindi nuovamente dal 1976 al 1996. Moorcock incoraggi\u00f2 lo sviluppo del filone New Wave nel Regno Unito e indirettamente negli Stati Uniti. La sua edizione a puntate di \"Jack Barron e l'eternit\u00e0\" (\"Bug Jack Barron\") di Norman Spinrad fu tristemente famosa perch\u00e9 port\u00f2 un membro del parlamento appartenente al partito conservatore a condannare in aula il finanziamento della rivista da parte dell'Arts Council.\nIn questo periodo scrisse occasionalmente sotto lo pseudonimo di \"James Colvin\", un nome d'arte condiviso con altri critici di New Worlds; in seguito la rivista pubblic\u00f2 un falso necrologio di Colvin e il romanzo di Moorcock \"Breakfast in the Ruins\" incluse un'introduzione che menzionava la precedente morte di Moorcock. Da allora Moorcock ha creato numerosi personaggi con le iniziali \"J.C.\" e non \u00e8 interamente una coincidenza che siano anche le iniziali di Ges\u00f9 Cristo (\"Jesus Christ\" in inglese), il soggetto del suo romanzo del 1967 \"I.N.R.I.\" (\"Behold the Man\").\nNel 1997 Moorcock \u00e8 stato uno degli ospiti d'onore alla Worldcon di San Antonio e Ospite d'Onore alla \"World Fantasy Convention\" di Corpus Christi, Texas (2000), dove ricevette un \"\"Howie\" World Fantasy Award\" alla carriera. Nel 2002 entr\u00f2 a far parte della \"Science Fiction Hall of Fame\".\nNegli anni novanta Moorcock si trasfer\u00ec in Texas, negli Stati Uniti, in modo da studiare la societ\u00e0 americana a beneficio delle sue opere urban fantasy in lavorazione. Nel 2004, annunci\u00f2 di essere intenzionato a tornare in Europa, probabilmente stabilendosi in Francia e Spagna.\nCarriera letteraria.\n1954-1964.\nQuando era ancora studente di scuola superiore il quindicenne Moorcock diresse una fanzine intitolata \"Burroughsania\" (1954-1955) sulla quale pubblic\u00f2 la propria opera prima, il ciclo di racconti \"Sojan\" \"the Swordsman\": un testo \"planetary romance\" modellato sulla narrativa pulp statunitense prediletta dal giovane autore, in particolare sulle opere degli Edgar Rice Burroughs, Leigh Brackett e Robert E. Howard. Abbandonati poi gli studi fra 1955 e '56, Moorcock trov\u00f2 lavoro come redattore e sceneggiatore di fumetti presso il settimanale per ragazzi \"Tarzan Adventures\" e in tale sede ripubblic\u00f2 ed espanse le avventure di Sojan fra 1957 e 1958; in quel medesimo biennio il giovane autore abbozz\u00f2 ma non complet\u00f2 un romanzo breve intitolato \"The Eternal Champion\" e si accost\u00f2 alla letteratura esistenzialista francese, all'opera di Mervyn Peake e alla fantascienza visionaria statunitense espressa dalla rivista \"Galaxy\" \u2013 influenze che egli sintetizz\u00f2 nel romanzo surreale \"Il fiume dell'eternit\u00e0\", composto nel '58 e rimasto inedito per ventun anni.\nDopo aver abbandonato \"Tarzan Adventures\" nel 1959, Moorcock si spost\u00f2 sul mercato delle riviste mensili per adulti e raggiunse la notoriet\u00e0 pubblicando su \"Science Fantas\"y una saga di sei racconti (pi\u00f9 un settimo rifiutato dalla rivista) e un romanzo a puntate dedicati all'imperatore \"Elric di Melnibon\u00e9\" (1961-1964): una serie \"sword &amp; sorcery\" in cui Moorcock rivisit\u00f2 il modello di Robert Howard con un taglio pi\u00f9 gotico e intellettuale (parzialmente mutuato da Poul Anderson, Fletcher Pratt e Anthony Skene), rovesciando al contempo in chiave nichilista i tropi \"high fantasy\" codificati pochi anni prima da John Tolkien. L'autore inoltre pubblic\u00f2 su \"Science Fantasy\", \"Science Fiction Adventures\" e \"New Worlds\" numerosi testi autoconclusivi che andarono a espandere e dettagliare concetti gi\u00e0 presenti \"in nuce\" nel ciclo di Elric: il romanzo breve \"The Eternal Champion\" (completato nel 1962) codific\u00f2 il leitmotiv narratologico del Campione Eterno, mentre \"The Sundered Worlds\" (1962) e \"The Blood Red Game\" (1963) formalizzarono l'idea di un unico multiverso nel quale Moorcock potesse ambientare tutte le sue varie opere; i racconti lunghi \"Flux\" (1963) e \"Il sogno del conte Aubec\" (1964) esplicarono invece il ruolo del Campione Eterno entro la cosmologia del Multiverso. \n1964-1977.\nSubito dopo la conclusione della saga originale di Elric \"Science Fantasy\" cess\u00f2 la pubblicazione e Moorcock prese il timone della testata \"New Worlds\", che sotto la sua direzione divenne l'epicentro della \"New Wave\" della fantascienza britannica; fra i contributi di Moorcock alla rivista si segnalano i racconti \"The Time Dweller\" (1964) ed \"Escape from Evening\" (1965) e il romanzo a puntate \"I riti dell'Infinito\" (1965-1966), tutti legati al concetto del Multiverso, e soprattutto il romanzo breve \"Behold the Man\" (1966), che gli valse il Premio Nebula 1967. A tale produzione sperimentale per il \"magazine\", comunque, si affiancarono anche opere pi\u00f9 tradizionali edite in volume: la casa editrice Compact Books, che stampava \"New Worlds\", pubblic\u00f2 infatti la trilogia di \"Michael Kane, il guerriero di Marte\" (1965), un omaggio alla saga di \"Barsoom\" di Burroughs, e i due romanzi spionistici parodici con protagonista \"Nick Allard\" (1966), poi revisionati e ripubblicati come dilogia di \"Jerry Cornell\" (1970-1980); un ottavo racconto di Elric (1967) apparve nella prestigiosa antologia \"The Fantastic Swordsmen\" curata da Lyon Sprague de Camp per Pyramid Books; per Lancer Books usc\u00ec una tetralogia di Terra morente dedicata al duca \"Dorian Hawkmoon\" (1967-1969), che a livello tematico riprese i motivi fondamentali del ciclo di Elric in una prospettiva \"science fantasy\" e satirica. \nFu proprio al volgere del decennio che Moorcock progett\u00f2 una grande saga fantasy articolata in pi\u00f9 cicli paralleli, fra loro interconnessi tramite elementi di \"worldbuilding\" ricorrenti, cross-over di personaggi e una trama orizzontale comune; egli compose dunque in rapida successione una dilogia dedicata al \"Campione Eterno\" John Daker (1970), una trilogia \"high fantasy\" con protagonista il principe \"Corum\" (1971), due nuovi romanzi della saga di Elric (1971-1972), una seconda trilogia di Corum (1973-1974), una seconda trilogia di Hawkmoon (1973-1976) e un quarto romanzo di Elric (1976) e organizz\u00f2 i racconti brevi di Elric in due antologie (1977); ne risult\u00f2 una macro-serie in venticinque volumi, nota come Saga dei Quattro Eroi che sono Uno.\nIn parallelo a questo grande ciclo fantasy, Moorcock lavor\u00f2 anche ad alcuni romanzi autococonlusivi di matrice distopica, fra cui \"Il corridoio nero\" (1969), e a due cicli prettamente \"New Wave\" che intrecciavano viaggi nel tempo, elementi satirici e un'estetica psichedelica: la dilogia di \"Karl Glogauer\" (1969-1972) e la tetralogia di \"Jerry Cornelius\" (1968-1977), quest'ultima accompagnata da racconti \"canonici\" dello stesso Moorcock (1976) e da produzioni \"apocrife\" composte da altri autori (1971); temi analoghi a quelli di Cornelius e Glogauer vennero poi elaborati con estetica retro-futurista nella trilogia ucronica del capitano Oswald Bastable, \"The Nomad of Time\" (1971-1981), e nella trilogia di romanzi romantici dei \"Dancers at the End of Time\" (1972-1976), quest'ultima poi ampliata con la raccolta di racconti e romanzi comici intitolata \"Leggende alla fine del tempo\" (1976-1981). Anche nel caso di queste quattro serie fantascientifiche Moorcock volle costruire una rete di rimandi incrociati imperniati sulla figura del Campione Eterno, producendo cos\u00ec una saga speculare e complementare al ciclo dei \"Quattro Eroi che sono Uno\", nota informalmente come le Avventure Temporali. \n1978-1988.\nTerminata la stesura della \"Saga dei Quattro Eroi che sono Uno\" e delle \"Avventure Temporali\", Moorcock compose il romanzo in stile barocco \"La saga di Gloriana\" (1978), che gli valse il Premio John W. Campbell nel 1978 e il World Fantasy Award nel 1979, fece pubblicare \"Il fiume dell'eternit\u00e0\" (1979), e svilupp\u00f2 un ciclo di racconti thriller intitolato \"My Experiences in the Third World War\" (1978-1989); con queste opere egli si dedic\u00f2 per la prima volta alla narrativa di registro aulico, allontanandosi sia dai toni avventurosi sia da quelli contro-culturali che avevano caratterizzato la mitologia del Campione Eterno. Nel medesimo periodo l'autore volle misurarsi anche nella narrativa di ambientazione mimetica, anzich\u00e9 collocata in mondi immaginari, ma in questo caso decise di ricollegare le nuove produzioni al suo corpus preesistente: la dilogia di fantasy storico incentrata sulla famiglia \"Von Bek\" (1981-1986) fu espressamente riallacciata al ciclo dei \"Quattro Eroi che sono Uno\" tramite un terzo romanzo di John Daker (1986); il romanzo erotico \"The Brothel in Rosenstrasse\" (1982) costituisce un episodio autoconclusivo della stessa saga dei von Bek e riprende tematicamente la dilogia di Glogauer; al Colonnello Maxim \"Pyat\" Pyatnitski, gi\u00e0 comprimario del ciclo di Jerry Cornelius, fu dedicata la tetralogia di romanzi storici \"Between the Wars\" (1981-2006), che di conseguenza and\u00f2 ad ampliare le \"Avventure Temporali\". Inoltre il ciclo di Jerry Cornelius fu espanso con alcuni romanzi minori (1981-1984). Questa nuova fare pi\u00f9 prettamente \"letteraria\" che escapista della produzione di Moorcock culmin\u00f2 a fine decennio nel romanzo \"Madre Londra\" (1988), che svilupp\u00f2 i temi delle saghe di Glogauer e dei von Bek in chiave di realismo magico.\n1989-2006.\nAll'inizio degli Novanta Moorcock si prefiss\u00f2 di sistematizzare in un unico \"romanzo mondo\" tutte le sue opere dedicate al Campione Eterno, integrando pienamente fra di loro il ciclo \"dei\" \"Quattro Eroi che Sono Uno\", quello delle \"Avventure Temporali\" e le produzioni mimetiche pi\u00f9 recenti. Egli pertanto compose due nuovi romanzi di Elric (1989-1991) atti a introdurre la trilogia \"new weird\" del \"Second Ether\" (1995-1996) e la trilogia \"urban fantasy\" delle \"Moonbeam Roads\" (2001-2005): due saghe complementari che prendono le mosse dalla dilogia dei Von Bek, fanno riferimento a tutte le opere fantasy e fantascientifiche di Moorcock e portano in scena il finale di tutto il ciclo del Campione Eterno. In parallelo alla composizione del \"Second Ether\" fu anche allestita la prima edizione completa e filologicamente accurata delle opere fantastiche di Moorcock, che si intitol\u00f2 Tale of the Eternal Champion nella versione britannica edita da Millenium Books (1992-1993) e The Eternal Champion in quella statunitense per i tipi di White Wolf Publishing (1994-2000) \u2013 per problematiche di diritti di pubblicazione, per\u00f2, nessuna delle due collane pot\u00e9 stampare tutti i testi che Moorcock desiderava includere nel progetto. \nDi pari passo con la conclusione del suo \"magnum opus\", Moorcock riprese i temi di \"Madre Londra\" con il romanzo \"King of the City\" (2000) e l'antologia \"London Bone\" (2001), creando cos\u00ec una \"Sequenza Londinese\".\n2007-presente.\nTerminata nel 2006 la tetralogia del Colonnello Pyat, Moorcock ha composto nuovi episodi della serie di Jerry Cornelius, fra cui un cross-over con il franchise di \"Doctor Who\" nel 2010, ha ampliato le \"Leggende alla fine del tempo\" per integrarvi la saga del \"Second Ether\" (2008), e ha organizzato nell'antologia \"The Metatemporal Detective\" (2007) il ciclo di racconti brevi imperniato su Sir Seaton Begg e Monsieur Zenith, personaggi minori della stessa serie del \"Second Ether\". Nel successivo decennio ha pubblicato il romanzo autobiografico \"The Whispering Swarm\" (2015), primo volume della trilogia \"The Sanctuary of the White Friars\", e ha curato per Victor Gollancz Ltd. la Michael Moorcock Collection (2013-2016), una riedizione quasi integrale della sua opera dalla quale rest\u00f2 escluso solo il ciclo \"Between the Wars\". Tale collana costituisce l'edizione definitiva del corpus di Moorcock per quanto concerne le revisioni testuali da lui stabilite nel corso dei decenni, che a seconda dei casi consistono in semplici correzioni di refusi, in cambiamenti onomastici (ad esempio, nel romanzo \"Breakfast in the Ruins\" la figura storica di Nestor Ivanovi\u010d Machno \u00e8 stata sostituita con il personaggio fittizio di Fedor Bekov) o in ampliamenti testuali (ad esempio, l'aggiunta di numerosi nuovi capitoli a \"The Steel Tsar\"). \nNel 2018 Moorcock ha pubblicato in traduzione francese una versione espansa (e idealmente definitiva) del ciclo \"My Experiences in the Third World War\" e a inizio 2022 ha annunciato il completamento di un nono romanzo della saga di Elric, cui faranno seguito il secondo e terzo volume di \"The Sanctuary of the White Friars.\" \nLa poetica del \"Campione Eterno\".\nPressoch\u00e9 tutte le opere di Moorcock si svolgono in unico Multiverso: un agglomerato di galassie, universi, dimensioni e linee temporali parallele le une alle altre, interconnesse da portali dimensionali chiamati \"Strade fra i mondi\" (\"Roads Between the Worlds\") o \"Strade di raggi lunari\" (\"Moonbeam Roads\"). Sul piano cosmologico ogni spazio e tempo di tale Multiverso \u00e8 pervaso da una lotta interminabile fra \"Legge\" e \"Caos\", due princ\u00ecpi ontologici che rappresentano, rispettivamente, la completa stasi e l'anarchia amorfa; dato che la prevalenza netta di Legge o Caos annienterebbe il Multiverso stesso, una terza forza detta \"Equilibrio Cosmico\" si adopera per imporre certi limiti alle altre due e assicurare il perpetuarsi della vita. La Legge, il Caos e l'Equilibrio sono forze apparentemente non senzienti, pertanto si manifestano tramite figure divine o semidivine o investendo di poteri sovrumani delle creature mortali.\nIl \"Campione Eterno\" (\"Eternal Champion\") \u00e8 per l'appunto un paladino prescelto dall'Equilibrio Cosmico per mantenere sotto controllo la Legge e il Caos, e ogni linea temporale e dimensione del Multiverso viene protetta da un proprio Campione, che si configura, pertanto, come manifestazione individuale di una sorta di archetipo platonico: quasi tutti i Campioni, infatti, sono versati nelle arti militari, imbracciano una manifestazione dell'arma magica senziente chiamata \"Spada Nera\" (che in s\u00e9 e per s\u00e9 \u00e8 affiliata al Caos) e sono assistiti dalle manifestazioni di due archetipi ancillari, il \"Compagno Eterno\" e la \"Consorte Eterna\" (le Campionesse donne e i Consorti uomini sono alquanto rari); inoltre tutti i Campioni sono destinati a vivere vite di conflitto e dolore, talvolta acuite dal tentativo di sfuggire alla volont\u00e0 dell'Equilibrio Cosmico, talaltra addolcite da lunghi periodi di pace. Normalmente le diverse incarnazioni del Campione non interagiscono tra di loro, ma possono riunirsi in piccoli gruppi per affrontare assieme eventi catastrofici, come la fine di un ciclo di cicli di progressione del Multiverso o un'invasione da parte di soggetti ostili provenienti da un Multiverso completamente separato; in questi casi i Campioni possono unire le proprie forze fino a raggiungere una potenza divina, ma mettono in pericolo la propria salute mentale e il tessuto fisico del Multiverso circostante.\nTutti i romanzi fantasy e fantascientifici di Moorcock e alcune delle sue opere mimetiche hanno per protagonista il Campione Eterno di una data istanza del Multiverso, la cui identit\u00e0 \u00e8 evidenziata da una serie di elementi ricorrenti: ad esempio molti Campioni e Compagni portano le iniziali \"J.C.\" o appartengono alla dinastia umana dei von Bek; altri interagiscono con il popolo extraterrestre degli Eldren o con una delle sue branche minori (in particolare i Melnibon\u00e9ani e i Vadagh); altri ancora sono assistiti da un portavoce dell'Equilibrio Cosmico chiamato Sepiriz (che utilizza anche l'alias di \"Cavaliere in Nero e Giallo\" o \"Guerriero in Nero e Oro\"); altri, infine, hanno come antagonisti i Campioni del Caos Gaynor il Dannato e Johannes Klosterheim.\nIncarnazioni del \"Campione Eterno\".\nDi seguito sono elencati i Campioni Eterni protagonisti di almeno un'opera (racconti, romanzi autoconclusivi, saghe di pi\u00f9 volumi), nell'ordine cronologico in cui sono stati creati: \nInfine, di seguito sono elencati i Campioni minori che vengono solamente menzionati in specifiche opere:\nRapporti con gli altri autori.\nOpinioni su altri scrittori.\nMoorcock \u00e8 un fervente ammiratore dell'opera dello scrittore e illustratore Mervyn Peake, quasi quanto \u00e8 un fervente detrattore di quelle di J. R. R. Tolkien e C. S. Lewis. Durante l'adolescenza incontr\u00f2 sia Tolkien sia Lewis, e dichiara di averli apprezzati personalmente, anche se non li ammira sul piano artistico.\nAlcuni critici hanno accusato Moorcock di condannare Tolkien perch\u00e9 non scrive come Peake, il che sarebbe come condannare le mele per non essere arance. Moorcock non \u00e8 noto per aver comparato entrambi gli scrittori in questo modo, piuttosto critica lavori come \"Il Signore degli Anelli\" per la loro visione stereotipata, oleografica e irrealistica in stile \"Inghilterra felice\", con il suo famoso paragone della trilogia di Tolkien a \"Winnie-the-Pooh\" nel suo saggio \"Epic Pooh\". Egli cita come esempio di un autore di fantasy che non fa letteratura di evasione e tratta temi significativi Fritz Leiber, uno dei pionieri dello stile \"Sword and sorcery\". Queste visioni possono essere trovata nel suo studio del Fantasy epico, \"Wizardry &amp; Wild Romance\".\nAllo stesso modo, Moorcock ha criticato scrittori che ritiene abbiano nascosto scopi politici. Tra i suoi obiettivi vi sono Robert Heinlein e H. P. Lovecraft, entrambi attaccati in un saggio del 1978. In quest'opera (causticamente intitolata \"Starship Stormtroopers\"), compara \"Fanteria dello spazio\" (\"Starship Troopers\") di Heinlein al \"Mein Kampf\" di Hitler, definendolo xenofobo e sciovinista. Allo stesso modo, attacc\u00f2 Lovecraft per aver espresso opinioni antisemite, misogine ed estremamente razziste, che inser\u00ec nei suoi racconti.\nCondivisione di universi narrativi con altri autori.\nMoorcock ha permesso ad alcuni altri scrittori di creare storie nel suo universo narrativo di Jerry Cornelius: tra gli altri vi sono Brian Aldiss, M. John Harrison, Norman Spinrad e James Sallis. In un'intervista pubblicata su \"The Internet Review of Science Fiction\", Moorcock spiega la ragione della condivisione del suo personaggio:\nMoorcock \u00e8 anche un amico e fan dello scrittore di fumetti Alan Moore, e permise a Moore l'uso di parecchi dei suoi personaggi registrati in \"La Lega degli Straordinari Gentlemen\" (\"The League of Extraordinary Gentlemen\") di Moore. Moore per ricambiare la gentilezza lo invita a scrivere due numeri del suo Tom Strong. Ha avuto anche una querelle verbale con l'altro grande scrittore inglese di fumetti Grant Morrison reo di aver creato Gideon Stargrave ispirandosi a Jerry Cornelius senza per\u00f2 avvertirlo.\nNel 2000 Moorcock scrisse una bozza di 50.000 parole per un videogioco, che fu poi migliorato e sviluppato da Storm Constantine, concludendosi nel romanzo \"Silverheart\". La storia \u00e8 ambientata a Karadur-Shriltasi, una citt\u00e0 nel cuore del Multiverso.\nOpere.\nPer ogni testo si indica la prima edizione nell'originale inglese e la prima traduzione in Italiano, nonch\u00e9 le eventuali ristampe (in originale o in traduzione) che presentino alterazioni significative rispetto all\"'editio princeps\". Le serie di romanzi interconnessi sono elencate cronologicamente, in base alla data di pubblicazione del primo episodio di ogni ciclo.\n\"Sojan the Swordsman\".\nDodici racconti principali e tre racconti minori apparsi in origine sulla fanzine \"Burroughsania\" fra 1954 e 1955, poi ripubblicati a scopo di lucro sul settimanale \"Tarzan Adventures\" fra 1957 e 1958; editi per la prima volta in volume nella raccolta \"Sojan\", Savoy Books, 1977. Nell'antologia \"Elric at the End of Time\" (New English Library, 1984) i dodici racconti principali furono combinati nel romanzo fix-up \"Sojan the Swordsman\", privo per\u00f2 dei testi secondari, e tale romanzo fu poi revisionato per la ristampa nel volume omnibus \"Sojan the Swordsman\" / \"Under the Warrior Star\", Paizo Publishing, 2010; il fix-up \u00e8 stato infine riunito ai racconti minori (presentati come appendice) in \"Sojan the Swordsman\", Gollancz, 2013.\n\"Elric di Melnibon\u00e9\".\nQuesta serie consisteva, in origine, di otto racconti e un romanzo a puntate apparsi su rivista negli anni Sessanta e poi raccolti nei tre volumi \"The Stealer of Souls\" (Neville Spearman,1963), \"Stormbringer\" (Herbert Jenkins, 1965; edizione non integrale) e \"The Singing Citadel\" (Mayflower, 1970), ma all'inizio degli anni Settanta Moorcock ampli\u00f2 il ciclo con un romanzo midquel, un romanzo prequel e tre nuovi racconti combinati in un ulteriore prequel; a quel punto l'autore decise di riorganizzare sia i testi originali sia quelli posteriori secondo un ordine cronologico interno, che fu canonizzato nell'edizione integrale DAW Books in sei volumi del 1977; nei tardi anni Ottanta e primi Novanta la serie fu ulteriormente espansa con due nuovi midquel incastonati entro la cronologia gi\u00e0 stabilita, risultando cos\u00ec in un'ottologia. Va rimarcato che il racconto \"Il sogno del conte Aubec\" ha per protagonista il Campione Eterno Aubec di Malador ed \u00e8 una sequenza di analessi ambientata prima di \"Elric di Melnibon\u00e9\"; analogamente mentre \"Per la salvezza di Tanelorn\" si svolge contemporaneamente a \"Il ritorno del dio morto\" e adotta la prospettiva di Rackhir l'Arciere Rosso, un comprimario ricorrente di Elric. \nNella ristampa Gollancz in sei volumi (2013-2014) la sequenza \u00e8 stata leggermente rettificata: \"Il sogno del conte Aubec\" appare prima di \"Elric di Melnibon\u00e9\" come preludio (ottenendo una piena corrispondenza fra fabula e intreccio); \"Sui mari del Fato\" viene ampliato con un'Introduzione che rielabora il racconto non canonico \"Elric: The Return to Melnibon\u00e9\" (1973); fra \"La citt\u00e0 sognante\" e \"Mentre gli d\u00e8i ridono\" \u00e8 aggiunto il nuovo racconto \"A Portrait in Ivory\" (prima pubblicazione nell'antologia \"Logorrhea: Good Words Make Good Stories\", a cura di John Klima, Bantam Books, 2007); fra \"I portatori di fiamma\" e \"Per la salvezza di Tanelorn\" \u00e8 inserita una versione revisionata del racconto \"The Last Enchantment\" (1962), precedentemente considerato non canonico. \nA inizio 2022 Moorcock ha annunciato la pubblicazione di un nono romanzo di Elric intitolato \"The Citadel of Forgotten Myths\" (letteralmente \"La cittadella dei miti dimenticati\"), che dovr\u00e0 collocarsi fra \"Il fato del lupo bianco\" e \"La torre che svaniva\". \nLa prima traduzione italiana della serie si bas\u00f2 sull'edizione DAW in sei volumi del 1977 e fu pubblicata in due volumi:\nTali raccolte furono successivamente combinate nel volume unico \"Elric di Melnibon\u00e9\" (Grandi Opere Nord 26, 1995), poi riedito come \"La Saga di Elric di Melnibon\u00e9\" (Narrativa Nord 98, 1997).\nI due romanzi midquel venero invece pubblicati in volumi singoli:\nLa saga \u00e8 stata poi ristampata, con l'eccezione de \"La vendetta della rosa\", in Tascabili Immaginario Extra 3, 4, 23 e 41 Fanucci Editore, 2006-2008, mentre la versione in volume unico dell'esalogia \u00e8 stata riproposta come \"Elric. La saga\", Oscar Draghi 44, Arnoldo Mondadori Editore, 2019. SI noti che sia la riedizione Fanucci sia quella Mondadori ripropongono la traduzione Nord del 1978, pertanto non includono l'Introduzione a \"Sui mari del Fato\", il nuovo racconto \"A Portrait in Ivory\" e la revisione di \"The Last Enchantment\".\nRacconti non canonici.\nI seguenti racconti con protagonista Elric non sono parte effettiva della saga principale.\n\"Moorcock's\" \"Multiverse\" &amp; \"Travelling to Utopia\".\nSette romanzi di fantascienza originariamente composti da Moorcock come testi autoconclusivi e frequentemente alterati nelle varie ristampe. \nQuando venne allestita l'edizione Millenium/White Wolf, Moorcock revision\u00f2 questi romanzi per integrarli nel ciclo del Campione Eterno e li organizz\u00f2 in due antologie tematiche, di cui la seconda apparve solo nell'edizione White Wolf per problematiche di diritti:\nNella riedizione Gollancz solo \"The Sundered Worlds\" mantenne le revisioni del 1996, mentre \"I riti dell'infinito\", \"The Winds of Limbo\" e \"The Shores of Death\" furono riportati alle stesure originarie; inoltre le due antologie tematiche furono riorganizzate come segue:\nLa cornice narrativa di \"The Roads Between the Worlds\" e \"Flux\" sono stati completamente esclusi dalla ristampa Gollancz.\n\"Michael Kane il guerriero di Marte\".\nLa prima edizione britannica apparve sotto lo pseudonimo di Edward P. Bradbury, mentre la ristampa statunitense del 1970-'71 fu firmata a nome Michael Moorcock.\nEdito in italiano nel volume omnibus \"Trilogia di Marte\", Fantascienza 5, Armenia Editore, 1980; ripubblicato come \"Michael Kane il guerriero di Marte\", Collana Cosmo 255, Editrice Nord, 1995. \n\"Nick Allard / Jerry Cornell\".\nSerie inedita in Italiano, ebbe origine dagli interventi di ghost-writing apportati da Moorcock al romanzo \"The LSD Dossier\" di Roger Harris, cui fecero seguito due sequel composti dal solo Moorcock sotto lo pseudonimo di Bill Barclay.\nIn seguito Moorcock revision\u00f2 \"Somewhere in the Night\" e \"Printer's Devil\" per rimuovere dai testi le propriet\u00e0 intellettuali di Harris e ripubblicarli a nome proprio, come dilogia integrata nel ciclo del Campione Eterno. In questo processo il nome del protagonista fu cambiato da Nick Allard in Jerry Cornell.\n\"Karl Glogauer\".\nSolo il primo volume \u00e8 edito in Italiano.\n\"Dorian Hawkmoon\".\nLa Grande Storia della Runa Magica.\nLa tetralogia \u00e8 stata ristampata in italiano in TEAdue 99, 120, 130 e 175, TEA, 1992-1993; in questa traduzione il quarto romanzo fu intitolato \"La runa magica.\"\n\"Chronicles of Castle Brass / Count Brass\".\nInedito in Italiano.\n\"Jerry Cornelius\".\nLa serie \u00e8 articolata in tre sezioni semi-autonome l'una dalle altre.\n\"The Cornelius Chronicles / The Cornelius Quartet\".\nTetralogia di romanzi riunita per la prima volta nell'omnibus \"The Cornelius Chronicles\", Avon, 1977, reintitolato \"The Cornelius Quartet\" a partire dalla ristampa Phoenix House, 1993.\n\"A Cornelius Calendar\".\nIn origine tetralogia di romanzi complementare a quella principale, riunita nell'omnibus \"A Cornelius Calendar\", Phoenix House, 1993; la raccolta fu espansa con due ulteriori romanzi brevi nella riedizione Gollancz, 2014.\nRacconti.\nAccanto alle due serie di romanzi, Moorcock ha composto numerosi racconti con protagonista Cornelius e ha autorizzato altri scrittori suoi amici a creare avventure \"apocrife\" del personaggio; il corpus di testi brevi cos\u00ec creatosi forma una \"continuity\" separata da quella dei romanzi ed \u00e8 stato organizzato in quattro diverse raccolte:\nDi tutto il corpus dei racconti \u00e8 edito in italiano solo un testo:\nRomanzi spin-off.\nI due romanzi seguenti sono autoconclusivi, ma i rispettivi protagonisti sono versioni alternative del Jerry Cornelius principale. Inediti in Italiano.\n\"Corum\".\nLe due parti dell'esalogia furono originariamente tradotte in Italiano in due edizioni fra loro scollegate e difformi. La prima ristampa integrale \u00e8 l'omnibus \"Il ciclo del principe Corum\", Oscar Draghi, Arnoldo Mondadori Editore, 2021.\nLe Cronache di Corum.\nTradotta nel volume omnibus \"Le Cronache di Corum\", Oscar Fantasy 12, Arnoldo Mondadori Editore, 1990.\n\"The Nomad of Time\" (o \"A Nomad of the Time Streams\").\nInedito in Italiano.\n\"La\" \"Fine del Tempo\".\n\"The Dancers at the End of Time\".\nInedito in Italiano.\nLeggende alla fine del Tempo.\nI seguenti racconti lunghi e romanzi si svolgono contemporaneamente a o fra le ellissi temporali della trilogia dei \"Dancers\".\nI due racconti \"Rose pallide\" e Stelle bianche\" e il romanzo breve \"Ombre antiche\" furono sistematizzati quasi immediatamente nella raccolta \"Legends from the End of Time\", W. H. Allen, 1976, mentre il romanzo \"The Transformation of Miss Mavis Ming\" / \"A Messiah at the End of Time\" apparve a lungo come volume autonomo ed \"Elric alla fine del tempo\" fu pubblicato essenzialmente in antologie miscellanee di racconti fantasy; i cinque testi furono riuniti per la prima volta in \"Legends from the End of Time\", Millenium, 1993, successivamente ristampato con l'aggiunta di \"Sumptuous Dress\" come \"Tales from the End of Time\", Gollancz, 2014.\n\"Rose pallide\", \"Stelle bianche\", \"Ombre antiche\" e \"Fuoco costante\" (nella prima stesura breve) sono stati tradotti in \"Leggende alla fine del Tempo\", Robot Speciale 7, Armenia Editore, 1978; \"Elric alla fine del tempo\" \u00e8 invece presente in \"Fantasy\", a cura di Sandro Pergamo, Grandi Opere Nord 11, Editrice Nord, 1985; \"Sumptuous Dress\" e la stesura lunga definitiva di \"Constant Fire\" sono inediti in Italiano.\n\"My Experiences in the Third World War\".\nSerie composta in origine da tre racconti interconnessi, composti fra 1979 e 1980 e pubblicati congiuntamente nella raccolta \"My Experiences in the Third World War\", Savoy Books, 1980; un quarto testo venne composto nel 1989 e aggiunto al ciclo nella raccolta \"Earl Aubec and Other Stories\", Millenium, 1993, nella quale il protagonista anonimo venne ribattezzato \"sig. Bekov\" (rendendo cos\u00ec il ciclo uno spin-off della saga dei von Bek); i quattro episodi vennero poi riportati alla stesura originale e assemblati come romanzo fix-up in \"My Experiences in the Third World War and Other Stories\", Gollancz, 2014\";\" infine, il fix-up \u00e8 stato espanso con un romanzo breve e due racconti (pubblicati per la prima volta in traduzione francese) sotto il titolo di \"Kaboul et autres souvenirs de la troisi\u00e8me guerre mondiale\", illustrato da Miles Hyman, Deno\u00ebl, 2018.\nNessun episodio del ciclo \u00e8 edito in italiano.\n\"Von Bek\".\nSolo il primo volume \u00e8 edito in Italiano.\n\"The Brothel in Rosenstrasse\" \u00e8 un romanzo realistico non appartenente alla saga fantastica del Campione Eterno, pertanto fu escluso dalla raccolta Millenium/White Wolf; l'edizione Gollancz lo ha incluso in \"The Brothel in Rosenstrasse and Other Stories\" (2014).\n\"Between the Wars\".\nInedito in Italiano.\nSequenza Lodinese.\nSolo il primo volume \u00e8 edito in Italiano.\n\"Second Ether\".\nInedito in Italiano.\n\"The Metatemporal Detective\" non \u00e8 stato incluso nell'edizione Gollancz: quattro racconti di quel volume sono stati completamente scartati, due (\"Sir Milk-and-Blood\", e \"The Flaneur des Arcades de l'Opera\") sono stati inclusi nel volume antologico \"Elric: The Sleeping Sorceress\" \"and Other Stories\" (2014), e un terzo (\"London Flesh\") nella raccolta \"Breakfast in the Ruins and Other Stories\" (2014); infine \"The Pleasure Garden of Felipe Sagittarius\" \u00e8 stato ristampato entro \"My Experiences of the Third World War and Other Stories\" (2014) nella stesura originale del 1965.\n\"Moonbeam Roads\".\nCross-over fra le saghe dei von Bek e di Elric di Melnibon\u00e9, la ritampa Gollancz lo presenta come epilogo alla saga principale di Elric. In Italiano \u00e8 stato pubblicato solo il primo volume, presentato impropriamente come continuazione della saga di John Daker. \n\"The Sanctuary of the White Friars\".\nInedito in Italiano, serie in corso di stesura.\nRomanzi a fumetti.\nInediti in Italiano.\nInteressi musicali.\nMoorcock ha anche collaborato con il gruppo rock britannico Hawkwind in molte occasioni: il brano degli Hawkwind \"The Black Corridor\", ad esempio, include citazioni letterarie dall'omonimo romanzo di Moorcock, e ha anche lavorato con il gruppo sul loro album \"Warrior on the Edge of Time\". Ha anche composto il testo della canzone per \"Sonic Attack\", una presa giro, in chiave fantascientifica, del programma d'informazione pubblico, che era parte di \"Space Ritual\".\nHa anche collaborato con il precedente uomo di punta degli Hawkwind e poeta, Robert Calvert (che diede l'agghiacciante declamazione di \"Sonic Attack\"), negli album di Calvert \"Lucky Leif and the Longships\" e \"Hype\".\nNel 1975 fu pubblicato l'album \"The New Worlds Fair\" di \"Michael Moorcock and the Deep Fix\", che comprendeva un numero di membri regolari di Hawkwind nei crediti. Una seconda versione dell'album \"Roller Coaster Holiday\" fu distribuita nel 2004. (\"The Deep Fix\" era il titolo della storia di un'oscura collezione di racconti di \"James Colvin\" pubblicata negli anni '60).\nMoorcock scrisse i testi delle canzoni per tre brani dell'album del gruppo statunitense Blue \u00d6yster Cult, \"Black Blade\", che fa riferimento alla spada Tempestosa nei libri di Elric, \"Veteran Of The Psychic Wars\", che mostra le emozioni di Elric in un momento critico della sua storia (questa storia si pu\u00f2 anche riferire a \"Warriors at the Edge of Time\", che rappresenta fortemente i romanzi di Moorcock su John Daker; ad un certo punto del suo romanzo \"The Dragon in the Sword\" si definiscono \"veterans of a thousand psychic wars\"), e \"The Great Sun Jester\", a proposito del suo amico, il poeta Bill Butler, che mor\u00ec per un'overdose di droga. Moorcock si \u00e8 anche esibito dal vivo con i B\u00d6C (nel 1987 ad Atlanta, GA, Dragon Con Convention) e con gli Hawkwind.\nIn Italia, famosi per l'interesse che da sempre mostrano verso i romanzi di Moorcock (al punto tale da ispirarsi ad essi per la composizione di molti loro album) sono gli italiani Domine.\nRiconoscimenti.\nMichael Moorcock ha ricevuto molti riconoscimenti nella sua carriera. Moorcock nel 2002 \u00e8 stato introdotto nel \"Science Fiction e Fantasy Hall of Fame\". Ha anche ricevuto premi alla carriera alla \"World Fantasy Convention\" nel 2000, all\"'Utopiales International Festival\" nel 2004, dalla \"Horror Writers Association\" nel 2005 (Bram Stoker Award), e dalla \"Science Fiction e Fantasy Writers of America\" nel 2008 (nominato 25\u00aa Gran Maestro).\nI riconoscimenti di Moorcock comprendono:"}
{"id": "247718", "revid": "2175", "url": "https://it.wikipedia.org/wiki?curid=247718", "title": "Grand-Luc\u00e9", "text": ""}
{"id": "247719", "revid": "339392", "url": "https://it.wikipedia.org/wiki?curid=247719", "title": "Grez (Sarthe)", "text": ""}
{"id": "247721", "revid": "2175", "url": "https://it.wikipedia.org/wiki?curid=247721", "title": "Guierche", "text": ""}
{"id": "247722", "revid": "124123", "url": "https://it.wikipedia.org/wiki?curid=247722", "title": "Orienzio", "text": "Biografia.\nOrienzio era di origine gallica, convertitosi dopo una vita di peccati. Viene considerato santo dalla Chiesa cattolica che lo commemora il 1\u00ba maggio. Nel 439 fu incaricato dal re Teodorico I\ndei Visigoti di contattare i generali romani Littorio e Flavio Ezio, per stringere una pace con Roma. \nFu vescovo di Auch (\"Augusta Ausciorum\") in Aquitania meridionale e poeta, citato da Venanzio Fortunato nella sua \"Vita sancti Martini\" come pastore esperto, in un momento in cui il suo paese era stato devastato dalle invasioni.\nL'opera.\nSotto il suo nome \u00e8 tramandato un poema elegiaco di 1.036 versi (divisi in due libri di estensione diseguale) di argomento morale: in esso l'autore, che al termine si cita per nome, nel ruolo di maestro esorta un immaginario allievo a vivere secondo gli insegnamenti del cristianesimo e in particolare a evitare i peccati capitali, soprattutto la lussuria.\nNon \u00e8 univoco il titolo dell'opera: il manoscritto che la tramanda parla genericamente di \"versus\"; l'autore, all'interno dell'opera stessa, parla di \"monita\" (insegnamenti), ma si tratta senz'altro di un termine generico, mentre l'unico autore successivo che cita l'opera, Sigebert di Gembloux (fine IX secolo) parla di \"commonitorium fidelium\" (esortazione ai fedeli).\nProprio tenendo conto di quest'ultima testimonianza, i critici del secolo scorso hanno considerato \"Commonitorium\" il titolo autentico, anche se non mancano recenti e autorevoli prese di distanza. L'opera, che resta sostanzialmente nella sfera morale, si rivela interessante per la descrizione delle tristi condizioni storiche della Gallia durante le invasioni barbariche."}
{"id": "247723", "revid": "2175", "url": "https://it.wikipedia.org/wiki?curid=247723", "title": "Luart", "text": ""}
{"id": "247724", "revid": "2175", "url": "https://it.wikipedia.org/wiki?curid=247724", "title": "Lude", "text": ""}
{"id": "247725", "revid": "2175", "url": "https://it.wikipedia.org/wiki?curid=247725", "title": "Milesse", "text": ""}
{"id": "247726", "revid": "2175", "url": "https://it.wikipedia.org/wiki?curid=247726", "title": "Parign\u00e9-l'Ev\u00eaque", "text": ""}
{"id": "247729", "revid": "2175", "url": "https://it.wikipedia.org/wiki?curid=247729", "title": "Pruill\u00e9-l'Eguill\u00e9", "text": ""}
{"id": "247730", "revid": "118834", "url": "https://it.wikipedia.org/wiki?curid=247730", "title": "Quinte", "text": ""}
{"id": "247731", "revid": "287204", "url": "https://it.wikipedia.org/wiki?curid=247731", "title": "Saint-Jean-des-Echelles", "text": ""}
{"id": "247733", "revid": "2175", "url": "https://it.wikipedia.org/wiki?curid=247733", "title": "Savign\u00e9-l'Ev\u00eaque", "text": ""}
{"id": "247734", "revid": "2175", "url": "https://it.wikipedia.org/wiki?curid=247734", "title": "Suze-sur-Sarthe", "text": ""}
{"id": "247738", "revid": "2175", "url": "https://it.wikipedia.org/wiki?curid=247738", "title": "Yvr\u00e9-l'Ev\u00eaque", "text": ""}
{"id": "247741", "revid": "1494169", "url": "https://it.wikipedia.org/wiki?curid=247741", "title": "Dendrite", "text": "Il termine dendrite (dal latino \"dendr\u00ectes\", dal greco \"dendron\", albero) \u00e8 solitamente utilizzato per classificare strutture di tipo ramificato."}
{"id": "247742", "revid": "765341", "url": "https://it.wikipedia.org/wiki?curid=247742", "title": "Artavasde (imperatore)", "text": "L'imperatore legittimo Costantino V continu\u00f2 comunque a mantenere il controllo di numerosi themata in Asia minore.\nCarriera politica.\nDi origine armena, fu nominato governatore (\"strat\u0113gos\") del thema Armeniakon dall'imperatore Anastasio II intorno al 713. Dopo la caduta di Anastasio, Artavasde strinse un accordo con Leone, governatore del tema Anatolikon, al fine di rovesciare il nuovo imperatore Teodosio III. Il patto fu suggellato dal matrimonio di Anna, figlia di Leone, con Artavasde, celebrato dopo l'ascesa al trono di Leone III nel marzo del 717.\nLa vicinanza al nuovo sovrano gli valse importanti conquiste nella sua ascesa politica: per l'appoggio dato all'imperatore, fu ricompensato con la nomina a Maestro di Palazzo (\"kouropalates\") e divenne comandante (conte, in greco \"kom\u0113s\") del tema di Opsikion, mantenendo comunque il controllo della propria provincia d'origine. Nel giugno del 741 o 742, dopo l'ascesa al trono di Costantino V, figlio di Leone, Artavasde decise di impossessarsi del trono e sferr\u00f2 un attacco al cognato mentre quest'ultimo stava attraversando l'Asia minore per combattere contro gli Arabi sui confini orientali. Costantino si rifugi\u00f2 ad Amorio e Artavasde conquist\u00f2 Costantinopoli e fu incoronato imperatore.\nRegno.\nFin dal principio del suo regno, Artavasde abbandon\u00f2 la politica iconoclasta del suo predecessore e restaur\u00f2 l'Ortodossia, ottenendo in questo il supporto, fra gli altri, di papa Zaccaria. Inoltre, incoron\u00f2 sua moglie Anna col titolo di \"Augusta\" e nomin\u00f2 co-imperatore il figlio maggiore Niceforo, mentre il minore, Niceta, fu messo a capo del tema armeno. Ma se da una parte Artavasde poteva contare sul sostegno dei temi di Thrake e Opsikion, dall'altra il rivale Costantino si era assicurato la fedelt\u00e0 dei temi dell'Anatolikon e Thrakesion.\nLo scontro, ormai inevitabile, ebbe luogo nel maggio del 743: Artavasde lanci\u00f2 una pesante offensiva contro Costantino ma fu duramente sconfitto. Qualche mese dopo anche Niceta dovette piegarsi al figlio di Leone. Il 2 novembre Costantino V entr\u00f2 a Costantinopoli e fece prigioniero il proprio rivale, che fu pubblicamente accecato insieme ai figli e relegato nel monastero di Cora, nei dintorni della capitale. Fu qui che Artavasde fu sepolto, ma la data della morte rimane sconosciuta.\nDalle cronache di Teofane Confessore apprendiamo che trent'anni dopo, ancora adirato per l'appoggio dato da Anna alle ambizioni del marito e dei figli, Costantino V ordin\u00f2 alla sorella di recarsi al monastero di Cora, dove fu costretta a raccogliere le ossa di Artavasde in una cappa (\"pallium\") e a gettarle nelle cosiddette Tombe di Pelagio, in mezzo ai resti dei criminali giustiziati.\nFamiglia.\nDalla moglie Anna, figlia dell'imperatore Leone III Isaurico, Artavasde ebbe nove figli, tra i quali:"}
{"id": "247744", "revid": "2175", "url": "https://it.wikipedia.org/wiki?curid=247744", "title": "Baconni\u00e8re", "text": ""}
{"id": "247746", "revid": "375960", "url": "https://it.wikipedia.org/wiki?curid=247746", "title": "Dau (imbarcazione)", "text": "Il dau (adattamento dell'inglese \"dhow\" o \"dow\" e da questi dall'arabo \ufea9\ufe8d\ufeed, \"d\u0101w\") \u00e8 una tradizionale barca a vela araba con una o pi\u00f9 vele latine. \u00c8 tipica delle coste della Penisola arabica, dell'India, e dei popoli swahili dell'Africa orientale. Un grosso dau pu\u00f2 imbarcare circa trenta persone mentre uno piccolo normalmente ne accoglie una dozzina.\nDescrizione.\nPer la navigazione con le stelle i marinai dei dau usavano il tradizionale \"kamal\". Questo strumento di osservazione determina la latitudine dall'angolo tra la Stella Polare e l'orizzonte.\nSino agli anni sessanta i dau erano impiegati per viaggi commerciali tra il Golfo Persico e l'Africa orientale usando le vele come unico mezzo di propulsione. Trasportavano principalmente palme da dattero e pesce in Africa e legno di mangrovia nei paesi del Golfo Persico. Viaggiavano verso sud con i monsoni in inverno o all'inizio della primavera e tornavano in Arabia nella tarda primavera o all'inizio dell'estate.\nCollegamenti esterni.\n "}
{"id": "247747", "revid": "2175", "url": "https://it.wikipedia.org/wiki?curid=247747", "title": "Bazoge-Montpin\u00e7on", "text": ""}
{"id": "247748", "revid": "2175", "url": "https://it.wikipedia.org/wiki?curid=247748", "title": "Bazouge-de-Chemer\u00e9", "text": ""}
{"id": "247749", "revid": "2175", "url": "https://it.wikipedia.org/wiki?curid=247749", "title": "Bazouge-des-Alleux", "text": ""}
{"id": "247751", "revid": "6923", "url": "https://it.wikipedia.org/wiki?curid=247751", "title": "Risoluzione Conflitti", "text": "Risoluzione Conflitti \u00e8 un'applicazione utilizzata dal servizio .Mac di Apple. Risoluzione Conflitti viene eseguita nel caso in cui il servizio di sincronizzazione di .Mac non riesce a decidere quale versione dei dati utilizzare, a causa di un conflitto. Viene quindi chiesto all'utente di scegliere quale versione di dati utilizzare (se quella disponibile su .Mac in locale) e se l'utente desidera applicare questa scelta a tutte le voci contemporaneamente o se al contrario vuole rivederle una per una. Il programma si trova in codice_1.\nRisoluzione Conflitti \u00e8 usata anche quando si utilizza iSync per sincronizzare i dati del computer con quelli di un PDA."}
{"id": "247752", "revid": "2175", "url": "https://it.wikipedia.org/wiki?curid=247752", "title": "Bignon-du-Maine", "text": ""}
{"id": "247753", "revid": "2175", "url": "https://it.wikipedia.org/wiki?curid=247753", "title": "Bigotti\u00e8re", "text": ""}
{"id": "247756", "revid": "154639", "url": "https://it.wikipedia.org/wiki?curid=247756", "title": "Distribuzione dei termini", "text": "Introduzione.\nLa teoria della distribuzione dei termini sostiene che in un sillogismo categorico se un termine \u00e8 distribuito nella conclusione, deve essere distribuito anche nelle premesse; se il sillogismo segue questa forma \u00e8 valido, altrimenti non lo \u00e8.\nTutti e soli i 19 sillogismi validi sono conformi a questa teoria (15 per Copi e Cohen).\nUn termine si dice distribuito se \u00e8 il soggetto di una proposizione universale (\"Tutti gli A sono B\", \"Nessun A \u00e8 B\") o predicato di una negativa (\"Nessun A \u00e8 B\", \"Qualche A non \u00e8 B\").\nLa teoria \u00e8 stata formulata nel medioevo.\nUn termine si dice distribuito quando fa riferimento a ciascun elemento della classe da esso riferito.\nEsempio: \n\"Tutti gli U sono M\": l'enunciato si riferisce a tutti gli U ma non a tutti gli M;\nal contrario\n\"Qualche suocera \u00e8 malefica\" parla solo di qualcuno ma non di tutti i soggetti.\nDistribuzione di un termine: \n A -&gt; Sd P\n E -&gt; Sd Pd\n I -&gt; S P \n O -&gt; s Pd\nPer controllare la validit\u00e0 di un sillogismo bisogna attenersi a tre regole fondamentali:\nOgni sillogismo che soddisfi tutte e tre le regole \u00e8 valido, ogni sillogismo che non soddisfi una o pi\u00f9 di queste regole non \u00e8 valido."}
{"id": "247758", "revid": "2175", "url": "https://it.wikipedia.org/wiki?curid=247758", "title": "Boissi\u00e8re (Mayenne)", "text": ""}
{"id": "247760", "revid": "124579282", "url": "https://it.wikipedia.org/wiki?curid=247760", "title": "Filippico Bardane", "text": "Biografia.\nGli \u00e8 spesso attribuita dagli storici un'origine armena, sulla base del suo nome (forma ellenizzata di \"Vardan\"). Il genealogista Christian Settipani lo collega addirittura alla famiglia Mamikonian, attraverso suo padre Niceforo, patrizio nel 668. I cronisti Teofane e Michele il Siro lo presentano come un uomo colto ed eloquente (il primo \u00e8 anche indignato dal contrasto tra l'intelligenza dei suoi discorsi e l'indegnit\u00e0 delle sue azioni).\nFiglio del patrizio Niceforo, in precedenza era stato ufficiale di Giustiniano II; nel 702/703 l'Imperatore Tiberio III lo esili\u00f2 a Cefalonia in quanto aveva sognato di diventare imperatore e quindi lo vedeva come una minaccia. Quando, nel 711, Giustiniano II invi\u00f2 una spedizione punitiva contro Cherson, luogo dove era stato esiliato, la popolazione di Cherson si rivolt\u00f2 e anche l'esiliato Filippico e lo \"spathiaros\" Elia; la popolazione ribelle proclam\u00f2 Filippico imperatore.Giustiniano II invi\u00f2 quindi una flotta per sedare la rivolta ma la spedizione fall\u00ec e i soldati, timorosi dell'ira dell'Imperatore passarono dalla parte dei ribelli e riconobbero Filippico come loro Imperatore; questi, con l'appoggio dell'esercito e dei Cazari, marci\u00f2 in direzione di Costantinopoli e uccise Giustiniano II. La popolazione di Costantinopoli ed il Senato lo proclamarono cos\u00ec nuovo imperatore.\nUna volta saputo che l'usurpatore si stava dirigendo verso la capitale, Giustiniano torn\u00f2 repentinamente indietro. Quando arriv\u00f2 sulla riva asiatica del Bosforo, Filippico e Mauro erano gi\u00e0 entrati a Costantinopoli. Fecero giustiziare i principali ministri di Giustiniano II e uccisero il suo figlioletto Tiberio, strappandolo dall'altare della chiesa delle Blacherne, nonostante le suppliche della madre Teodora. Fecero sbarcare degli uomini davanti al campo di Giustiniano presso Calcedonia, e questi riuscirono a catturare e a decapitare il deposto imperatore (novembre 711). La testa fu inviata a Filippico, che la fece spedire a Ravenna e a Roma.\nRegno.\nCome molti Armeni, Bardane era favorevole al monotelismo, una dottrina creata per riconciliare la Chiesa Ortodossa con i monofisiti, ma condannata come eretica dal Sesto Concilio Ecumenico del 680. Nel gennaio del 712, depose il patriarca Ciro e lo sostitu\u00ec con Giovanni VI, favorevole alla teoria monotelita. Si organizz\u00f2 cos\u00ec un concilio solamente bizantino che annull\u00f2 quello del 680 e impose il monotelismo come dottrina ufficiale dell'Impero; la maggioranza dei vescovi, tra cui il futuro patriarca Germano, allora metropolita di Cizico, si sottomisero alla decisione dell'imperatore e del patriarca Giovanni. Questa delibera incrin\u00f2 i rapporti con il papa: quando il risultato del concilio fu annunciato a Roma, i rappresentanti dell'imperatore furono espulsi dalla citt\u00e0. Durante il breve regno di Filippico, si notano le prime tendenze iconoclaste, con la distruzione di un dipinto del palazzo imperiale rappresentante il VI concilio ecumenico e con la rimozione di un'iscrizione commemorativa posta davanti al palazzo; al suo posto venne messa un'effigie dell'imperatore e una del patriarca Sergio, fervente monotelita. Analogamente, pi\u00f9 tardi, gli imperatori iconoclasti rimuovevano le immagini di natura religiosa, ma davano massima pubblicit\u00e0 ai ritratti dell'imperatore. Alla rimozione della rappresentazione del VI concilio ecumenico dal palazzo imperiale di Costantinopoli, il papa rispose facendo portare nella chiesa di San Pietro immagini che rappresentavano tutti e sei i concili. Cos\u00ec, poco prima dello scoppio della controversa iconoclasta, si svolse tra l'imperatore e il papa una lotta in cui l'immagine era il mezzo della contesa e la posizione delle due parti si esprimeva attraverso l'accettazione o il rifiuto di determinate rappresentazioni iconografiche.\nNel 712, le truppe arabe, comandate da Maslama ben Abd al-Malik, penetrarono molto profondamente in Asia Minore, saccheggiando Amasea, nel tema armeno, e Misthia, in quello anatolico: passarono l'inverno in Anatolia e nella primavera seguente distrussero per sempre la citt\u00e0 di Antiochia di Pisidia. Intanto, i Bulgari del khan Tervel, che voleva vendicare il suo antico alleato Giustiniano II, irruppero in Tracia, avanzando fino alle mura di Costantinopoli e distruggendo i dintorni della capitale, dove le pi\u00f9 ricche famiglie bizantine solevano passare l'estate. Fu incaricato di contrastare le truppe bulgare Giorgio Burafo, stratego del tema di Opsikion.\nGiorgio, alleatosi con un patrizio di nome Teodoro Myakios, prese la decisione di porre fine al regno di Filippico. Il 3 giugno, alla vigilia della Pentecoste, invi\u00f2 a Costantinopoli un reggimento comandato dal suo ufficiale Rufo. I suoi uomini trovarono Filippico mentre si riposava, cos\u00ec lo rapirono e lo condussero all'Ippodromo, dove lo accecarono. Secondo le tradizioni bizantine e orientali, le mutilazioni impedivano a una persona di regnare. Probabilmente l'intento di queste azioni era di far incoronare imperatore Giorgio Burafo, ma i cospiratori persero il controllo della situazione, e il giorno seguente fu il protasekretis Artemio a essere proclamato basileus da una folla raccolta a Santa Sofia, con il nome di Anastasio II. Quest'ultimo fece punire i congiurati con la legge del taglione, secondo i dettami della Bibbia, e fece portare Filippico al monastero dei Dalmati, dove sarebbe morto all'inizio del 714.\nBibliografia.\nFonti primarie\nFonti secondarie"}
{"id": "247761", "revid": "2175", "url": "https://it.wikipedia.org/wiki?curid=247761", "title": "Bourgneuf-la-For\u00eat", "text": ""}
{"id": "247762", "revid": "2175", "url": "https://it.wikipedia.org/wiki?curid=247762", "title": "Br\u00fblatte", "text": ""}
{"id": "247763", "revid": "2175", "url": "https://it.wikipedia.org/wiki?curid=247763", "title": "Buret", "text": ""}
{"id": "247764", "revid": "124899247", "url": "https://it.wikipedia.org/wiki?curid=247764", "title": "Anastasio II (imperatore)", "text": "Fu Basileus dei Romei dal 713 al 715.\nBiografia.\nDi Anastasio II di Bisanzio non si hanno informazioni precise su data e luogo della nascita; mor\u00ec nel 719 e fu imperatore bizantino dal 3 giugno 713 fino al 715.\nAveva spodestato Filippico, per il quale aveva svolto il compito di segretario, con l'aiuto del popolo e del senato, ma non riusc\u00ec a mantenere una situazione solida. All'interno, dovette affrontare rivolte, come quella che fu guidata da un tal Giorgio a Forl\u00ec e nel resto della Romagna e che fu vittoriosamente contrastata dall'esarca di Ravenna. Per quanto riguarda le minacce esterne, tent\u00f2 di riorganizzare l'esercito e di contrattaccare gli arabi che nel frattempo si erano molto espansi nelle province bizantine dell'Asia Minore, in Siria e a Rodi. La ferrea disciplina imposta incontr\u00f2 per\u00f2 l'opposizione del popolo e del senato, che non erano contenti del suo governo; per questo nel 715 venne detronizzato da Teodosio III.\nAnastasio II non oppose resistenza, e per questo gli fu risparmiata la vita, consentendogli di ritirarsi in un convento a Tessalonica.\nNel 719 tent\u00f2 di organizzare una insurrezione contro Leone III, che nel frattempo era subentrato a Teodosio, ma non ebbe successo e venne ucciso."}
{"id": "247766", "revid": "2175", "url": "https://it.wikipedia.org/wiki?curid=247766", "title": "Chapelle-Anthenaise", "text": ""}
{"id": "247770", "revid": "2175", "url": "https://it.wikipedia.org/wiki?curid=247770", "title": "Croixille", "text": ""}
{"id": "247771", "revid": "28026", "url": "https://it.wikipedia.org/wiki?curid=247771", "title": "CoreService", "text": ""}
{"id": "247772", "revid": "2175", "url": "https://it.wikipedia.org/wiki?curid=247772", "title": "Cropte", "text": ""}
{"id": "247773", "revid": "1226", "url": "https://it.wikipedia.org/wiki?curid=247773", "title": "Antonio Borgese", "text": ""}
{"id": "247774", "revid": "287204", "url": "https://it.wikipedia.org/wiki?curid=247774", "title": "Deux-Evailles", "text": ""}
{"id": "247775", "revid": "1013865", "url": "https://it.wikipedia.org/wiki?curid=247775", "title": "Dangriga", "text": "Dangriga, in passato nota come \"Stann Creek Town\", \u00e8 una citt\u00e0 situata nel sud del Belize, alla foce dello Stann Creek nel golfo dell'Honduras del Mar dei Caraibi. \u00c8 la capitale del distretto di Stann Creek e la citt\u00e0 principale della parte meridionale del paese.\nAl censimento del 2000 Dangriga aveva 8.814 abitanti, la popolazione stimata al 2007 \u00e8 di circa 11.500 abitanti. A lungo \u00e8 stata il secondo centro dello stato per popolazione dopo Belize City, ma recentemente \u00e8 stata superata da Orange Walk Town (circa 13.000 abitanti).\nLa popolazione della citt\u00e0 \u00e8 composta per lo pi\u00f9 da meticci di origine sudamericana o africana i cui antenati fino al XVII secolo risiedevano, come cittadini liberi, sull'isola di Saint Vincent. All'inizio del XVIII secolo, in seguito al Trattato di Parigi del 1763 i colonizzatori britannici presero il controllo dell'isola e gran parte della popolazione fu deportata oppure emigr\u00f2 nel Belize per sfuggire alla dominazione coloniale.\nUno degli eventi pi\u00f9 memorabili dell'immigrazione avvenne il 19 novembre 1832 quando un numeroso gruppo di caribi proveniente da Bay Island giunse nel Belize a bordo di canoe di legno. A quel periodo risale il cambio del nome da Stann Creek a Dangriga (che in lingua garifuna significa \"acqua dolce\"). L'evento viene annualmente rievocato nel cosiddetto \"Garifuna Settlement Day\", festa nazionale del Belize e festeggiato con particolare intensit\u00e0 proprio a Dangriga. Dangriga \u00e8 anche il luogo di origine del Punta rock, il tipo di musica Punta tipo dei Garifuna.\nIn espansione l'attivit\u00e0 turistica, per la sua posizione Dangriga rappresenta il punto d'accesso ai Cayos, le isole al largo della costa del Belize, e alla Belize Barrier Reef, la barriera corallina del Belize.\nPoco distante dalla citt\u00e0 si trova il Cockscomb Basin Wildlife Sanctuary, una riserva naturale di circa 400 km dedicata soprattutto alla protezione dei giaguari."}
{"id": "247776", "revid": "2175", "url": "https://it.wikipedia.org/wiki?curid=247776", "title": "Dor\u00e9e", "text": ""}
{"id": "247777", "revid": "287204", "url": "https://it.wikipedia.org/wiki?curid=247777", "title": "Epineux-le-Seguin", "text": ""}
{"id": "247780", "revid": "2175", "url": "https://it.wikipedia.org/wiki?curid=247780", "title": "Gravelle", "text": ""}
{"id": "247781", "revid": "124579287", "url": "https://it.wikipedia.org/wiki?curid=247781", "title": "Teodosio III", "text": "Di lui non si hanno informazioni precise sulla nascita, ma si sa che mor\u00ec in un monastero di Efeso e fu Basileus dei Romei dal 715 fino al 25 marzo 717.\nRegno.\nEsattore delle imposte ed ufficiale finanziario, con la deposizione di Anastasio II da parte del popolo e del senato, Teodosio III fu obbligato a salire sul trono degli Imperatori di Bisanzio, \nCome i suoi predecessori per\u00f2 non riusc\u00ec a mantenere stabile l'Impero e sulla popolazione ricadde il malcontento. Fu deposto nel 717 dal generale Leone III che gli aveva sequestrato il figlio in Nicomedia e che, fuori dalle mura di Costantinopoli, era gi\u00e0 acclamato come un liberatore.\nTeodosio III non oppose resistenza alla detronizzazione e si ritir\u00f2 in un convento unitamente a suo figlio.\nDa cronache del tempo viene nominato un \"Teodosio\" come arcivescovo di Efeso nel 729 ed un partecipante ad un concilio nel 754 ma vi sono dubbi sul fatto se si tratti dell'imperatore stesso o di suo figlio."}
{"id": "247782", "revid": "2175", "url": "https://it.wikipedia.org/wiki?curid=247782", "title": "Haie-Traversaine", "text": ""}
{"id": "247784", "revid": "466539", "url": "https://it.wikipedia.org/wiki?curid=247784", "title": "Carenza di glucosio-6-fosfato deidrogenasi", "text": "Per carenza di glucosio-6-fosfato deidrogenasi (abbreviato in G6PD-carenza) si intende un quadro patologico ereditario legato al cromosoma X (\"X-linked\") caratterizzato da un deficit funzionale o quantitativo della glucosio-6-fosfato deidrogenasi (abbreviato in G6PD o G6PDH), un enzima chiave della via dei pentoso fosfati. La G6PD-carenza costituisce il difetto enzimatico pi\u00f9 comune nella specie umana.\nLa carenza enzimatica \u00e8 espressa principalmente nella linea cellulare eritroide, da cui si sviluppano i globuli rossi, e, in grado minore, nelle altre cellule ematiche. Per tale ragione, le principali manifestazioni legate alla deficienza enzimatica rientrano nella sfera ematologica: gli individui che ne sono affetti possono infatti manifestare anemia emolitica non immune in risposta a numerose cause, pi\u00f9 comunemente infezioni o esposizione a determinate sostanze chimiche o farmaci.\nLa carenza di G6PD \u00e8 strettamente legata al favismo, una manifestazione clinica caratterizzata da una crisi emolitica in risposta al consumo di fave. Il termine \"favismo\" \u00e8 stato impiegato anche per indicare la carenza di questo enzima; si tratta per\u00f2 di una terminologia impropria, dal momento che non tutte le persone affette da questo disturbo manifesteranno una reazione clinicamente osservabile al consumo di questi legumi.\nEpidemiologia e storia.\nLa carenza di G6PDH \u00e8 il pi\u00f9 comune deficit enzimatico umano, presente in oltre 400 milioni di persone nel mondo. Gli individui di etnia africana, mediorientale e asiatica meridionale presentano la maggiore prevalenza, forse perch\u00e9 questa deficienza enzimatica conferisce a tali popolazioni una maggiore resistenza alla malaria, in particolare a quella causata dal \"Plasmodium falciparum\"; una correlazione simile esiste anche tra malaria e anemia falciforme o talassemia.\nTra le varie mutazioni implicate nella G6PD-carenza, solo due varianti causano la maggior parte delle anemie emolitiche clinicamente rilevabili: la variante G6PD\u2212 e la G6PD-Mediterranea; la prima \u00e8 presente nel 10% degli afroamericani; la seconda \u00e8 pi\u00f9 diffusa nelle regioni mediterranee dell'Asia. La ragione della maggior frequenza di queste mutazioni negli individui appartenenti a tali etnie pu\u00f2 essere spiegata tenendo in considerazione che gli eritrociti G6PD-carenti parassitati dal plasmodio vengono pi\u00f9 rapidamente eliminati dal sistema reticoloendoteliale presente a livello splenico. Pertanto, la mutazione costituisce nelle zone di origine di tali individui, ove la malaria \u00e8 endemica, un notevole vantaggio evolutivo conferendo agli individui portatori una migliore idoneit\u00e0 biologica (fitness).\nIl favismo \u00e8 una manifestazione clinica della G6PD-carenza conosciuta sin dall'antichit\u00e0. \u00c8 noto il divieto pitagorico di cibarsi di fave; per tale divieto esistono due possibili spiegazioni, una materialista e l'altra strutturalista. La prima \u00e8 collegata proprio al favismo, che secondo studi medici era particolarmente diffuso nella zona del crotonese; la seconda fa riferimento a credenze antiche, messe in luce da L\u00e9vi-Strauss, secondo cui le fave erano considerate connesse al mondo dei morti, della decomposizione e dell'impurit\u00e0 dalle quali il filosofo si deve tenere lontano.\nLa moderna comprensione di questa condizione inizi\u00f2 con l'analisi dei pazienti che manifestavano sensibilit\u00e0 alla primachina. La scoperta della G6PD-carenza \u00e8 strettamente correlata ai test effettuati somministrando primachina su volontari prigionieri dell\"Illinois State Penitentiary\", studi oggi non pi\u00f9 effettuabili. Ad alcuni prigionieri fu somministrata una dose di questo farmaco antimalarico; alcuni di questi svilupparono una anemia emolitica, altri non ebbero conseguenze. In seguito a studi condotti sul meccanismo di sviluppo di questa crisi emolitica tramite test al cromo-51 si comprese definitivamente che l'effetto emolitico della primachina era dovuto ad un difetto intrinseco degli eritrociti.\nTutti gli individui favici mostrano G6PD-carenza, ma non tutti i G6PD-carenti mostrano favismo: ad esempio, in un piccolo studio in cui \u00e8 stato preso un campione di 757 maschi sauditi, oltre il 42% di essi mostr\u00f2 di possedere almeno una variante di G6PD carenza, ma nessuno di essi mostr\u00f2 i segni e i sintomi del favismo.\nEziologia.\nLa carenza di glucosio-6-fosfato deidrogenasi \u00e8 un carattere recessivo legato al cromosoma X. Il gene che codifica per l'enzima ha un'estensione di 18,5 kilobasi e si trova nel locus Xq28.\nSono note diverse centinaia di mutazioni del gene della G6PD, che possono determinare o una minore sintesi della proteina o, pi\u00f9 frequentemente, la sintesi di un enzima instabile o meno affine per il suo substrato. La maggior parte di queste varianti non causa disturbi degni di rilievo eccetto le gi\u00e0 menzionate G6PD\u2212 e G6PD-Mediterranea. In seguito alla traduzione di queste due varianti del gene si produce una proteina mal ripiegata, maggiormente suscettibile alla degradazione proteolitica; la loro emivita risulta dunque inferiore se confrontate con la variante normale pi\u00f9 comune, la G6PD B. Dal momento che i globuli rossi maturi, in quanto privi di nucleo, non possono sintetizzare nuove proteine, l'attivit\u00e0 delle varianti G6PD\u2212 e G6PD-Mediterranea, in partenza deficitaria, si riduce rapidamente con l'invecchiamento degli eritrociti, raggiungendo livelli inadeguati a proteggerli dallo stress ossidativo; per questa ragione, i globuli rossi pi\u00f9 vecchi sono pi\u00f9 suscettibili all'emolisi rispetto alle emazie pi\u00f9 giovani.\nL'Organizzazione mondiale della sanit\u00e0 classifica le varianti geniche della G6PD in cinque classi, di cui le prime tre identificano stati di deficienza.\nDi seguito sono riportate le varianti e mutazioni pi\u00f9 conosciute e descritte:\nFisiopatologia.\nLa glucosio-6-fosfato deidrogenasi (G6PD) \u00e8 un enzima coinvolto nella via metabolica dei pentoso fosfati (nota anche come \"shunt dell'esoso monofosfato\" o \"HMP pathway\", illustrata schematicamente nell'immagine accanto). L'enzima catalizza la reazione di ossidazione del glucosio-6-fosfato in 6-fosfoglucono-\u03b4-lattone, reazione che costituisce la tappa limitante di questa catena metabolica che ha lo scopo di produrre pentosi fosfati per la sintesi degli acidi nucleici e reintegrare il pool cellulare della forma ridotta del coenzima nicotinamide adenina dinucleotide fosfato (NADPH). L'NADPH fornisce il potere riducente necessario per riconvertire il glutatione ossidato (GSSG) in glutatione ridotto (GSH), una molecola necessaria per neutralizzare i radicali liberi in grado di causare un danno ossidativo.\nLo shunt dell'esoso monofosfato \u00e8 l'unica sorgente di GSH per i globuli rossi. Il loro ruolo di portatori di ossigeno li espone costantemente al rischio di danno da parte delle specie reattive dell'ossigeno (ROS), danno normalmente scongiurato dalla presenza di GSH in adeguate quantit\u00e0. La carenza di G6PD risulta dunque in una minore riserva di GSH, motivo per il quale gli eritrociti degli individui G6PD carenti esauriscono pi\u00f9 rapidamente le loro riserve di glutatione ridotto esponendoli al rischio di anemia emolitica in stati di stress ossidativo. Stati di questo tipo si raggiungono in corso di infezioni, a causa dell'elevata quantit\u00e0 di ROS liberate dai leucociti durante la risposta infiammatoria, oppure in seguito all'introduzione di farmaci o sostanze chimiche (si veda il paragrafo Terapia e prevenzione) al cui metabolismo si associa la produzione di specie ossidanti.\nLa deficienza di G6PD nella via alternativa causa un accumulo di glucosio ed un incremento dei prodotti irreversibili di glicazione avanzata (AGE, \"advanced glycosylation end products\"). La riduzione delle riserve di NADPH in seguito alla G6PD-carenza si ripercuote anche sulla produzione dell'ossido di azoto (NO). L'alta prevalenza di diabete mellito di tipo 2 ed ipertensione arteriosa negli Afro-Caraibici pu\u00f2 essere messa direttamente in relazione con l'elevata incidenza della G6PD-carenza in queste popolazioni.\nLe donne portatrici di una mutazione nel gene della glucosio-6-fosfato deidrogenasi possono manifestare una lieve forma di carenza (la cui gravit\u00e0 dipende dal grado di inattivazione del cromosoma X che possiede il gene \"wild-type\"), ma sono state descritte anche femmine omozigoti per il gene mutato; queste femmine presentano anche un'incidenza aumentata di un raro disturbo immunologico noto come malattia granulomatosa cronica (CGD, dall'inglese \"chronic granulomatous disease\").\nPatogenesi.\nQuando le riserve di glutatione ridotto vengono consumate, l'esposizione degli eritrociti con G6PD mutata ad alti livelli di ossidanti determina la formazione di legami crociati tra i gruppi S-H delle cisteine presenti nelle catene globiniche dell'emoglobina; la conseguente denaturazione di questa proteina causa la formazione di precipitati che si legano alla membrana eritrocitaria, i \"corpi di Heinz\", i quali possono essere messi in evidenza come inclusioni scure se i globuli rossi vengono colorati con opportune colorazioni, come il cristalvioletto.\nI corpi di Heinz sono causa dei gravi danni alla membrana all'origine di fenomeni di emolisi intravascolare, ma sono responsabili anche di danni meno gravi, quali riduzione della deformabilit\u00e0 delle emazie e modificazioni citoscheletriche che conferiscono ai globuli rossi una forma sferica (sferocitosi). Gli eritrociti danneggiati vengono poi sequestrati nella milza, ove sono facilmente riconosciuti e fagocitati dai macrofagi presenti nella polpa rossa (eritrocateresi). I macrofagi stessi riconoscono i corpi di Heinz, rimuovendoli dagli eritrociti assieme a una piccola parte della membrana; queste cellule parzialmente fagocitate presentano una forma anomala, quasi fossero state \"morse\" dai macrofagi, e pertanto sono note come \"bite cells\" (dall'inglese, \"cellule morsicate\").\nI fenomeni di emolisi intravascolare iniziano da due a tre giorni dopo l'esposizione a ossidanti. Il prodotto del catabolismo dell'emoglobina \u00e8 la bilirubina, che ad alte concentrazioni nel sangue (iperbilirubinemia) d\u00e0 luogo ad ittero. L'episodio emolitico \u00e8 solitamente autolimitante, dal momento che riguarda esclusivamente i globuli rossi pi\u00f9 vecchi in quanto hanno una riserva di GSH pi\u00f9 scarsa degli eritrociti pi\u00f9 giovani. Al termine della fase emolitica \u00e8 spesso presente una marcata reticolocitosi. Dal momento che gli episodi emolitici legati alla G6PD carenza sono discontinui, sono assenti la gran parte dei segni e delle manifestazioni legate ad altre anemie emolitiche croniche (splenomegalia, colelitiasi ecc.).\nClinica.\nSegni e sintomi.\nLa gran parte degli individui affetti da G6PD-carenza sono asintomatici. I pazienti sintomatici sono quasi esclusivamente maschi, per via dell'ereditariet\u00e0 correlata al cromosoma X di questa malattia; le portatrici di sesso femminile potrebbero comunque manifestare clinicamente la malattia, qualora, a causa di un'eventuale inattivazione del cromosoma X sfavorevole, venga casualmente inattivato, in alcuni progenitori midollari, proprio il cromosoma X che contiene la variante \"sana\" del gene della G6PD; in questo modo si viene a creare una popolazione di globuli rossi carenti dell'enzima che convive con una popolazione eritrocitaria normale.\nL'emolisi nei G6PD carenti pu\u00f2 manifestarsi in diversi modi:\nCrisi emolitiche particolarmente gravi possono causare insufficienza renale acuta (IRA).\nDiagnosi.\nLa diagnosi di G6PD-carenza \u00e8 in genere sospettata quando un paziente di una certa etnia (si veda il paragrafo Epidemiologia e cenni storici) manifesta ittero e segni di emolisi in seguito all'esposizione ad uno dei fattori scatenanti, soprattutto se all'anamnesi risulta un caso di positivit\u00e0 in un familiare.\nIn fase di emolisi acuta si riscontra, all'indagine di laboratorio, anemia, emoglobinemia ed emoglobinuria. Tra gli esami richiesti, per confermare il sospetto di G6PD-carenza:\nQuando vi sono sufficienti sospetti di trovarsi di fronte ad una G6PD-carenza, un test diretto per avere un'ulteriore conferma \u00e8 il test di Beutler (detto anche \"test della macchia fluorescente\"). Si tratta di un test rapido ed economico che identifica visualmente, tramite esposizione a raggi UV, le molecole di NADPH prodotte dall'enzima, che appaiono come delle chiazze: se il test non ne mette in evidenza, il risultato sar\u00e0 negativo, ma pu\u00f2 essere falsamente negativo in pazienti con emolisi attiva. Per scongiurare il rischio di falsi negativi il test andrebbe fatto almeno 2\u20133 settimane dopo un episodio emolitico. Altre possibilit\u00e0 sono costituite da tecniche di biologia molecolare, come dot blot, Southern blot e altre tecniche che sfruttano l'ibridazione del DNA, oppure mediante il sequenziamento del gene della G6PD.\nTerapia e prevenzione.\nLa principale misura per contrastare le manifestazioni cliniche della G6PD-carenza \u00e8 costituita dalla prevenzione, che consiste fondamentalmente nell'evitare le sostanze che possono innescare una crisi emolitica. In risposta alle malattie infettive il rimedio pi\u00f9 opportuno \u00e8 costituito dalla vaccinazione contro alcuni comuni patogeni (ad esempio, virus dell'epatite A e B). Negli individui fabici \u00e8 inoltre opportuno astenersi dal consumo di fave, che contengono diversi agenti ossidanti, tra cui la \"divicina\" e la \"convicina\".\nNumerosi farmaci costituiscono un potenziale pericolo per gli individui affetti da G6PD-carenza. Alcuni farmaci antimalarici possono scatenare emolisi acuta, tra cui primachina, pamachina e clorochina; vi sono anche evidenze che altri antimalarici possono esacerbare la carenza della glucosio-6-fosfato deidrogenasi, ma solo a dosaggi elevati. Sulfamidici (come sulfanilamide, sulfametossazolo e mafenide), tiazosolfone, blu di metilene e naftalene dovrebbero allo stesso modo essere evitati dai G6PD carenti, come alcuni farmaci antinfiammatori non-steroidei (aspirina, fenazopiridina e acetanilide) ed alcuni antibiotici non sulfamidici (acido nalidixico, nitrofurantoina, isoniazide e furazolidone). Si \u00e8 visto che anche estratti di henn\u00e9 possono causare crisi emolitiche in bambini G6PD-carenti.\nIn caso di emolisi acuta pu\u00f2 rendersi necessario ricorrere a trasfusioni di sangue e dialisi nel caso in cui il paziente sia affetto anche da insufficienza renale. La trasfusione si rivela un'importante misura sintomatica, dal momento che gli eritrociti trasfusi non sono normalmente G6PD carenti e sopravvivono nel circolo del ricevente per un periodo di tempo normale (circa 120 gg).\nAlcuni pazienti potrebbero trarre beneficio dalla rimozione chirurgica della milza, essendo quest'ultima un importante sito di distruzione degli eritrociti. Somministrazioni di acido folico potrebbero essere opportune per eventuali disordini riguardanti un turnover eritrocitario particolarmente elevato. La somministrazione di vitamina E e selenio, nonostante le loro propriet\u00e0 antiossidanti, non incide sulla gravit\u00e0 delle manifestazioni cliniche della G6PD-carenza."}
{"id": "247794", "revid": "9253", "url": "https://it.wikipedia.org/wiki?curid=247794", "title": "CoreServices", "text": "CoreServices \u00e8 un gruppo di API per macOS che nell'archittetura del sistema risiedono al di sotto di Carbon e Cocoa. Includono CFNetwork, CarbonCore, OSServices, e WebServicesCore."}
{"id": "247798", "revid": "767487", "url": "https://it.wikipedia.org/wiki?curid=247798", "title": "Barebacking", "text": "Il bareback, che in inglese vuol dire letteralmente \"cavalcare a pelo\", cio\u00e8 senza la sella per proteggersi, indica la pratica di rapporti sessuali senza protezioni, soprattutto quelli anali.\nRappresenta anche un'ideologia, molto diffusa negli Stati Uniti, in Francia e Germania, che rivendica apertamente questa forma di pratica sessuale e condanna il sesso sicuro. Le persone che si dedicano al \"barebacking\" sono chiamate \"barebacker\".\n, causando varie polemiche perch\u00e9 pu\u00f2 rendere pi\u00f9 facile la diffusione delle malattie trasmesse con il sesso.\nIn Francia ci sono persone famose che affermano pubblicamente di praticare il \"barebacking\", come lo scrittore Guillaume Dustan, Scott O'Hara ed Erik R\u00e9m\u00e8s, autore del libro \"Serial fucker, diario di un barebacker\".\nAspetti del fenomeno.\n\"Barebacking\" non \u00e8 soltanto sesso senza protezioni: esso indica anche un atteggiamento volontario rivendicato da vari omosessuali.\nReazioni.\nLa pratica del \"barebacking\" \u00e8 criticata dalle associazioni che sostengono la lotta all'AIDS e dalle organizzazioni a favore del sesso sicuro perch\u00e9 lo scambio di eiaculazioni maschili come quelle femminili, nonch\u00e9 la presenza di ferite piccole e molto difficili da vedere, pu\u00f2 provocare il contagio di varie malattie trasmesse con il sesso, ma soprattutto perch\u00e9 non esiste la certezza che la persona conosciuta da poco sia in perfetta salute.\nLa polemica.\nI \"barebacker\" sono convinti che indossare il preservativo pu\u00f2 rovinare la qualit\u00e0 delle loro erezioni e riduce notevolmente le sensazioni di piacere vissute durante l'esperienza sessuale. Le persone contrarie al \"barebacking\" affermano che tale pratica \u00e8 solamente la dimostrazione di edonismo sessuale. I \"barebacker\", di fronte a questi atteggiamenti considerati ostili, spesso rispondono che esiste ancora una concezione della sessualit\u00e0 che assomiglia molto alle affermazioni della Chiesa cattolica.\nI detrattori del \"barebacking\" affermano che i rischi legati a questo fenomeno aumentano a causa della pubblicit\u00e0 di alcuni siti web che favoriscono l'incontro dei \"barebacker\" e di alcuni locali che permettono con troppa facilit\u00e0 di praticare il sesso non protetto.\nStatistiche.\nAlcuni mezzi d'informazione gay hanno pubblicato una statistica per verificare la diffusione del \"barebacking\" attraverso le risposte di un questionario e soprattutto per comprendere se i \"barebacker\" sono a conoscenza di tutti i fattori di rischio."}
{"id": "247800", "revid": "124435077", "url": "https://it.wikipedia.org/wiki?curid=247800", "title": "Giuseppe Cappi", "text": "Biografia.\nDopo la laurea in Giurisprudenza a Pavia, dove fu anche convittore del Collegio Ghislieri, svolse per anni la professione di avvocato, interessandosi per\u00f2 anche e soprattutto di politica: nel 1907 fu consigliere comunale di Cremona, un anno dopo fu assessore all'urbanistica e nel 1910 divenne deputato tra le file del Partito Popolare Italiano.\nMembro dell'Azione Cattolica, conferm\u00f2 il suo seggio alla Camera dei deputati fino al 1921, anche se si dimise temporaneamente nel periodo 1915-1918, perch\u00e9 prese parte alla prima guerra mondiale nel reparto mitraglieri. Nel primo dopoguerra aument\u00f2 la sua centralit\u00e0 all'interno della classe dirigente del partito, di cui divenne consigliere nazionale (dal 1920 al 1924) e componente della direzione.\nSchierato nella corrente di sinistra, dopo l'avvento al potere di Benito Mussolini fu tra i pi\u00f9 decisi oppositori alla partecipazione dei popolari al governo. Manifest\u00f2 la sua opposizione al fascismo scrivendo articoli per varie testate, tra cui \"L'Azione\", \"Il Domani d'Italia\" e la rivista \"Pensiero Popolare\" di Torino, di cui fu direttore insieme a Giuseppe Piccioni: processato per propaganda sovversiva nel 1923, sar\u00e0 in seguito assolto.\nDurante la dittatura mussoliniana si dedic\u00f2 solo all'attivit\u00e0 forense. Al termine della seconda guerra mondiale ader\u00ec alla Democrazia Cristiana con cui divent\u00f2 deputato all'Assemblea Costituente nel 1946.\nConfermato nel 1948, da gennaio a luglio del 1949 fu segretario nazionale dello Scudo Crociato, mentre dal luglio del 1949 al dicembre del 1950 svolse l'incarico di capogruppo della DC alla Camera. Rieletto deputato a seguito delle elezioni politiche del 1953 (quelle della famosa legge truffa), il 3 novembre 1955 venne eletto dal Parlamento in seduta comune alle funzioni di giudice costituzionale (per cui giur\u00f2 il 15 dicembre 1955).\nIl 4 marzo 1961 fu eletto Presidente ma il 20 ottobre 1962 si dimise dall'incarico per motivi di salute. Mor\u00ec il 12 luglio 1963."}
{"id": "247801", "revid": "2225", "url": "https://it.wikipedia.org/wiki?curid=247801", "title": "Hiv", "text": ""}
{"id": "247804", "revid": "1762097", "url": "https://it.wikipedia.org/wiki?curid=247804", "title": "Padibastet", "text": "Successore di Gemnefkhonsubak, la sua esistenza \u00e8 confermata da una statua proveniente da Menfi e da un blocco inscritto proveniente da un tempio di Tanis o di Eliopoli. Si ritiene che non abbia preso parte al complotto organizzato da Taharqa, sovrano della XXV dinastia, contro il re assiro Ashshurbanipal (che in quel momento occupava il Basso ed il Medio Egitto) e che, approfittando della successiva fuga di Taharqa in Nubia e della prigionia di Necho I in Assiria, abbia per breve tempo occupato la citt\u00e0 di Menfi.\nAl nome di Padibastet \u00e8 legato un ciclo di racconti, scritti in alfabeto demotico, denominato \"Ciclo di Petubastis\" che stilisticamente sembra richiamarsi all'Iliade omerica.\nIl successore di Padibastet al governo di Tanis fu Neferkara."}
{"id": "247811", "revid": "2175", "url": "https://it.wikipedia.org/wiki?curid=247811", "title": "Horps", "text": ""}
{"id": "247813", "revid": "2175", "url": "https://it.wikipedia.org/wiki?curid=247813", "title": "Housseau-Br\u00e9tignolles", "text": ""}
{"id": "247814", "revid": "2175", "url": "https://it.wikipedia.org/wiki?curid=247814", "title": "Huisserie", "text": ""}
{"id": "247815", "revid": "2175", "url": "https://it.wikipedia.org/wiki?curid=247815", "title": "Pallu", "text": ""}
{"id": "247817", "revid": "2175", "url": "https://it.wikipedia.org/wiki?curid=247817", "title": "Ribay", "text": ""}
{"id": "247818", "revid": "2175", "url": "https://it.wikipedia.org/wiki?curid=247818", "title": "Ro\u00eb", "text": ""}
{"id": "247820", "revid": "2175", "url": "https://it.wikipedia.org/wiki?curid=247820", "title": "Rouaudi\u00e8re", "text": ""}
{"id": "247821", "revid": "287204", "url": "https://it.wikipedia.org/wiki?curid=247821", "title": "Maestro dell'Altare di Litom\u011b\u0159ice", "text": "Il Maestro, pittore di orientamento gotico internazionale, fu uno dei promotori dell'introduzione dei modi rinascimentali a nord delle Alpi, influenzando profondamente la futura scuola del Danubio.\nBiografia.\nL'anonimo artista boemo, attivo a Praga e probabilmente parte del gruppo di artisti attivi a corte tra il 1495 ed il 1500 circa, forse trascorse, dopo il 1502, un certo periodo di tempo nella Bassa Austria e a Vienna, a contatto con l'opera di J\u00f6rg Breu il Vecchio. L'anonimo deve il suo nome all'Altare di Litom\u011b\u0159ice realizzato, dopo essere ritornato a Praga, tra il 1502 ed il 1505. Successivamente forse si rec\u00f2 a Venezia, entrando in contatto con l'opera di Vittore Carpaccio.\nDel 1506 \u00e8 il \"Ritratto di Albrecht de Kolowrat\", primo ritratto boemo completamente rinascimentale. Tra il 1506 ed il 1508 l'artista realizz\u00f2 la decorazione ad affresco della cappella di San Venceslao nella Cattedrale di San Vito a Praga, ispirata da modelli rinascimentali.\nPrima del 1510 realizz\u00f2 un altare di cui si conserva, a Brno soltanto un frammento con \"Sant'Andrea\". Tra il 1505 ed il 1510, esegu\u00ec il \"Trittico di Strahov\". Realizz\u00f2 anche una tavola votiva su commissione di Jan de Wartemberk, che conosciamo attraverso una copia ora alla N\u00e1rodn\u00ed galerie di Praga.\nDopo il 1510, non lavorando pi\u00f9 per la corte boema, ma per una clientela borghese, realizza entro il 1515 un altare per la chiesa di Nostra Signora di Tyn a Praga, di cui si conservano due ante in quest'ultima citt\u00e0. Tra il 1515 e il 1520, in collaborazione con la sua bottega, realizz\u00f2 l\"'Altare della Trinit\u00e0\"."}
{"id": "247823", "revid": "2175", "url": "https://it.wikipedia.org/wiki?curid=247823", "title": "Selle-Craonnaise", "text": ""}
{"id": "247828", "revid": "14894", "url": "https://it.wikipedia.org/wiki?curid=247828", "title": "Maestro dell'Altare di Litom\u0159\u01d0ce", "text": ""}
{"id": "247829", "revid": "1543377", "url": "https://it.wikipedia.org/wiki?curid=247829", "title": "Canto devozionale", "text": "Il canto devozionale \u00e8 un particolare tipo di composizione musicale, il cui testo abbia attinenza con tematiche spirituali o religiose, e la cui musicalit\u00e0 esprima un senso di devozione. Dal momento che questo tipo di canto viene considerato una forma di preghiera, i testi solitamente sono analoghi: si possono ritrovare invocazioni, inni, lodi, dichiarazioni di abbandono o di amore, o semplici ripetizioni di formule sacre.\nEsso \u00e8 considerato da tutte le maggiori religioni mondiali un importante strumento della disciplina spirituale, in grado di connettere mente e cuore e, quindi, di avvicinare l'uomo a Dio.\nTradizione cristiana.\nIl Cristianesimo da sempre attribuisce grande importanza alla preghiera comunitaria, anche in forma cantata, in seguito alle parole di Ges\u00f9 Cristo contenute nel Vangelo:\nAl giorno d'oggi la pratica del canto devozionale \u00e8 molto diffusa, anche grazie ai cos\u00ec definiti \"cantautori cristiani\".\nTradizione induista.\nPer Bhajan si intende un particolare tipo di canto devozionale della tradizione induista; spesso, ma non necessariamente, di origini antiche. I bhajan sono canti, alle volte semplici, altre estremamente complessi (il sistema ritmico-melodico orientale \u00e8 estremamente pi\u00f9 articolato di quello occidentale), comunque espressi in un linguaggio pieno di devozione (\"Bhakti\") e sentimento di amore verso Dio, in un autentico atteggiamento di completa resa o abbandono.\nLa grande diffusione della pratica dei bhajan si basa sul fatto che essi sono considerati una perfetta combinazione di tre elementi:\nQuesti tre aspetti rappresentano il coinvolgimento e l'armonizzazione, attraverso il canto dei bhajans, delle tre \"qualit\u00e0 dell'uomo\", o Gu\u1e47a: \"Sattva\", \"Rajas\" e \"Tamas\".\nVengono eseguiti da gruppi di devoti, con un cantante principale. Il solista intona una riga del bhajan, il coro la ripete subito dopo; questo in termini simbolici rappresenta Dio che guida l'umanit\u00e0, ed essa che risponde immediatamente al Suo richiamo. La semplice melodia, la ripetizione delle parole (i nomi dei vari aspetti di Dio a cui il canto \u00e8 indirizzato) inducono ad uno spontaneo senso di coinvolgimento e familiarit\u00e0.\nI testi consistono principalmente nella ripetizione dei tanti nomi di Dio (Namasmarana), nella descrizione della Sua gloria e delle Sue infinite forme, ma trovano spazio anche aneddoti o episodi tratti dalla mitologia induista, nonch\u00e9 prediche di famosi santi e mistici. Questi testi possono talora risultare molto complessi, specie quando sono di tipo discorsivo, mentre nella maggioranza dei casi sono strutturati in modo abbastanza semplice; infatti anche un semplice Mantra, cantato ripetutamente su diverse scale melodiche, pu\u00f2 divenire il testo di un bhajan o un kirtan di durata anche molto lunga.\nIl sankirtana (il canto dei Nomi di Dio) \u00e8 considerato \u2014 insieme al seva (servizio altruistico devozionale) \u2014 il metodo pi\u00f9 semplice, veloce ed efficace per ottenere la liberazione (Moksha) dal ciclo di nascite e morti (Sa\u1e43s\u0101ra) durante il Kali Yuga, l'era attuale.\nTradizione islamica.\nL'Islam mostra in questo campo una doppia realt\u00e0. A livello teorico esso sembra infatti poco incline ad esprimere la sua devozionalit\u00e0 tramite musica (\"m\u016bs\u012bq\u012b\" ) da ascoltare ( \"sam\u0101\u02bf\" ), o tramite canto ( \"ghin\u0101\u02be\" ) e, men che meno, tramite la danza.\nBisogna peraltro ricordare che la recitazione dello stesso Corano \u00e8 una forma di cantilena. La radice semitica &lt;Q-R-\u02be&gt; significa infatti \"recitare salmodiando\": cosa resa agevole dal fatto che il testo \u00e8 composto in ossequio alla forma poetica preislamica proto-rimica araba del \"s\u0101j\u02bf\", con cui erano composti i componimenti poetici ad esempio della \"Mu\u02bfallaq\u0101t\". \nUna diversa realt\u00e0 \u00e8 tuttavia messa in mostra dall'Islam popolare, in cui canto. musica e danza non mancano, anche quando si persegua un fine devozionale, per quanto decisamente sobri tali esercizi poi siano.\nNel Sufismo il ricorso alla voce umana, accompagnata da un sobrio insieme di strumenti musicali, \u00e8 invece quasi la norma e a diffonderlo pare fossero essenzialmente mistici persiani (N\u016br\u012b e Junayd fra i primi). Percussioni, \"n\u0101y\" (una sorta di flauto), \"q\u0101n\u016bn\" (il nostro \"canone\") e \"\u1e6danb\u016br\" (uno strumento a corde fatte vibrare tramite un archetto) sono gli strumenti pi\u00f9 ricorrenti in alcune cerimonie di \"sam\u0101\u02bf\", attuate dalle confraternite. Tutti tali strumenti, e quello principale della voce umana, sono considerati assai utili per facilitare il conseguimento dell'esaltazione mistica, mirante all'accostamento (o addirittura all'unione estatica) col Creatore.\nTalora alcune \"esagerazioni\" indussero gli stessi ambienti sufi ad esprimere il loro dissenso (\u1e24ujw\u012br\u012b) e alcuni ambienti pi\u00f9 oltranzistici (in genere di tipo hanbalita) a biasimare il canto e la musica senza troppi distinguo.\nBen diverso strutturalmente \u00e8 il \"dhikr\", la sacra \"menzione\" (o \"ricordo\") che l'allievo sufi deve ripetere, su indicazione del suo Maestro, un numero variabile di volta al giorno e che pu\u00f2 giungere anche alla cifra di diverse migliaia. La nenia che si genera, anzich\u00e9 essere assimilabile al canto devozionale, a causa della brevit\u00e0 delle frasi (a volte una sola parola) e della ripetitivit\u00e0, obbliga a una speciale respirazione che mira semmai pi\u00f9 ad agevolare il conseguimento dell'estasi, anzich\u00e9 a gratificare l'esecutore o l'ascoltatore.\nReligioni neopagane.\nNel movimento del Neopaganesimo il canto devozionale \u00e8 considerato in molti casi una componente fondamentale della liturgia. Ogni tradizione neopagana possiede ovviamente le proprie strutture liturgiche, ma tendenzialmente tutti i neopagani considerano la liturgia cantata un momento nel quale entrare in contatto con la natura e comprendere il funzionamento fisico e metafisico. I canti devozionali sono visti sia come metodi di trasmissione e insegnamento della religione, sia come vere e proprie preghiere attraverso cui porsi in contatto con il mondo divino, evocando gli spiriti e le divinit\u00e0.\nI canti devozionali neopagani contengono nella maggioranza dei casi tematiche legate alla natura, all'evoluzione degli esseri viventi e ai cicli del cosmo, visti come processi derivanti dall'attivit\u00e0 dell'energia divina che organizza l'universo. L'utilizzo dei canti \u00e8 presente in molte sezioni della liturgia delle tradizioni neopagane, e pi\u00f9 questa \u00e8 organizzata, pi\u00f9 anche i canti sono sistematizzati. \u00c8 questo il caso della Wicca, le cui correnti presentano una struttura liturgica gi\u00e0 ben definita. Le varie fasi della liturgia wiccana possono essere accompagnate da canti di vario genere. In particolare questi vengono utilizzati per l'evocazione iniziale dei guardiani dei cinque elementi (o dei sephirot ereditati dalla Cabala nel caso dello Xandrianesimo e delle tradizioni legate), l'evocazione della Dea o delle sue tre e molteplici manifestazioni, la chiamata dello spirito \u2014 ovvero la Dea stessa nel suo atto di forza organizzatrice dell'equilibrio del cosmo \u2014, piuttosto che nel casi di rituali iniziatici.\nForti i riferimenti allo scorrere dell'acqua e alla ciclicit\u00e0 della vita, elementi che mettono in primo piano la dottrina della reincarnazione e il panteismo. L'essere umano viene spesso messo cantato come una \"goccia\" destinata a ritornare al \"mare\", parte dell\"'oceano\" infinito di cui fa parte. Le metafore sono evidentemente riferite all'essere umano come parte del tutto divino, dell'Uno o della Dea (corrispondente al tutto secondo gli wiccani). Il caso delle tradizioni ricostruzioniste \u00e8 fondamentalmente simile a quello della Wicca. Per i canti devozionali vengono prediletti in particolare quelli attestati gi\u00e0 utilizzati nell'antichit\u00e0, oppure non mancano casi di produzioni creative ex novo. Anche nel Druidismo (e nel caso della pi\u00f9 influente associazione, la Congregazione del druido) la liturgia \u00e8 ben sistematizzata e a ogni fase corrisponde un determinato tipo di canto. Nell'Etenismo si fa spesso utilizzo dei versi dell'Edda."}
{"id": "247831", "revid": "287204", "url": "https://it.wikipedia.org/wiki?curid=247831", "title": "Maestro dell'Altare di Litomerice", "text": ""}
{"id": "247832", "revid": "2175", "url": "https://it.wikipedia.org/wiki?curid=247832", "title": "Bohalle", "text": ""}
{"id": "247835", "revid": "2175", "url": "https://it.wikipedia.org/wiki?curid=247835", "title": "Boissi\u00e8re-sur-Evre", "text": ""}
{"id": "247837", "revid": "2175", "url": "https://it.wikipedia.org/wiki?curid=247837", "title": "Bourg-d'Ir\u00e9", "text": ""}
{"id": "247838", "revid": "2175", "url": "https://it.wikipedia.org/wiki?curid=247838", "title": "Bourg-l'Ev\u00eaque", "text": ""}
{"id": "247839", "revid": "2175", "url": "https://it.wikipedia.org/wiki?curid=247839", "title": "Breille-les-Pins", "text": ""}
{"id": "247840", "revid": "287204", "url": "https://it.wikipedia.org/wiki?curid=247840", "title": "Cantenay-Epinard", "text": ""}
{"id": "247841", "revid": "78273", "url": "https://it.wikipedia.org/wiki?curid=247841", "title": "Cerqueux-de-Maul\u00e9vrier", "text": ""}
{"id": "247842", "revid": "2175", "url": "https://it.wikipedia.org/wiki?curid=247842", "title": "Cerqueux-sous-Passavant", "text": ""}
{"id": "247852", "revid": "2175", "url": "https://it.wikipedia.org/wiki?curid=247852", "title": "Chaussaire", "text": ""}
{"id": "247853", "revid": "2175", "url": "https://it.wikipedia.org/wiki?curid=247853", "title": "Cornuaille", "text": ""}
{"id": "247854", "revid": "2175", "url": "https://it.wikipedia.org/wiki?curid=247854", "title": "Coudray-Macouard", "text": ""}
{"id": "247856", "revid": "88786", "url": "https://it.wikipedia.org/wiki?curid=247856", "title": "Alois Senefelder", "text": "Biografia.\nSuo padre era un attore; Alois nacque a Praga, dove il padre si trovava in tourn\u00e9e. Il padre lo spinse verso gli studi e lo invi\u00f2 a Monaco di Baviera. successivamente, Alois vinse una borsa di studio per studiare legge a Ingolstadt. Alla morte del padre, nel 1791, fu costretto ad abbandonare gli studi per sostenere la madre e i suoi otto fratelli. Si dedic\u00f2 alla scrittura di drammi e commedie teatrali, ottenendo un certo successo.\nL'invenzione della litografia.\nIl sorgere di diverbi con gli editori lo persuasero a stampare in proprio le sue opere, ma non disponeva del denaro necessario per acquistare una pressa, una serie di tipi e la carta. Si dedic\u00f2 alla ricerca di una metodologia meno costosa, sperimentando diversi procedimenti. Dopo un lungo periodo di prove ed errori, mise a punto una nuova tecnica di incisione usando l'inchiostro litografico (oleoso, resistente all'acido) e utilizzando una pietra particolare: il calcare di Solnhofen. Senefelder scopr\u00ec che il processo pu\u00f2 essere impiegato per permettere la stampa dalla superficie piatta della pietra: si realizz\u00f2 cos\u00ec il primo processo litografico nella storia della stampa.\nIl procedimento si componeva delle seguenti fasi: levigazione della pietra (con pomice); disegno su di essa utilizzando inchiostri litografici; \"preparazione della pietra\", ovvero modifica della sua composizione chimica in superficie, trasformandola da carbonato di calcio in nitrato di calcio: ci\u00f2 rende possibile far aderire l'inchiostro alla pietra sulle parti dove l'acido non ha potuto agire.\nSenefelder invent\u00f2 il torchio strisciante, che a differenza di quello a due piani a pressione, che avrebbe potuto causare la rottura della pietra, permette di esercitare la forte pressione necessaria su un solo tratto trasversale della pietra stessa."}
{"id": "247860", "revid": "18397", "url": "https://it.wikipedia.org/wiki?curid=247860", "title": "Parte (giurisprudenza)", "text": ""}
{"id": "247862", "revid": "1742386", "url": "https://it.wikipedia.org/wiki?curid=247862", "title": "Rana (nuoto)", "text": "La rana \u00e8 uno stile di nuotata simile al movimento dell'omonimo animale; consiste nel muovere le braccia in avanti formando come un cuore con la punta davanti e muovere le gambe formando un cerchio.\nIntroduzione.\nIn tutti gli stili esiste una netta distinzione tra l'esecuzione tecnica e l'esecuzione elementare. L'esecuzione tecnica riguarda quasi esclusivamente gli agonisti, garantisce un'ottima efficacia propulsiva ma richiede un notevole impegno muscolare e sviluppate capacit\u00e0 coordinative. L'impiego di questa nuotata da parte dei principianti risulta pertanto controproducente: il pi\u00f9 delle volte si manifestano una diminuzione dell'ampiezza della bracciata (minor propulsione), scoordinazione e movimenti inefficaci. Inoltre la forza richiesta dai gesti tecnici la rende inappropriata quando l'apparato locomotore \u00e8 in via di sviluppo (bambini). \nPer ovviare a queste problematiche si insegna ai principianti una nuotata elementare che seppur non massimalizza le masse d'acqua spostate consente di nuotare in modo efficace.\nLa differenza visiva tra le due nuotate, \u00e8 poi sorprendente nella rana. \nOgni ora, se si nuota solamente a rana in modo corretto, si consumano circa 700 kcal (contro le 800 kcal del delfino).\nLa nuotata elementare.\nLa \"fase attiva\" della bracciata (quella che d\u00e0 propulsione) \u00e8 laterale e in superficie. Le braccia si muovono simmetricamente mentre i palmi delle mani sono rivolti verso l'esterno.&lt;BR&gt;\nLa \"fase di recupero\" (fase passiva) deve in ogni caso cominciare prima che le mani si trovino arretrate rispetto al capo.\nDurante la fase attiva il capo fuoriesce dall'acqua per effettuare la respirazione e si rivolge poi verso la stessa nel recupero: fase che prevede la completa ridistensione delle braccia. Avviene una respirazione e una gambata ad ogni ciclo di bracciata.\nIn questo tipo di nuotata \u00e8 considerato corretto sia far coincidere la fase attiva della bracciata con quella passiva (recupero) della gambata, sia impiegare una gambata completamente posticipata alla bracciata. L'azione delle gambe prevede che il tarso permanga addotto alla tibia (piede a martello). Il \"recupero\" avviene nella gambata mantenendo le ginocchia vicine, preoccupandosi di non arretrare eccessivamente i talloni verso i glutei. A questo punto ha inizio la \"fase attiva\", i piedi si rivolgono verso l'esterno e le gambe vengono ridistese e contemporaneamente riaddotte l'una verso l'altra.\nLa nuotata tecnica.\nLa \"fase attiva\" della bracciata (quella che d\u00e0 propulsione) \u00e8 profonda e variata. Profonda in quanto le mani cercano l'acqua in profondit\u00e0 e variata poich\u00e9 le braccia variano la loro lateralit\u00e0 rispetto al tronco in relazione alla sensibilit\u00e0 del nuotatore sull'acqua. Anche in questo caso non avviene la fase di spinta (le mani non vengono mai arretrate rispetto al capo). La retropulsione degli arti superiori coincide, nella nuotata tecnica, con l'adduzione delle scapole alla colonna che consente di imprimere maggior forza sull'acqua. Questo gesto, in connessione all'inarcamento posteriore del rachide e alla pressione dell'acqua sottostante, consente al nuotatore di rompere la superficie dalla testa fino alla zona lombare. Le braccia vengono poi recuperate fuori o in prossimit\u00e0 della superficie dell'acqua, ma in ogni caso i gomiti devono permanere sommersi (si tratterebbe altrimenti di \"farfalla\") e vicini al corpo.&lt;BR&gt;\nNella \"fase passiva\" il nuotatore cerca di sfruttare l'altezza raggiunta rispetto all'acqua per spingersi pi\u00f9 avanti possibile anteponendo le scapole e flettendo la colonna. Conseguentemente, al termine del recupero della bracciata, il gluteo affiora dalla superficie riducendo l'attrito col fluido.\nIn questa nuotata il \"recupero\" delle gambe (abduzione e flessione) comincia quando termina la trazione (fine della bracciata attiva). Questo movimento \u00e8 immediatamente seguito da una contemporanea adduzione ed estensione delle gambe (\"fase attiva\"). L'azione della gambata, che risulta tendenzialmente similare a quella della nuotata elementare, \u00e8 tuttavia spesso caratterizzata da una minore escursione sul piano laterale delle gambe. Inoltre, in questa sorta di sforbiciata, il piede da flesso si ridistende gradualmente seguendo la direzione della gambata (sintomo di un'elevata percezione dell'acqua da parte del nuotatore). Ne consegue che il piede torner\u00e0 \"a martello\" solo alla fine del recupero, diminuendo cos\u00ec anche l'attrito nella fase passiva. L'efficacia della gambata dipende anche dalla mobilit\u00e0 delle articolazioni del nuotatore, infatti maggiore mobilit\u00e0 permette di spingere pi\u00f9 acqua e pertanto di andare pi\u00f9 veloce.\nNella rana avviene una respirazione ad ogni ciclo di bracciata ma bisogna ricordare che la testa non va sollevata ma deve rimanere in asse con il busto. Nella nuotata tecnica l'oscillazione del capo guida un movimento ondulatorio progressivo dal tronco fino al bacino detto \"beccheggio\", come avviene nel delfino. Bisogna per\u00f2 fare attenzione a non attuare dei colpi a delfino durante la gambata perch\u00e9 nelle competizioni si rischia di essere squalificato.\nLa velocit\u00e0 nello stile rana dipende dall'azione delle gambe, 70%. Mentre il restante 30% \u00e8 dovuto all'azione delle braccia. \nLa didattica elementare.\nPer apprendere la gambata \u00e8 consigliabile scomporre il movimento in tre fasi adeguatamente intervallate tra loro. Assumere le seguenti posizioni prima fuori dall'acqua da seduti (non sul pavimento) poi in acqua portando le braccia in appoggio su una tavoletta:\nin ogni posizione le gambe devono muoversi sempre insieme e simmetricamente.\nPer preparare il movimento degli arti superiori sar\u00e0 necessario focalizzare il pi\u00f9 possibile l'attenzione su di essi, ed escludere quindi la gambata. Eseguire perci\u00f2 i seguenti movimenti utilizzando una gambata gi\u00e0 assimilata: stile libero oppure tenendo un pull-buoy tra le gambe:\nA questo punto sar\u00e0 possibile eseguire lo stile rana semplificandone la coordinazione: eseguendo prima la bracciata (come sopra descritta) e inserendo la gambata (come sopra descritta) nel momento in cui le braccia sono mantenute distese davanti al capo. Il movimento risulter\u00e0 tecnicamente corretto e la pratica sar\u00e0 sufficiente a renderlo pi\u00f9 fluido.\n\u00c8 da precisare che alcune persone non necessitano di un'accurata scansione delle fasi della gambata nemmeno nell'approccio didattico. Si tratta dei cosiddetti ranisti naturali che possiedono un'articolazione coxo-femorale geneticamente predisposta a questo stile. Ci\u00f2 ha poi ripercussioni sulla posizione dei piedi, infatti i ranisti naturali sono spesso riconoscibili dalla camminata con i piedi rivolti all'esterno.\nCorrezione degli errori pi\u00f9 ricorrenti:\nLa didattica tecnica.\nLa nuotata tecnica va tuttavia raggiunta in questo stile perlopi\u00f9 applicando nozioni e correzioni analitiche."}
{"id": "247863", "revid": "1543377", "url": "https://it.wikipedia.org/wiki?curid=247863", "title": "ISync", "text": "iSync \u00e8 un'applicazione sviluppata dalla Apple Inc. e progettata per sincronizzare dati in iCal e in Contatti, utilizzando il pacchetto .Mac e dispositivi come iPod, Palm OS e la maggior parte dei dispositivi compatibili con SyncML, come i cellulari di ultima generazione. iSync funziona solamente in macOS ed \u00e8 anche in grado di sincronizzare i siti preferiti di Safari dell'utente con il pacchetto .Mac.\nA partire da Mac OS X Tiger, la maggior parte delle funzionalit\u00e0 di sincronizzazione \u00e8 stata spostata all'interno di un framework che gli sviluppatori possono utilizzare per incorporare la sincronizzazione all'interno delle loro applicazioni; comunque iSync rimane per la sincronizzazione di dispositivi esterni. Con la diffusione di iTunes 4.8, la responsabilit\u00e0 della sincronizzazione degli iPod con Mac OS X 10.4 \u00e8 stata delegata a iTunes. La sincronizzazione con .Mac \u00e8 ora compita da .Mac Sync, accessibile tramite il pannello Preferenze del Sistema.\niSync \u00e8 stato rimosso da OS X Lion."}
{"id": "247866", "revid": "76963", "url": "https://it.wikipedia.org/wiki?curid=247866", "title": "Sally Wheeler", "text": "Studia sia negli Stati Uniti che in Inghilterra.\nHa ottenuto grande visibilit\u00e0 grazie alla serie televisiva \"Two of a kind\" (in Italia \"Due gemelle e una tata\") recitando la parte di un'eccentrica tata accanto alle gemelle Olsen ed a Christopher Sieber.\nHa esperienza nel cinema, nel mondo dei film e delle serie tv, ma anche nei teatri."}
{"id": "247876", "revid": "224230", "url": "https://it.wikipedia.org/wiki?curid=247876", "title": "Trotzkismo", "text": ""}
{"id": "247878", "revid": "287204", "url": "https://it.wikipedia.org/wiki?curid=247878", "title": "Maestro dell'Altare di Nicolas Puchner", "text": "L'anonimo artista boemo, probabilmente formatosi a Colonia nella bottega del Maestro della Passione di Lyversberg, guardando alla pittura di Rogier van der Weyden e di Dirk Bouts, deve il suo nome all'altare smembrato commissionato da Nicolas Puchner, gran maestro dell'ordine dei sacerdoti della Croce, eseguito nel 1482, di cui rimangono sei tavole a Praga."}
{"id": "247882", "revid": "14894", "url": "https://it.wikipedia.org/wiki?curid=247882", "title": "Rogier Van der Weyden", "text": ""}
{"id": "247887", "revid": "466539", "url": "https://it.wikipedia.org/wiki?curid=247887", "title": "Enrico I di Sassonia", "text": "All'inizio del X secolo, quando le ripetute invasioni magiare e la debolezza della tarda regalit\u00e0 carolingia scossero il regno dei Franchi Orientali, Enrico riusc\u00ec a stabilire una posizione di primo piano in Sassonia attraverso abili legami matrimoniali. A questo scopo, approfitt\u00f2 delle faide nobiliari tra le potenti famiglie aristocratiche per la supremazia nelle singole aree tribali del regno dei Franchi Orientali, le quali portarono alla creazione di poteri intermedi regionali, i successivi ducati. A differenza del suo predecessore Corrado I di Franconia, Enrico, una volta sovrano, non tent\u00f2 pi\u00f9 di esercitare il dominio diretto sull'intero regno, ma piuttosto consolid\u00f2 il suo dominio sui suoi duchi, i \"duces\", attraverso patti di amicizia e una rinuncia di vasta portata nell'esercizio di governo in queste instabili strutture creatosi. Dopo una tregua di nove anni con i magiari, che sfrutt\u00f2 per sviluppare ampie misure difensive, riusc\u00ec, nella battaglia di Riade del 933, a sconfiggere questo popolo nomade, che erano stati a lungo considerati invincibili. In un allontanamento dalla pratica carolingia dei suoi predecessori, il regno non fu pi\u00f9 diviso dopo la sua morte, e pass\u00f2 in toto al figlio maggiore frutto del suo secondo matrimonio, Ottone, mentre il figlio maggiore Tankmaro non fu preso in considerazione nella successione.\nL'epoca di Enrico I \u00e8 caratterizzata da una lacunosit\u00e0 cronica di fonti che ha pochi riscontri nel Medioevo europeo. Le fonti ottoniane, scritte solo decenni dopo la sua morte, rendono particolare omaggio all'unificazione e alla pacificazione del regno da parte del Liudolfingio, sia internamente che esternamente. Per molto tempo, Enrico \u00e8 stato considerato il primo re \"tedesco\" del \"regno tedesco\". Solo nella ricerca moderna \u00e8 prevalsa l'opinione che il regno tedesco non nacque da un preciso atto, ma piuttosto da un lungo processo. Ciononostante, si ritiene che Enrico abbia avuto un ruolo decisivo in ci\u00f2.\nVita fino alla regalit\u00e0.\nOrigini e politica matrimoniale.\nDal lato paterno, la famiglia di Enrico pu\u00f2 essere fatta risalire solo al nonno di questo, Liudolfo, documentato come \"comes\" (conte) e, come tale, aveva il compito di esercitare i diritti reali in una certa contea, un \"comitatus\". I possedimenti dei Liudolfingi erano situati alle pendici occidentali dei monti Harz, sul Leine e Nette con Gandersheim, Brunshausen, Grone e forse Dahlum e Ahnhausen. La dinastia doveva in gran parte questa ricchezza alla sua stretta connessione con i sovrani carolingi del regno dei Franchi Orientali, poich\u00e9 gli antenati di Liudolfo, essendo stati partigiani dei Franchi durante le guerre sassoni, non erano annoverati tra gli avversari di Carlo Magno. I luoghi pi\u00f9 importanti del loro dominio e centri di \"Memorialwesen\" furono le comunit\u00e0 femminili, che fondarono prima a Brunshausen e dall'881 nella vicina abbazia di Gandersheim. Numerose donazioni e fondazioni attestano i suoi stretti legami con quest'ultimo monastero.\nLiudolfo era sposato con Oda, figlia di un grande del regno franco. Da questo matrimonio nacquero i figli Bruno e Ottone, detto l'Illustre. Il primo divenne probabilmente il capo della stirpe dei Liudolfingi, ma mor\u00ec nell'880 con un esercito composto principalmente da sassoni contro i Normanni nella battaglia della landa di Luneburgo. Le scarse fonti alla fine del IX secolo dicono poco riguardo alla posizione di Ottone l'Illustre: sembra che questo divenne, in circostanze a noi sconosciute, abate laico dell'abbazia imperiale di Hersfeld ed esercit\u00f2 cos\u00ec un'influenza decisiva su questa abbazia nella regione sassone-francone; Ottone \u00e8 l'unico abate laico attestato nel regno dei Franchi Orientali, il che dimostra l'importanza della sua posizione. Era sposato con Edvige della famiglia franca dei vecchi Babenberg, unione da cui nacque, tra gli altri, Enrico. Un rapporto di parentela pi\u00f9 stretto esisteva tra Ottone l'Illustre e i carolingi Ludovico III il Giovane e Arnolfo di Carinzia, in quanto la sorella di Ottone, Liutgarda, era sposata con Ludovico il Giovane. Ottone probabilmente accompagn\u00f2 Arnolfo, che era frutto di una relazione illegittima con il re Carlomanno di Baviera, nel suo \"Italienzug\" dell'894. Nell'897 la figlia di Ottone, Oda, e il figlio illegittimo di Arnolfo, Sventiboldo, si sposarono.\nGi\u00e0 durante la vita di Ottone divenne chiara una maggiore focalizzazione sulla Sassonia. A livello extraregionale/regio, Ottone compare solo sporadicamente tra l'897 e il 906 come interveniente nei documenti reali. Al pi\u00f9 tardi nella primavera del 906, Ottone diede ad Enrico il comando militare contro gli slavi Daleminzi nella zona intorno a Meissen. L'esito della faida di Babenberg, che fu combattuta per le posizioni di potere della Franconia tra i vecchi Babenberg franchi e i Corradini, ebbe un impatto diretto sull'assetto della \"K\u00f6nigsn\u00e4he\" dei grandi. I Corradini uscirono vittoriosi dalla faida e assunsero un ruolo dominante alla corte reale, mentre i Liudolfingi persero la loro \"K\u00f6nigsn\u00e4he\", inducendoli a focalizzarsi sulla Sassonia. Fino ad allora, i Liudolfingi si erano sforzati di stringere legami matrimoniali con membri del popolo franco, ma, con il loro ridimensionamento politico, essi si concentrarono sui legami con l'aristocrazia sassone, il che si espresse con il matrimonio tra Enrico e Hatheburga, una delle due figlie del ricco nobile sassone Ervino di Merseburgo, ampliando cos\u00ec i possedimenti Liudolfingi. Ci furono serie obiezioni canoniche a questo matrimonio, che diede frutto ad un figlio, Tankmaro, poich\u00e9 Hatheburga era gi\u00e0 diventata suora dopo il suo primo matrimonio; questa fu quindi rimandata poco dopo al monastero, ma Enrico mantenne la sua ricca dote dentro e intorno a Merseburgo. Nel 909, Enrico, all'et\u00e0 di trentatr\u00e9 anni, spos\u00f2 Matilde, che probabilmente aveva solo tredici anni, discendente del duca sassone Vitichindo, nel palazzo reale di Wallhausen. La badessa di Herford e la nonna Matilde, avente lo stesso nome della nipote, diedero il loro consenso. Attraverso il padre di Matilde, Teodorico, un conte della Vestfalia, i Liudolfingi furono in grado di stabilire dei collegamenti parentali con le parti occidentali dell'allora Sassonia.\nDuca di Sassonia.\nA seguito della morte di Ottone l'Illustre il 30 novembre 912, il nuovo re dei Franchi orientali Corrado I di Franconia ebbe l'opportunit\u00e0 di riorganizzare la situazione in Sassonia. Corrado celebr\u00f2 la festa della Purificazione della Vergine nell'abbazia di Corvey e ne conferm\u00f2 i privilegi. Il 18 febbraio 913, a Kassel, Corrado assicur\u00f2 al monastero imperiale di Hersfeld, di cui Ottone era stato abate laico, la libera scelta dell'abate e confer\u00ec dei privilegi all'abbazia di Meschede; di conseguenza, Enrico non fu in grado di succedere a suo padre come abate laico. Secondo Vitichindo di Corvey, Corrado aveva timore a trasferire tutto il potere di Ottone adl figlio Enrico e i sassoni, indignati, consigliarono quindi al loro duca di far valere le sue pretese con la forza. Secondo le \"Res gestae saxonicae\" di Vitichindo, che illustra nel primo libro la lotta tra Corrado ed Enrico, Corrado cerc\u00f2 di assassinare Enrico con il sostegno dell'arcivescovo di Magonza, Attone I (il cui ruolo nel tentativo di assassinio varia a seconda dei diversi testimoni di Vitichindo tramandataci): per mezzo di una collana d'oro appositamente commissionata e di ricchi regali, Enrico doveva essere persuaso a partecipare a un banchetto (\"convivium\") per poi essere ucciso, ma il complotto fu rivelato ad Enrico dall'orafo incaricato della creazione della collana. Il duca di Sassonia quindi devast\u00f2 i possedimenti turingi e sassoni dell'arcivescovo di Magonza, distribuendo le conquiste effettuate ai suoi vassalli. Corrado quindi mand\u00f2 suo fratello Eberardo con un esercito in Sassonia, ma venne sconfitto; nel 915 Corrado invi\u00f2 un ulteriore esercito ed incontr\u00f2 quello di Enrico a Grone (ad ovest di Gottinga). Enrico in tale occasione era militarmente inferiore al re e sembra essersi sottoposto a un atto ufficiale di sottomissione con il quale riconobbe re Corrado come re. Il re dei Franchi Orientali e il duca sassone si accordarono quindi sul riconoscimento dello \"status quo\" e sul rispetto reciproco delle zone di influenza. Dopo il 915 non ci furono pi\u00f9 conflitti tra Corrado ed Enrico. Nel dibattito accademico, si ritenne addirittura che Corrado avesse gi\u00e0 concesso al suo avversario Enrico la successione al trono a Grone.\nLe idee contrastanti di re Corrado e dei duchi sul rapporto tra regalit\u00e0 e nobilt\u00e0 non potevano essere conciliate. Quando Corrado fece giustiziare i cognati Ercangero e Bertoldo nel 917, Burcardo (II) fu nominato duca di Svevia dalla nobilt\u00e0 sveva. Entro il 916, i rapporti di Corrado con il Luitpoldingio Arnolfo il Cattivo si deteriorarono a tal punto che Corrado intraprese un'azione militare contro di lui. Negli scontri che seguirono, Corrado riport\u00f2 una grave ferita che limit\u00f2 gravemente il suo raggio d'azione e alla quale soccombette il 23 dicembre 918.\nRegalit\u00e0.\n\"Designazione\" da parte di Corrado.\nIl trasferimento del potere da Corrado I a Enrico I \u00e8 descritto allo stesso modo da Liutprando di Cremona, Adalberto di Magdeburgo e Vitichindo di Corvey: prima della sua morte, lo stesso re Corrado diede ordine di offrire ad Enrico la dignit\u00e0 regia e di portargli le insegne regie. Suo fratello Eberardo segu\u00ec la volont\u00e0 fraterna. Secondo il tanto discusso racconto di Vitichindo, il re morente avrebbe ordinato allo stesso fratello Eberardo di rinunciare al trono e di trasferire le insegne del potere pubblico ai sassoni e al duca Enrico ([...] \"Heinrico cedit, rerum publicarum secus Saxones summa esta\") al duca sassone Enrico per mancanza di \"fortuna\" e \"mores\" (spesso tradotto nella ricerca tedesca in \"K\u00f6nigsheil\"). Nell'affermazione che Enrico divenne re per volont\u00e0 di Corrado, le fonti concordano. Secondo Vitichindo, invece, Eberardo era solo sul letto di morte di Corrado, mentre, secondo Adalberto, Corrado implor\u00f2 i suoi fratelli e parenti, i capi dei Franconi (\"fratribus et cognatis suis, maioribus scilicet Francorum\") di eleggere a re Enrico di Sassonia. Liutprando, a sua volta, riporta che Corrado fece convocare i duchi di Svevia, Baviera, Lotarigia, Franconia e Sassonia per ordinare loro di nominare a re Enrico, che non era presente. Se ci fosse veramente stata una designazione di Enrico da parte del morente Corrado, come sostiene la storiografia ottoniana, \u00e8 discusso nella ricerca. Contro l'affermazione di una designazione da parte di Corrado, parla la vacanza insolitamente lunga del trono di circa cinque mesi, prima di arrivare tra il 14 e il 24 maggio 919 a Fritzlar all'elevazione di Enrico a re. Sembra quindi che siano stati necessari negoziati piuttosto duri prima che il re potesse essere eletto.\nL'elevazione a re a Fritzlar nel maggio 919.\nNel palazzo reale di Fritzlar, situata nella zona di confine tra Franconia e Sassonia, Enrico fu elevato a re dei Franchi e dei Sassoni nel maggio 919. Eberardo aveva precedentemente stabilito la sua relazione con Enrico: in qualit\u00e0 di \"amicus regis\" (amico del re) e duca di Franconia, Eberardo rimase uno degli uomini pi\u00f9 importanti del regno fino alla morte di Enrico. Dopo la tanto discussa \"rinuncia all'unzione\" narrata da Vitichindo, il Corradino Eberardo riconobbe Enrico come re davanti ai Franchi e ai Sassoni riuniti. Quando l'arcivescovo di Magonza Erigero gli offr\u00ec l'unzione con l'incoronazione, Enrico rispose: \u00abMi basta che io sia detto e designato re davanti ai miei magnati, consentendovi la grazia divina e la vostra piet\u00e0; l'unzione e la corona siano per persone migliori di noi: ci consideriamo indegni di tanto onore\u00bb. In contrasto con la visione tradizionale, Gerd Althoff e Hagen Keller (1985) tradussero la parola \"maiores\" usata da Vitichindo in \"i grandi\" invece di tradurla in \"antenati\": secondo questa interpretazione, l'affermazione di Enrico \u00e8 un'espressione programmatica che mostra la sua volont\u00e0 di rinunciare alle prerogative basilari della regalit\u00e0, forse per sembrare maggiormente un \"primus inter pares\" tra i duchi. Ludger K\u00f6rntgen (2001) vorrebbe invece tradurre il termine \"maiores\" in \"antenati\" e si riferisce in questo contesto alla concezione storiografica di Vitichindo; quest'ultimo persegue infatti una \u201cstruttura a tre ordini di regalit\u00e0 ottoniana\u201d: dalla modestia del padre nei confronti degli antenati (\"maiores\"), che avevano gi\u00e0 offerto la corona a Ottone l'Illustre, passando allo stesso re Enrico, che in profetica lungimiranza, voleva riservare l'unzione ai pi\u00f9 degni (\"meliores\") che non erano ancora venuti, fino ai discendenti finalmente consacrati Ottone I e Ottone II, sotto i quali la regalit\u00e0 era giunta al pieno sviluppo attraverso l'unzione e l'incoronazione.\nStato del regno all'ascesa al potere di Enrico.\nEnrico assunse la regalit\u00e0 in circostanze estremamente difficili. Minacce interne ed esterne al regno e, allo stesso tempo, un debole potere regio carolingio debole all'inizio del X secolo promossero chiaramente gli sforzi dei grandi per consolidare il loro potere nei singoli \"regna\" e per rivendicare la leadership all'interno della \"Stamme\". In Lotaringia, Svevia e Franconia furono intraprese faide tra la nobilt\u00e0 per il dominio della regione a cui il predecessore di Enrico, Corrado, tent\u00f2 invano di opporsi a questa tendenza; egli, per\u00f2, non fu in grado di imporre il suo governo regio n\u00e9 in Svevia n\u00e9 in Baviera e alla fine del suo governo fu confinato interamente alla Franconia. Nonostante le varie campagne, inoltre, non riusc\u00ec a impedire la conquista della Lotaringia da parte di Carlo III il Semplice. Il compito pi\u00f9 urgente di Enrico come re era regolare i suoi rapporti con i gruppi aristocratici nei singoli ducati e ricollegare la nobilt\u00e0 al centro regio.\nOltre alle faide nobiliari, la pace e la stabilit\u00e0 del regno furono scosse dalle invasioni magiare, che portarono alla perdita della legittimit\u00e0 regia. L'esercito carolingio si rivel\u00f2 troppo poco flessibile contro il nemico, che invadeva e si ritirava rapidamente con i loro arcieri a cavallo. Dalla fine del IX secolo, i Magiari minacciarono inizialmente l'est del regno. Le incursioni si diffusero infine dall'Italia, dalla Grande Moravia e dalla marca orientale sassone alla Baviera, Svevia, Lotaringia e Sassonia. I poteri locali furono in gran parte impotenti di fronte alle incursioni magiare fino agli anni '20 del X secolo.\nEnrico dovette esercitare la sua regalit\u00e0 con mezzi diversi dai suoi predecessori carolingi. I meccanismi amministrativi dell'era carolingia non erano pi\u00f9 a disposizione di Enrico per la penetrazione amministrativa del suo governo regio nel suo regno, e l'importanza della forma scritta, dell'ufficio e della centralit\u00e0 regia era ormai diminuita. La forma scritta divenne meno importante come strumento di potere e di comunicazione. . Gi\u00e0 sotto Ludovico il Germanico i capitolari scomparvero dal regno come importanti documenti per l'organizzazione del governo. L'istituzione dei \"missi dominici\", che avrebbero dovuto esercitare la funzione di controllo sui funzionari reali in loco, non esisteva pi\u00f9. La dignit\u00e0 di conte, conferita dal re secondo il merito, l'idoneit\u00e0, e i rapporti clientelari con il centro regio aveva perso il suo carattere di ufficiale reale ed era ormai divenuta parte del patrimonio ereditabile dell'aristocrazia. Al suo posto, gli atti di comunicazione rituale acquisirono una maggiore importanza: il risultato di questo cambiamento strutturale fu una \"struttura policentrica dell'ordine di governo\" che non pu\u00f2 pi\u00f9 essere interpretata strumentalmente dal punto di vista del re. L'assenza di elementi dello stato moderno come la legislazione, l'amministrazione, l'organizzazione degli uffici, il potere giudiziario e il monopolio dell'uso della forza \u00e8 ritenuta, in parte esagerando, da Gerd Althoff come una transizione dallo \"stato carolingio\" alla \"regalit\u00e0 senza stato\" ottoniana.\nIntegrazione dei duchi nel regno dei Franchi Orientali.\nSvevia.\nSecondo Vitichindo, Enrico intraprese una campagna contro Burcardo II di Svevia subito dopo la sua elezione a duca nel 917. Sebbene Enrico non fu in grado di fronteggiare un'invasione magiara nel 919, Burcardo II di Svevia sembra essersi sottomesso al nuovo re senza resistenza nello stesso anno \u00abcon tutte le fortezze e con il suo popolo\u00bb. Tuttavia, aveva ottenuto una posizione ducale solo poco tempo prima ed era certamente ancora non del tutto accettato dalla nobilt\u00e0 locale, senza contare che il duca fu coinvolto in varie controversie con il re Rodolfo II di Borgogna. Enrico si accontent\u00f2 del vassallaggio del duca e rinunci\u00f2 all'esercizio diretto del governo in Svevia, lasciando a Burcardo il potere di disporre sull'erario e dei diritti reali sulle chiese imperiali, anche se tuttavia, non gli fu affatto data la completa sovranit\u00e0 ecclesiastica. Alla fine di novembre 920, Burcardo era gi\u00e0 presente all\"'Hoftag\" di Enrico a Seelheim in Assia. Fino alla morte di Burcardo, Enrico non entr\u00f2 pi\u00f9 in Svevia.\nDopo la morte di Burcardo nel 926, Enrico nomin\u00f2 a duca di Svevia il corradino Ermanno, uno straniero, invece di nominare il figlio di pochi anni Burcardo. Senza alcuna \"Hausmacht\" nella sua giurisdizione, il neo-duca Ermanno era molto pi\u00f9 dipendente da Enrico, e questo riusc\u00ec in tal modo a prendere il controllo del sistema religioso nel ducato.\nBaviera.\nFu pi\u00f9 difficile per Enrico ottenere il riconoscimento della sua regalit\u00e0 da parte di Arnolfo di Baviera. Questo esercit\u00f2 \"de facto\" una sorta di potere regale in Baviera dal 918. La nozione del cosiddetto \"Fragmentum de Arnulfo duce Bavariae\" secondo cui Enrico aveva attaccato una terra dove nessuno dei suoi antenati avrebbe posseduto illustra quanto sembrasse strano accettare il sassone Enrico come sovrano dei Franchi Orientali. La sequenza degli eventi che port\u00f2 a un accordo tra Arnolfo ed Enrico \u00e8 stata tramandata in modo frammentario e probabilmente fu solo dopo una seconda campagna che Arnolfo fu disposto a riconoscere la regalit\u00e0 di Enrico. Arnolfo quindi apr\u00ec le porte di Ratisbona, si rec\u00f2 da Enrico, si sottomise a lui e fu chiamato \"amico del re\". Enrico lasci\u00f2 ad Arnolfo il diritto di designare i vescovi e l'erario dell'importante palazzo di Ratisbona. Inoltre, sulla base delle fonti, Enrico non sembra abbia mai avuto propriet\u00e0 in Baviera. Come duca di Baviera, Arnolfo fece risalire il suo governo alla grazia di Dio e quindi sottoline\u00f2 la sua posizione reale. Negli anni successivi, partecip\u00f2 ad un \"Hoftag\" e comparve quattro volte come interveniente nei documenti di Enrico e lo sostenne nelle sue campagne contro la Boemia e l'Ungheria. Enrico una volta si rifer\u00ec a lui in documento come \"fidelis et dilectus dux noster\" (il nostro fedele e amato duca).\nLotaringia.\nIn Lotaringia, Enrico non aveva inizialmente alcuna intenzione di contestare la regalit\u00e0 del franco occidentale della stirpe carolingia Carlo III il Semplice. Tuttavia, Enrico ebbe l'opportunit\u00e0 di influenzare la fisionomia del potere lotaringio attraverso le lotte interne al suo interno. Il 7 novembre 921, Enrico aveva stretto un'alleanza di amicizia con Carlo III il Semplice su una nave nel mezzo del Reno vicino a Bonn (\"unanimitatis pactum et societatis amicitia\"), e si riconobbero reciprocamente le loro rispettive regalit\u00e0, accordandosi nel mantenimento dello \"status quo\" territoriale. Nel 922, la situazione cambi\u00f2 per Enrico con l'elevazione del duca Roberto di Francia ad anti-re, dandogli l'opportunit\u00e0 di annettere la Lotaringia nel suo dominio. All'inizio del 923 fu concordata un\"'amicitia\" con Roberto, violando in tal modo il precedente accordo, poich\u00e9 Roberto era il nemico del suo amico Carlo. Il 15 giugno 923, Carlo attacc\u00f2 il suo rivale Roberto nei pressi di Soissons. Roberto mor\u00ec in tale battaglia, ma Carlo venne ugualmente sconfitto e catturato e, al posto di Roberto, venne elevato ad anti-re Rodolfo di Borgogna nel 923. I disordini nel regno dei Franchi Occidentali, la morte di Roberto, l'imprigionamento di Carlo e l'ascesa di Rodolfo ebbero un impatto enorme sulla fisionomia di potere in Lotaringia. Dopo diverse campagne di Enrico, il pi\u00f9 importante grande di Lotaringia Giselberto riconobbe il suo dominio nel 925 e, alla fine di tale anno, tutte le regioni della Grande Lotaringia si sottomisero al dominio di Enrico. In seguito, la Lotaringia divenne il quinto ducato del regno dei Franchi Orientali; tale processo fu portato a compimento con il matrimonio della figlia di Enrico, Gerberga, con Giselberto nel 928/29 e dalla sua elevazione a duca (\"dux\").\nNella sua politica nei confronti dei vicini regni occidentali, anch'essi di tradizione carolingia, Enrico attribuiva grande importanza all'acquisizione di importanti reliquie, il cui trasferimento era destinato al miglioramento spirituale della futura abbazia di Quedlinburg. Enrico cerc\u00f2 di ottenere la Lancia Sacra poich\u00e9 era considerata una reliquia di Cristo e sembra che Enrico abbia persino minacciato la guerra con Rodolfo II per ottenerla. Gli storici concludono che Rodolfo II di Borgogna consegn\u00f2 la Lancia Sacra al sovrano franco orientale durante il suo soggiorno documentato all\"'Hoftag\" di Worms nel 929. Secondo le ricerche pi\u00f9 recenti, tuttavia, \u00e8 incerto se la Lancia Sacra custodita a Vienna sia mai stata consegnata al re Enrico e in quale forma. Durante la crisi di governo dei Carolingi nel regno dei Franchi Occidentali, Carlo III il Semplice invi\u00f2 una richiesta di aiuto a Enrico e gli offr\u00ec la reliquia della mano di san Dionigi. Enrico chiese le spoglie del santo all'abate lorense dell'abbazia di San Servazio, ma ricevette solo la sua stola e il suo pastorale. Il trasferimento di reliquie di santi in Sassonia e nel regno dei Franchi Orientali era gi\u00e0 iniziato in epoca carolingia, ma Enrico lo aument\u00f2 considerevolmente.\n\"Adelspolitik\".\nEnrico risolse le tensioni e i conflitti con la nobilt\u00e0 trasformando i suoi avversari in \"amici\". Il rapporto tra la regalit\u00e0 e i duchi di Svevia, Franconia e Baviera fu determinato dall'amicizia e da una vasta indipendenza, ma solo dopo un dimostrativo atto di subordinazione. A differenza del suo predecessore Corrado, Enrico non tent\u00f2 di appropriarsi delle prerogative e dei mezzi di potere della regalit\u00e0 carolingia, ma li lasci\u00f2, fuori dal proprio dominio, ai duchi che avevano assunto posizioni di comando nei \"regna\" del regno dei Franchi Orientali. L'equilibrio di potere esistente e la rinuncia al potere al di fuori della Sassonia furono riconosciuti da Enrico, ma i duchi si impegnarono a sostenerlo permanentemente e gli fornirono truppe per le sue campagne militari. I duchi compaiono per primi dopo il re ed erano i pi\u00f9 alti di rango quando si presentavano alla corte reale. I sigilli e i documenti dei duchi, cos\u00ec come le monete ducali, provano che ai duchi furono concessi anche segni di potere regio.\nLa Svevia e la Baviera rimasero regioni lontane dal re. I duchi avevano una quota nel potere regio e, per cos\u00ec dire, sostituirono la presenza reale. Nei ducati della Germania meridionale, il patrimonio carolingio sembra essersi fuso con le fondamenta di potere ducali, cosicch\u00e9 il re fu privato della base materiale per tenere la corte. Dopo aver reso omaggio ai duchi, il re non era probabilmente pi\u00f9 entrato di persona in queste regioni, data la mancanza di attestazioni in tal senso. Dal 913 fino al 952, non ci \u00e8 pervenuto alcun diploma reale rilasciato in Svevia o in Baviera. Tuttavia, una presenza reale uniforme nel regno non sembra essere stata affatto necessaria. Sotto il figlio di Enrico, Ottone I, la maggior parte dei documenti per i destinatari bavaresi e svevi furono emessi nelle aree politiche centrali: come sostenuto da Keller, \u00abIl fatto che il re non sia venuto di persona in Svevia non dice nulla sull'intensit\u00e0 dei suoi legami con il duca e i grandi del ducato\u00bb. Le azioni pacifiche nei ducati della Germania meridionale, iniziate nel 952, non si occuparono mai specificamente degli affari di quel paese, ma furono condizionate dalla \"Italienpolitik\". Solo intorno all'anno 1000, sotto Enrico II, tutte le parti del regno furono regolarmente visitate dal re.\nCon l'eccezione dell'occupazione dei ducati, dove la \"K\u00f6nigsn\u00e4he\" e la parentela erano i prerequisiti decisivi prima dell'effettivo diritto di eredit\u00e0, i Liudolfingi, da Enrico in poi, riconobbero di principio la natura ereditaria delle contee e delle altre cariche nei patrimoni nobiliari, un processo che i Carolingi cercarono di impedire fino alla fine. Tuttavia, questo sviluppo interferiva fondamentalmente con le strutture delle \"Sippe\" e familiari e port\u00f2 a conflitti sotto il figlio di Enrico, Ottone, poich\u00e9 riduceva le rivendicazioni degli uomini pi\u00f9 nobili che erano pi\u00f9 prossimi alla \"K\u00f6nigsn\u00e4he\"; un esempio in tal senso fu lo sconvolgimento della struttura familiare dei Billunghi da parte di Ottone I, che sostenne e diede la carica ducale non al figlio maggiore Wichmann I il Vecchio, ma al fratello minore Ermanno, scatenando una serie di tensioni tra il ramo primogenito di Wichmann e l'altro ramo facente capo ad Ermanno e il vertice regio per decenni.\nRapporti con la Chiesa.\nEnrico si pose sul solco della regalit\u00e0 franca. Durante la Settimana Santa del 920 visit\u00f2 per la prima volta nell'abbazia di Fulda, dove era stato sepolto il suo predecessore Corrado, e conferm\u00f2 i privilegi concessi da questo e da Ludovico. Enrico probabilmente strinse anche alleanze di amicizia (\"amicitia\") con i vescovi regi franchi e con questi fu istituita una \"Gebetsverbr\u00fcderung\" (confraternita di preghiera). Durante il suo regno, nell'abbazia di Gandersheim, il luogo commemorativo dei Liudolfingi, il numero di vescovi accolti l\u00ec nella \"Gebetsverbr\u00fcderung\" aument\u00f2 fino a quasi la met\u00e0 di tutti i vescovi regi morti tra il 919 e il 936. Enrico si fece iscrivere nel dittico di Fulda nel 923, insieme a dieci vescovi regi e diversi abati imperiali. L'alto clero si prese l'impegno di pregare contro la minaccia magiara, nonch\u00e9 per il re ed il regno. Sono noti solo pochi casi in cui Enrico ordin\u00f2 la rioccupazione delle diocesi vacanti. Pi\u00f9 che per altri sovrani del periodo ottoniano e salico, \u00e8 probabile che Enrico dovette tenere conto di interessi divergenti all'interno della famiglia reale, della cappella di corte e dell'episcopato, nonch\u00e9 di vari gruppi della nobilt\u00e0. In Lotaringia, Enrico tent\u00f2 di dare un ulteriore sostegno al suo dominio con l'assegnazione delle diocesi vacanti. Con la presa in considerazione del Girardino Bernoin nella nomina per il vescovado di Verdun, fu onorato il secondo clan aristocratico pi\u00f9 forte dopo i Reginardi e le ambizioni signorili di Giselberto di Lotaringia subirono una battuta d'arresto. Nel 927 Enrico promosse Benno, svevo e dunque uno straniero, al vescovado di Metz, ma il popolo di Metz non accett\u00f2 Benno e lo rese incapace di ricoprire la carica accecandolo nel suo secondo anno di mandato. Non sono segnalati altre investiture episcopali in Lotaringia.\nIl \"K\u00f6nigsdienst\" (servizio reale) episcopale sembra essere stato debole al tempo di Enrico e probabilmente il re prendeva piuttosto residenza nei palazzi e quindi ricorreva alle propriet\u00e0 imperiali per il proprio approvvigionamento. Inoltre, nonostante il rifiuto dell'unzione, l'arcivescovo di Magonza Erigero, che era stato \"Reichserzkanzler\" (arcicancelliere) dal 922, pu\u00f2 essere considerato un stretto confidente di Enrico.\nDifesa contro i magiari.\nEnrico era impotente contro gli invasori magiari nel 924 e nel 926. Per una felice coincidenza, tuttavia, un principe magiaro fu catturato e i magiari accettarono una tregua di nove anni per il suo rilascio e in cambio di tributi da versare in questo lasso di tempo, cosa fatta passare in secondo piano da Vitichindo. All\"'Hoftag\" di Worms nel novembre 926 furono concordate misure di difesa contro i magiari per prepararsi al conflitto militare dopo la scadenza dell'accordo. Il racconto di Vitichindo \u00e8 supportato da tutta una serie di testimonianze storiografiche, come resoconti di miracoli e vari documenti, il che testimonia che sforzi simili furono compiuti in tutto il regno. Le attivit\u00e0 di Enrico e dei principi sono state fatte risalire a un \"decretum\" nell'abbazia di Hersfeld. La protezione del popolo contro gli attacchi a sorpresa doveva essere garantita, secondo una ricerca di Carl Erdmann, da un cosiddetto \"\"Burgenordnung\". Questi castelli del X secolo erano i cosiddetti \"Ringwallanlagen\" (sistema di mura ad anello), che circondava un'area fino a 15 ettari in un cerchio di mura. Secondo lo stato attuale della ricerca, non ci sono prove dei cosiddetti \"Heinrichsburgen\"\" (castelli di Enrico), che, sollecitati dal \"Burgenordnung\", .\nFeste e raduni dovevano essere tenuti solo in castelli protetti. Come seconda misura, furono riuniti in Sassonia un gruppo di solidariet\u00e0 costituiti da nove dei \"guerrieri rurali\" (\"agrarii milites\"), in cui uno avrebbe dovuto avere la sua residenza all'interno dei castelli in modo da poter costruire dei rifugi per gli altri otto e immagazzinare un terzo del raccolto, mentre gli altri otto avrebbero dovuto coltivare i possedimenti del nono. Come ulteriore misura per allontanare i magiari, Enrico ebbe a disposizione della cavalleria addestrata.I preparativi per la guerra contro i magiari includevano anche un \"pactum\" tra il re e il \"populus\" (popolo) sul benessere e la cura della chiesa. Enrico promise di rinunciare alla simonia in futuro. I possedimenti dei Liudolfingi erano situati alle pendici occidentali dei monti Harz, sul Leine e Nette con Gandersheim, Brunshausen, Grone e forse Dahlum e Ahnhausen. Attualmente ci sono prove che ebbero luogo la restituzione di beni alla Chiesa, che erano stati espropriati in precedenza per dotare i vassalli di terra, ed inoltre gli sconfinamenti nella propriet\u00e0 della Chiesa dovevano in futuro cessare. Ci\u00f2 che le chiese promisero in cambio non \u00e8 stato tramandato, ma furono molto probabilmente garantite delle preghiere per implorare l'aiuto di Dio nella futura guerra con i magiari.\nCampagne slave del 928/929.\nDurante il periodo dell'accordo di pace con i magiari, Enrico guid\u00f2 il suo esercito in diverse campagne contro gli slavi. L'intensificazione delle azioni militari contro gli slavi era, come sembra suggerire Vitichindo, in connessione con l'imminente guerra contro i magiari. Il rapporto degli slavi con i sassoni fu caratterizzato da reciproche vendette ed incursioni. Non ci \u00e8 stato tramandato alcuno sforzo da parte dei Sassoni ad incorporare le trib\u00f9 pagane degli Slavi nel regno dei Franchi Orientali e per costringerli ad adottare il cristianesimo. Come prima misura, Enrico attacc\u00f2 gli Evelli. L'impresa militare si concluse con la campagna invernale 928/29 e la conquista del capoluogo Brennaborg/Brandeburgo. Poi Enrico attacc\u00f2 i Daleminzier. Durante la conquista di uno dei loro insediamenti principali, il castello di Gana, tutti gli adulti furono uccisi e i bambini ridotti in schiavit\u00f9. La durezza di Enrico contro gli \"extranei\" \u00e8 contrastata da Vitichindo con la mitezza contro i ribelli interni. Forse le terre dei Daleminzier dovevano essere vessate il pi\u00f9 possibile allo scopo di non fornire un valido punto di appoggio alle future campagne magiare in Sassonia; alcuni hanno ipotizzato che Enrico volesse anche proteggere i suoi possedimenti a Merseburgo. Enrico si trasfer\u00ec poi in Boemia con l'appoggio del duca bavarese Arnolfo. Il duca Venceslao, che si era ritirato a Praga, si sottomise senza opporre grandi resistenze e si impegn\u00f2 a pagare regolarmente i tributi. Venceslao venne poi assassinato il 28 settembre 935 da suo fratello Boleslao. Fu solo nell'estate del 950, sotto il figlio di Enrico, Ottone, che Boleslao fu costretto a sottomettersi e a prestare il servizio militare.\nLe azioni militari di Enrico portarono Obodriti, Veleti, Evelli, Daleminzier, Boemi e Redari a pagare tributi al regno franco orientale. Gli slavi risposero agli attacchi dei Sassoni con un attacco di rappresaglia attaccando il castello di Walsleben e uccidendone tutti gli abitanti. La campagna di guerra in reazione a questo attacco port\u00f2 alla sconfitta dei Redari con pesanti perdite il 4 settembre 929 nella battaglia di Lenzen sotto la guida dei conti sassoni Bernardo e Tietmaro, quest'ultimo tutore e istruttore militare (\"vir militaris disciplinae peritissmus\") del sovrano. Tutti i prigionieri furono uccisi. Nel 932 furono resi tributari i Lusaziani e Milzener e, nel 934, gli Ukranen.\nNon \u00e8 chiaro, tuttavia, se Enrico avesse sviluppato un piano generale nella sua politica nei confronti degli slavi dell'Elba che andasse oltre il semplice dominio attraverso l'imposizione dei tributi. I Liudolfingi non stabilirono un governo diretto e organizzato sugli slavi dell'Elba. Le campagne militari sull'Elba servivano a difendere il confine orientale sassone-turingio ed erano un affare esclusivamente sassone, tanto che per tutto il X secolo non fu mai mobilitato un esercito regio/imperiale in queste faccende. Le relazioni sono mostrati nelle fonti, da un lato, come aventi la forma di rappresaglie e ritorsioni di spaventosa crudelt\u00e0 ma, dall'altro, sotto forma di trattative e rapporti di carattere pi\u00f9 da vicinato. Secondo Wolfgang Giese, i territori slavi sottomessi dovevano essere permanentemente subordinati al dominio di Enrico. Nel regno dei Franchi Orientali c'erano solo poche possibilit\u00e0 per Enrico di soddisfare l'ambizione di onore e ottenimento di nuove propriet\u00e0 della nobilt\u00e0; al di l\u00e0 dell'Elba e del Saale, la nobilt\u00e0 aveva un vasto campo di attivit\u00e0 in cui sfogare la loro indomita indole: l\u00e0 potevano essere portate avanti guerre, si poteva fare bottino, c'erano lucrativi incarichi di ufficio e non c'erano quasi limiti all'acquisizione di terre.\nIl controllo dei popoli slavi era regolato attraverso l'istituzione di marche, sui quali vigilavano i singoli grandi sassoni. Il castello di Mei\u00dfen venne eretto per monitorare e garantire la sicurezza militare dell'area circostante. Fuori dalle mura della citt\u00e0 di confine di Merseburgo, Enrico istitu\u00ec la \"schiera di Merseburgo\" (\"legio Mesaburionum\"), un'unit\u00e0 militare di guerrieri che erano stati banditi dalla loro patria per furto o omicidio. La loro condanna venne revocata grazie alla loro forza fisica e la loro idoneit\u00e0 alla guerra, e furono schierati a Merseburgo ed usati per rappresaglie nelle terre slave, come quando, assieme ad un contingente dell'Hassegau e di Turingi, vennero schierati contro Boleslao I di Boemia sotto la giuda di Asik (\u2020 28 luglio 936), forse un parente di Gero e Sigfrido.\nVittoria sui magiari del 933.\nAll'inizio degli anni '30 del X secolo, le iscrizioni di gruppi nobili nei libri commemorativi dei grandi monasteri, come San Gallo, Reichenau, Remiremont e Fulda, aumentarono. Le \"Gebetsverbr\u00fcderung\" (confraternite di preghiera) promuovevano il senso di unit\u00e0 e il mantenimento della pace tra i nobili membri del regno. Al tempo stesso, l'intensificazione del servizio di preghiera monastica mirava anche a una preparazione morale alla guerra. Dopo anni di preparazione, Enrico si rifiut\u00f2 di pagare tributi agli ambasciatori magiari nel 932 e questi nel marzo 933 apparvero ai confini della Sassonia e della Turingia. Enrico fece s\u00ec che la battaglia potesse iniziare nel giorno di San Longino, in quanto voleva fare della potenza vittoriosa della Sacra Lancia di Longino, acquisita poco prima dal re borgognone Rodolfo II, il fulcro della richiesta di assistenza celeste. Il 15 marzo 933, l'esercito di Enrico sconfisse i magiari nella battaglia di Riade, luogo non chiaramente identificato, probabilmente sull'Unstrut. Secondo la maggior parte degli studiosi, tutti i popoli (\"gentes\") del regno dei Franchi Orientali presero parte alla battaglia, compresi bavaresi, svevi, franconi, lorenesi, sassoni e turingi. La vittoria di Enrico lasci\u00f2 un'impressione duratura anche nel regno dei Franchi Occidentali: il cronista Flodoardo di Reims riferisce che ben 36.000 magiari persero la vita nella battaglia; questa cifra, tuttavia, non \u00e8 considerata molto credibile dagli studiosi.\nVitichindo accentua l'immediatezza divina del re, specialmente nella vittoria in battaglia di Enrico e, dopo di essa, egli dice che l'esercito abbia elogiato Enrico come imperatore, venendo elogiato da VItichindo come \u00abpadre della patria, signore di ogni cosa\u00bb. Enrico appare attraverso la vittoria come il signore del regno confermato da Dio e protettore della cristianit\u00e0. Il significato della vittoria \u00e8 illustrato dalle funzioni di ringraziamento e dall'iscrizione del 15 marzo nei manoscritti liturgici, forse ordinata dal re stesso: \u00abRe Enrico che sconfisse i magiari\u00bb. Il sovrano fece immortalare la vittoria sui magiari su un murale nella sala del trono del palazzo di Merseburgo; dopo la morte di Enrico pochi anni dopo, tuttavia, la citt\u00e0 and\u00f2 a suo figlio Enrico e di conseguenza .\nPiano di successione (\"Hausordnung\" del 929).\nDopo il consolidamento politico e militare del suo dominio, Enrico cerc\u00f2 di organizzare la sua successione. Enrico aveva, oltre a Tankmaro, frutto del suo primo matrimonio con Hatheburga, diversi figli avuta dalla seconda moglie Matilde, Ottone, Enrico e Bruno, nonch\u00e9 le figlie Gerberga ed Edvige. In un documento emesso in favore di sua moglie nel 929 si possono vedere le caratteristiche principali della sua politica di successione. Il 16 settembre 929, in un \"Hoftag\" a Quedlinburg, Enrico garant\u00ec alla moglie Matilde ampi possedimenti a Quedlinburg, P\u00f6hlde, Nordhausen, Grone e Duderstadt come sua controdote, con il consenso dei grandi e di suo figlio. Il testo del documento formulato dal re (D HI, 20) recita: \u00abAbbiamo ritenuto opportuno occuparci ordinatamente anche della nostra casa con l'assistenza di Dio\u00bb ([...] \"placuit etiam nobis domum nostram deo opitulante ordinaliter disponere\"). In due saggi del 1960 e del 1964, Karl Schmid ricava dal testo del documento una \u201c\"Hausordnung\"\u201d molto discussa nella ricerca. Schmid interpret\u00f2 tutte le misure riconoscibili dell'anno 929 come parti interconnesse di un insieme sistematico, al culmine del quale Ottone fu ufficialmente designato come successore del governo regio nel 929. La tesi di Schmid \u00e8 stata ampiamente accettata negli studi medievistici e ha incontrato poche critiche. Secondo gli ultimi risultati della ricerca, tuttavia, i punti centrali dell'argomentazione di Schmid si basano su documenti di non certa autenticit\u00e0, che possono essere considerati in alcuni casi anche dei falsi. Si attende ancora un esame tecnico critico-testuale dei documenti.\nAlla luce di una ricca presenza di prove circostanziali, diventa chiaro che la successione al trono di Ottone il Grande era ancora non certa prima della morte di Enrico. Questo non era affatto scontato, perch\u00e9 la pratica carolingia era quella di dividere il regno tra i figli legittimi. L'allontanamento da questa pratica stabil\u00ec la successione individuale, ergo l'indivisibilit\u00e0 della regalit\u00e0 e del regno, che i successori di Enrico mantennero. .\nOttone compare nelle fonti come \"rex\" (re) gi\u00e0 nel 929/930 e quindi come unico erede all'ufficio regio. Nel 929 il figlio minore di Enrico, Bruno, fu affidato al vescovo Balderico di Utrecht per prepararlo alla carriera ecclesiastica, il quale ebbe come precettore Israele il Grammatico. Fu probabilmente in questo periodo che ebbero luogo i negoziati con la casa reale anglosassone dei Wessex. Il re inglese Altestano, che aveva un antenato nel santo e re Osvaldo, caduto in battaglia contro i pagani e annoverato tra i martiri cristiani, mand\u00f2 in Sassonia le sue sorelle Edgith ed Edgiva come possibili mogli di Ottone, ma volle lasciare la scelta della sposa ad Ottone. Gli sforzi di Enrico per collegare la sua casa a dinastie al di fuori del suo regno erano percepiti come insoliti nel regno dei Franchi Orientali. Oltre all'ulteriore legittimazione fornita dal collegamento con un'altra casa regnante, ci\u00f2 esprimeva anche un rafforzamento del \"sassonismo\", poich\u00e9 i governanti inglesi discendevano da quei sassoni che erano emigrati in Britannia nel V secolo.\nUn elenco di persone nel \"Verbr\u00fcderungsbuch\" (libro della confraternita) dell'abbazia di Reichenau, che venne redatto dopo il matrimonio della sorella di Ottone, Gerberga (929), e prima del matrimonio di Ottone con la figlia del re anglosassone, Edgith (929/930), elenca Ottone come \"rex\" (re) proprio come suo padre. Nessuno degli altri parenti, nessun altro figlio portava questo titolo. L'indicizzazione della voce dimostra, secondo la ricerca degli anni '60 del secolo scorso da parte di Karl Schmid, che nel 929/930 probabilmente furono prese delle decisioni ufficiali sulla questione della successione. Apparentemente solo uno dei figli del secondo matrimonio, il maggiore, doveva detenere l'ufficio regio in futuro.\nIl significato speciale degli eventi \u00e8 evidente anche nell\"'itinerarium\" del re: questo si estense pi\u00f9 di prima a tutte le parti della \"Francia et Saxonia\" (Franconia e Sassonia). Dopo il matrimonio di Ottone con Edgith nel 930, Enrico present\u00f2 l'erede designato al trono in Franconia e ad Aquisgrana ai grandi delle rispettive regioni per ottenere la loro approvazione per la regolamentazione della successione al trono. Tuttavia, non ci sono prove di alcuna attivit\u00e0 di governo da parte di Ottone negli anni '30 del X secolo, fino alla morte del padre nel 936.\nGli ultimi anni e Quedlinburg come luogo della memoria.\nNel 934, Enrico riusc\u00ec a persuadere il re danese Knut, che regnava fino ad Hedeby nell'odierno Schleswig, a sottomettersi, a pagare un tributo e ad accettare la fede cristiana. Verso la fine della sua vita, secondo Vitichindo, Enrico programm\u00f2 un viaggio per Roma che, per\u00f2, fu impedito da una malattia. Ad Ivois am Chiers, al confine tra i regni dei Franchi Occidentali ed Orientali, nel 935 ebbe luogo \"Dreik\u00f6nigstreffen\" (incontro tra tre re nell'Epifania) e, in tale occasione, Enrico conferm\u00f2 e rinnov\u00f2 le alleanze di amicizia con il re borgognone Rodolfo II e il re dei Franchi Occidentali Rodolfo. Verso la fine del 935, Enrico ebbe probabilmente un ictus mentre cacciava nelle montagne dell'Harz, ma si riprese sufficientemente da poter convocare un \"Hoftag\". All'inizio dell'estate del 936 lo stato del regno (\"de statu regni\") fu discusso a Erfurt e, in tale occasione, il sovrano raccomand\u00f2 nuovamente Ottone ai grandi come suo successore. Dopo la designazione di Ottone, Enrico sistem\u00f2 i suoi figli rimasti con oggetti di valore (\"praedia cum thesauris\")\".\" Enrico and\u00f2 quindi da Erfurt a Memleben, ma qui ebbe un altro ictus, e vi mor\u00ec il 2 luglio 936. Il suo corpo venne sepolto a Quedlinburg. Matilde sopravvisse ad Enrico per pi\u00f9 di trent'anni e venne poi sepolta al suo fianco. Secondo i nuovi ritrovamenti storici dell'edificio, Enrico e sua moglie Matilde giacevano nel luogo di sepoltura originale almeno fino al 1018, mentre oggi la posizione esatta dei loro corpi \u00e8 sconosciuta.\nCon Quedlinburg, Enrico aveva creato il proprio luogo commemorativo, sebbene il memoriale della famiglia Liudolfingia fosse stato precedentemente situato presso l'abbazia di Gandersheim. Babette Ludowici conclude dalle tombe nobili del V secolo che Quedlinburg \u00abera stato un luogo carico di significato per diverse generazioni dell'\u00e9lite della Sassonia orientale nel periodo intorno al 900\u00bb. Enrico utilizz\u00f2 quindi questo luogo per mettere in risalto il suo status reale e per evidenziare i suoi rapporti con le famiglie nobili sassoni (orientali). Soprattutto, la posizione favorevole all'incrocio di importanti vie di comunicazione e le buone condizioni naturali spiegano perch\u00e9 Enrico abbia deciso a favore di Quedlinburg, le cui relazioni con il sovrano possono essere fatte risalire alla Pasqua del 922 (ed anche la pi\u00f9 antica menzione scritta conosciuta del luogo). Delle quattro celebrazioni pasquali localizzabili, tre possono essere associate a Quedlinburg. Cos\u00ec facendo, cerc\u00f2 di stabilire una tradizione che i suoi successori ottoniani continuarono fino ad Enrico II.\nLe testimonianze scritte del X e XI secolo dipingono un quadro di una cura commemorativa estremamente coscienziosa della regina vedova Matilde a Quedlinburg. La commemorazione della coppia reale continu\u00f2 nell'area del monastero di Quedlinburg anche dopo l'introduzione della Riforma protestante nel 1540. Nella prima et\u00e0 moderna, la memoria liturgica si trasform\u00f2 in un ricordo di Enrico come fondatore del monastero, che era persino considerato imperatore. Il Quedlinburger Schautaler consider\u00f2 Enrico un imperatore in occasione del centenario della Riforma nel 1617. Essendo di fondazione imperiale, l'abbazia di Quedlinburg voleva sottolineare il prestigio e l'indipendenza in tempi politicamente turbolenti.\nMatrimoni e discendenza.\nEnrico si spos\u00f2 due volte. La prima volta con Hatheburga di Merseburgo, figlia di Ervino di Merseburgo, vedova di un primo marito, dalla quale ebbe un figlio:\nSuccessivamente si spos\u00f2 con Matilde di Ringelheim, della stirpe degli Immedingi, dalla quale ebbe cinque figli:\nEventi successivi.\nCambiamento dell'azione regia sotto Ottone I.\nIl regno di Enrico, che fu in gran parte caratterizzato dalla pacificazione interna e dall'unificazione, termin\u00f2 nel 936 con l'ascesa al potere di suo figlio Ottone I. Per il successore di Enrico, l'importanza delle alleanze di amicizia formali diminu\u00ec. Nei primi anni Ottone ignor\u00f2 le condizioni d'equilibrio create dal padre e respinse le pretese dei singoli governanti nell'assegnazione delle cariche. Le sue decisioni erano dirette anche contro gli \u00abamici\u00bb di suo padre, il quale \u00abera tale da non negare nulla [ad essi]\u00bb. Gli accordi sull'eredit\u00e0 di Enrico contribuirono in modo significativo allo scoppio di nuovi conflitti: la pratica di lasciare in eredit\u00e0 l'intero regno al figlio maggiore fece diventare il figlio cadetto Enrico un ribelle. Le molteplici piccole insurrezioni che innescarono la prima crisi di governo non poterono essere risolte fino al 941.\nGerd Althoff e Hagen Keller hanno attribuito la rottura delle alleanze di amicizia, che erano enfaticamente basate sull'uguaglianza, ad una mutata concezione del governo da parte del re. Le misure di Ottone erano volte a rafforzare il potere decisionale del sovrano, e nel fare ci\u00f2 egli deliberatamente non tenne conto delle rivendicazioni nobiliari. Ci\u00f2 port\u00f2 alle crisi e ai conflitti nei primi anni di Ottone. Matthias Becher, invece, sottolinea che le controversie con Eberardo, il \"kingmaker\" del 919, riguardavano principalmente la sua posizione di \"secundus a rege\", secondo dopo il re, che Ottone aveva probabilmente assegnato a suo fratello Enrico per chiarire la situazione all'interno della famiglia reale.\nIl giudizio di Enrico da parte della storiografia ottoniana.\nLa scrittura perse una notevole importanza all'inizio del X secolo. Dagli anni 906 al 940 a parte brevi note annalistiche, non sono sopravvissute fonti contemporanee del regno dei Franchi Orientali. Fu solo dalla alla met\u00e0 del X secolo che tutta una serie di opere storiche (Vitichindo, Liutdprando, Rosvita o Tietmaro di Merseburgo), che, partendo da secoli prima, arrivano alla storia del proprio tempo, parlando quindi della casa regnante ottoniana. Le storie ottoniane furono scritte in un momento in cui la posizione dei Liudolfingi come re nel regno dei Franchi Orientali era ormai consolidata ed Ottone il Grande era persino in grado di cingere la corona imperiale. Le loro notizie sul tempo di Enrico I non sono informazioni primarie, ma memorie del tempo di Ottone I e Ottone II che riflettono la prospettiva della stirpe Liudolfingia.\nLa fonte pi\u00f9 importante per la storia degli eventi di Enrico I sono le \"Res gestae saxonicae\" di Vitichindo di Corvey. Vitichindo, che entr\u00f2 nell'abbazia di Corvey intorno al 941/942, scrisse una \"Res Gestae Saxonicae\" intorno al 967/968, che dedic\u00f2 alla nipote di Enrico, Matilde, che aveva all'epoca circa tredici anni. L'opera di Vitichindo racconta la storia dei Sassoni dalla conquista delle terre di una piccola comunit\u00e0 marinara del VI secolo, attraverso la loro fortunata affermazione contro i Turingi e i Franchi, fino al raggiungimento della supremazia, che li fa apparire come signori e padroni d'Europa sotto il loro re Ottone nel tempo in cui scriveva Vitichindo. Enrico \u00e8 qui considerato \"solo\" come l'ultima tappa preliminare alla perfezione sassone, che viene raggiunta con suo figlio Ottone.\nNel suo apprezzamento dei risultati complessivi di Enrico I, la storiografia ottoniana enfatizza la pacificazione, l'unificazione, l'integrazione e la stabilizzazione del regno. Enrico riusc\u00ec a pacificare il regno, lacerato da atti di violenza, conflitti e combattimenti. Anche i brevi resoconti annalistici sul regno di Enrico sottolineano ripetutamente l'instaurazione della pace come obiettivo principale del re. Vitichindo di Corvey descrive i primi anni di Enrico I sotto le parole chiave \"pacificazione\" e \"riordinazione\". Con i mezzi della pacificazione consensuale e di guerra vittoriosa contro i nemici esterni, insoliti per il suo tempo, Enrico divenne il \"regum maximus Europae\" (il pi\u00f9 grande tra i re d'Europa) per Vitichindo. Il successivo arcivescovo Adalberto di Magdeburgo, che continu\u00f2 la cronaca mondiale di Reginone di Pr\u00fcm, introduce il re nella sua storia come \u00abuno zelante promotore di pace\u00bb (\"precipuus pacis sectator\") che inizi\u00f2 il suo governo con una \u00abrigorosa gestione della pace\u00bb.\nDagli anni '80 del X secolo, Enrico era per i critici una \u00abspada senza pomo\u00bb (\"ensis sine capulo\") a causa del suo rifiuto dell'unzione. Il fatto che l'annalista Flodoardo di Reims gli abbai negato il titolo di \"rex\" nel suo racconto potrebbe avere come sua motivazione in questo. Nel tardo periodo ottoniano, Enrico fu esposto a maggiori critiche riguardo alla rifiutata unzione da parte del vescovo di Merseburgo Tietmaro. Non solo la rinuncia di Enrico all'unzione fu considerata un peccato, ma a causa del suo matrimonio canonicamente problematico con Hatheburga e della procreazione del giovane Enrico nel giorno di Gioved\u00ec Santo, egli \u00e8 accusato di una grave violazione delle norme morali. Nella riprovevole inosservanza dell'astinenza richiesta nella notte prima del Venerd\u00ec Santo, Tietmaro vide un parallelo con il destino di un abitante di Magdeburgo che era stato severamente punito per atti simili. Sulla dinastia di Enrico gravava la maledizione della \"discordia\", e per la dignit\u00e0 del re, che doveva far s\u00ec che regnasse la pace, un \"portatore di discordia\" non era adatto. Fu solo nel 1002, con l'ascesa al trono di Enrico II, che \u00abs'inarid\u00ec la pianta dell'iniquit\u00e0 e germogli\u00f2 il fiore verdeggiante della pace salutare\u00bb. Tuttavia, complessivamente, il regno di Enrico \u00e8 giudicato positivamente, poich\u00e9 per Tietmaro fu l'effettivo fondatore di Merseburgo e padre della dinastia ottoniana.\nFigura letteraria e leggendaria.\nLe lacune nella tradizione scritta furono colmate nell'alto e nel tardo medioevo con ricche leggende, tanto che Enrico ricevette soprannomi come l'Uccellatore (\"Vogeler\"), \"Finkler\", costruttore di castelli (\"Burgenbauer\"), fondatore di citt\u00e0 (\"St\u00e4dtegr\u00fcnder\"). Nel XII secolo gli annali di P\u00f6hlder scrissero leggende trasfiguranti in cui Enrico \u00e8 soprannominato con l'epiteto \"l'Uccellatore\" (\"auceps\") in quanto, secondo la leggenda, era in procinto di cacciare uccelli quando i messaggeri franchi arrivarono improvvisamente per rendergli omaggio come re. In \"Anfang, Ursprung und Herkommen des Turniers in Teutscher Nation\" (1532) di Georg R\u00fcxner, Enrico fu anche considerato il fondatore del sistema tedesco dei tornei.\nLa \"Cronaca boema\" di Hajek di Libotschan (1541) riporta che una (inesistente) figlia di Enrico, Elena, fu rapita in Boemia da un amante di basso rango e visse l\u00ec con lui in solitudine per anni. Quando Enrico si perse durante una caccia, arriv\u00f2 in un castello e vi trov\u00f2 sua figlia; egli quindi se ne and\u00f2 e vi torn\u00f2 con un forte esercito per riprendersela. Solo la minaccia di Elena di voler morire con il suo amante port\u00f2 alla riconciliazione con suo padre. Questo episodio fu ripreso pi\u00f9 volte nei secoli XVIII e XIX: nel \"Singspiel\" del 1710 \"Heinrich der Vogler\" di Johann Ulrich K\u00f6nig, nel dramma cavalleresco \"Kaiser Heinrich der Vogler\" del 1815 di Benedikt L\u00f6gler,nel \"Heinrich der Finkler\" e nel \"Schauspiel in einem Aufzuge nach altdeutscher Vorlage\" di August Klingemann del 1817.\nEnrico era meglio conosciuto nel XIX secolo come \"der Finkler\" o \"l'Uccellatore\". L'opinione della borghesia colta su Enrico fu profondamente influenzata dal poema \"Herr Heinrich sitzt am Vogelherd...\" di Johann Nepomuk Vogl (1835), per la prima volta attraverso l'interpretazione del compositore di ballate Carl Loewe (1836). \u00c8 probabilmente considerato il trattamento pi\u00f9 ossessionante del materiale di Enrico. Il resoconto erudito di Georg Waitz port\u00f2 a numerosi drammi storici. Nel genere \"Enrico\" di Julius Mosen (\"Heinrich der Finkler, K\u00f6nig der Deutschen. Ein historisches Schauspiel in f\u00fcnf Acten\", 1836), elaborato da Felix Dahn (\"Deutsche Treue\", 1875) e Hanns von Gumppenberg (\"K\u00f6nig Heinrich I.\", 1903). Il romanzo storico di Friedrich Palmi\u00e9 (\"Hatheburg\" 1883) e il dramma di Ernst von Wildenbruch (\"Der deutsche K\u00f6nig\", 1908) si concentrarono sul rapporto di Enrico con Hatheburga. Nel suo poema (\"Heinrich der Finkler\" 1848) il poeta slesiano Moritz von Strachwitz diede ad Enrico gli attributi di salvatore della patria, di fondatore della citt\u00e0 e di conquistatore dei pagani. Nel \"Lohengrin\" di Richard Wagner (1850), Enrico fa la sua apparizione in tutti e tre gli atti dell'opera, in cui mobilita le truppe nel Brabante contro i magiari, si prende cura dei suoi sudditi e infeuda Lohengrin con il ducato di Brabante.\nNelle sculture e nei monumenti del XIX secolo, gli sforzi di Enrico per raggiungere l'unificazione nazionale furono, in contrasto con l'erudizione storica, poco elaborati e rimasero influenzati a livello regionale. Con gli Hohenzollern, anche dopo la fondazione del Secondo Reich, Enrico pass\u00f2 in secondo piano rispetto ad altri sovrani medievali come Carlo Magno o Federico Barbarossa.\nEnrico svolse un ruolo centrale nel regno di Sassonia, poich\u00e9 i Wettin vollero ritrarre il regno moderno del XIX secolo come un ordine ininterrotto attraverso un riferimento diretto al primo re sassone. Eduard Bendemann cre\u00f2 quattro grandi affreschi murali con scene della vita di Enrico I per la Nuova Sala del Trono nel castello di Dresda: \"Enrico converte i danesi\", \"La battaglia di Riade\", \"Enrico I come fondatore di citt\u00e0\" e \"Il pagamento della decima e l'ammissione dei contadini nelle citt\u00e0\". Bendemann pubblic\u00f2 le sue opere in grafiche di riproduzione e, di conseguenza, il corredo pittorico si diffuse ben oltre il regno di Sassonia.\nPer il lato anteriore della sala plenaria nel Merseburg St\u00e4ndehaus, Hugo Vogel cre\u00f2 raffigurazioni murali dell'era ottoniana nel 1895 con il ricevimento della corona reale da parte di Enrico al Finkenherd di Quedlinburg e la vittoria di Enrico sui magiari a Riade. In occasione del suo millenario dalla fondazione, Merseburgo inaugur\u00f2 il K\u00f6nig-Heinrich-Denkmal nel 1933.\nImmagini storiche e controversie di ricerca.\nControversia Sybel-Ficker.\nL\"'Ostpolitik\" medievale divenne oggetto di dibattito scientifico nel XIX secolo, quando gli storici tentarono di usare argomenti del passato per decidere la forma nazionale che avrebbe dovuto assumere la Germania, la cosiddetta soluzione della Grande o Piccola Germania. I governanti medievali di un impero con all'interno molteplici \"gens\" sono stati accusati dagli storici, soprattutto nel XIX secolo, di non aver riconosciuto la necessit\u00e0 di uno stato nazionale forte. Lo storico protestante Heinrich von Sybel defin\u00ec la \"Kaiserpolitik\" medievale come la \u00abtomba del benessere nazionale\u00bb: infatti, secondo gli storici di orientamento prussiano e favorevoli alla Piccola Germania del XIX secolo, la \"Ostpolitik\" era il compito nazionale dei re tedeschi, piuttosto che la \"Kaiserpolitik\". Ad est, secondo gli storici di questo orientamento, si sarebbero potuti ottenere profitti durevoli in vaste aree ed Enrico I avrebbe seguito questa strada, ma suo figlio Ottone diresse le forze del regno verso un obiettivo sbagliato. Enrico I, di conseguenza, fu visto di buon occhio da Sybel. Per lui, Enrico era \u00abil fondatore del Reich tedesco e [...] creatore del popolo tedesco\u00bb e definito \u00abla stella della luce pi\u00f9 pura nel vasto firmamento del nostro passato\u00bb. Lo storico austriaco Julius von Ficker, fautore di una soluzione della Grande Germania che includeva l'Austria, difese la \"Kaiserpolitik\" medievale contro le opinioni di Sybel e soprattutto sottoline\u00f2 l'importanza nazionale e universale del Reich tedesco da una prospettiva paneuropea. L'opposizione dei punti di vista si svilupp\u00f2 in una grande controversia scritta detta disputa Sybel-Ficker. Anche se Ficker alla fine ebbe il maggior potere di persuasione, Sybel trov\u00f2 ulteriori sostenitori nella successiva letteratura scientifica attorno ad Enrico con Georg von Below e Fritz Kern.\nConvinzione della creazione del Reich tedesco sotto Enrico I.\nIl regno di Enrico I \u00e8 un argomento classico nella ricerca medievale, poich\u00e9 fu significativo per la continuazione dell'esistenza del regno dei Franchi Orientali dopo la sua rottura dalla dinastia carolingia. Il regno di Enrico I e di suo figlio Ottone I fu generalmente considerato come l'\"Impero tedesco\" dal XIX secolo al XX secolo.\nNella \"Geschichte der deutschen Kaiserzeit\" in cinque volumi del 1855 di Wilhelm von Giesebrecht, l'elezione di Enrico a re signific\u00f2 \u00abl'inizio di un nuovo Reich tedesco\u00bb: \u00abcon Enrico inizi\u00f2 la storia del Reich del popolo tedesco, come il concetto dello stesso \u00e8 stato inteso da quel tempo fino ad oggi\u00bb. Secondo Giesebrecht, Enrico riusc\u00ec a fare la svolta necessaria lasciando \u00abcon inventiva e senso intrepido\u00bb le \"St\u00e4mmen\" con il loro ordine interno del rispettivo duca e disegnando cos\u00ec per il suo regno una specie di struttura federale sotto la sua \"presidenza\".\nLa prima monografia su Enrico I di Georg Waitz, basata sul metodo storico-critico, ha seguito la valutazione di Giesebrecht sull'importanza della regalit\u00e0 di Enrico per la storia tedesca. Secondo Waitz, Enrico era stato \u00abnel pieno senso del re tedesco, il suo regno un vero Reich tedesco\u00bb.\nA cavallo del XX secolo, anche Karl Lamprecht era d'accordo con questa convinzione che Enrico avesse fondato il Reich tedesco. Secondo lui, la correttezza del sassone Enrico era la qualit\u00e0 che lo rendeva \u00abdi fatto il fondatore dell'impero\u00bb. Le autorit\u00e0 accademiche Lamprecht, Giesebrecht e Waitz non ebbero alcun bisogno di lottare per far s\u00ec che le loro opinioni sull'inizio del Reich tedesco fossero riconosciute, in quanto condividevano il punto di vista della maggior parte dei loro contemporanei. La valutazione della persona e del governo di Enrico come \"primo re tedesco\" fu mantenuta in questa forma fino alla fine degli anni '30 e non fu mai messa seriamente in discussione.\nSolo Karl Hampe e Johannes Haller collegarono l'inizio del Reich tedesco con l'elezione di Corrado I nel 911. Dopo Georg Waitz, non venne scritto nulla di importante su Enrico, al contrario di alcuni suoi atti individuali, che furono messi in primo piano per decenni. Martin Lintzel e Carl Erdmann in particolare hanno dato contributi sostanziali alla ricerca su Enrico. La questione dei motivi per cui Enrico decise di declinare l'offerta dell'unzione, \u00e8 ci\u00f2 su cui gli studiosi si sono attualmente maggiormente focalizzati. Gli storici con un orientamento vicino alla \"Kulturkamp\" videro nel comportamento di Enrico una necessaria liberazione dall'ingerenza del clero negli affari dello stato; tuttavia, la credenza che fosse presente una vena anticlericale nel carattere e nella politica di Enrico \u00e8 ormai considerata superata da tempo.\nTuttavia, la prospettiva dello stato-nazione da cui il regno di Enrico fu visto, port\u00f2 anche a critiche e svalutazioni. Per Karl Wilhelm Nitzsch, Enrico non aveva raggiunto la meta del suo destino storico perch\u00e9 era morto \u00absenza aver affrontato i compiti che erano stati fissati per la sua stirpe con una politica chiara e risoluta [...]\u00bb. Nitzsch intendeva con questo un governo centrale pi\u00f9 coercitivo che subordinasse i poteri intermedi ducali, come fu fatto invece dal figlio Ottone I. Ma, nonostante ci\u00f2, Nitzsch non neg\u00f2 che a Enrico spettasse il ringraziamento per aver dato il via \u00aball'instaurazione benefica del potere tedesco\u00bb. Nel 1930 Walther Schulze critic\u00f2 il sovrano nel suo resoconto nel \"Gebhardts Handbuch der deutschen Geschichte\", perch\u00e9 Enrico non aveva rappresentato l'idea imperiale con sufficiente energia, n\u00e9 internamente n\u00e9 esternamente. Nella lotta contro gli slavi e i magiari, Enrico era \u00abdeterminato non da punti di vista nazionali ma particolaristici\u00bb.\nLa figura di Enrico sotto il nazionalsocialismo.\nPer gli ideologi del nazionalsocialismo, \u00abil raduno nazionale dei tedeschi\u00bb inizi\u00f2 sotto Enrico I, e sotto Ottone il Grande \u00abil tentativo cosciente di elevazione [...] nazionale\u00bb. Questo concetto fu presto diffuso da tutti i centri di formazione del partito fino al V\u00f6lkischer Beobachter. D'altra parte, Heinrich Himmler e alcuni storici, come Franz L\u00fcdtke in particolare, consideravano il padre di Ottone, Enrico I, come il fondatore del popolo tedesco, il cui figlio aveva poi tradito l'opera. Per celebrare il millesimo anniversario della morte nel 1936, Himmler deline\u00f2 l'immagine di Enrico I nel suo discorso a Quedlinburg come una figura di leader tardo germanico. Enrico venne scelto come il \u00abnobile contadino del suo popolo\u00bb, il \u00abcapo di mille anni fa\u00bb, il \u00abprimo tra pari\u00bb. Secondo un'affermazione contemporanea, Himmler si considerava persino una reincarnazione di Enrico I. Questa affermazione, di solito, \u00e8 vista con pi\u00f9 cautela nella letteratura scientifica. La ragione della straordinaria enfasi su questo sovrano medievale pu\u00f2 essere trovata nel parallelismo nel firmamento politico complessivo: questo parallelismo venne visto nell'opposizione di Enrico all'universalismo clericale e nell'affermazione contro la Francia e lo slavismo. A seguito della costruzione da parte di Enrico I di numerose fortificazioni su quello che allora era il \"confine ungaro\" della Germania, Enrico venne considerato da Himmler come il primo protagonista di un orientamento tedesco politico e militare verso l'Est.\nL'anno commemorativo 1936 port\u00f2 anche alla pubblicazione di importanti biografie su Enrico. Per il leader del movimento nazionale orientale, Franz L\u00fcdtke, la presa militante e colonialista di Enrico sull'Est preparava la strada al \u00abgrande stato orientale\u00bb. L'armistizio firmato con i magiari nel 926 venne paragonato alla \u00abpace dittatoriale imposta\u00bb del 1918, che doveva essere rotta a tutti i costi. La vittoria contro i magiari fu finalmente raggiunta con la \u00abforte unit\u00e0 del capo e del popolo\u00bb. Alfred Tho\u00df catalog\u00f2 la figura di Enrico nell'ideologia del \"Blut und Boden\".\nLa \"Geschichte der s\u00e4chsischen Kaiserzeit\" di Robert Holtzmann, pubblicata per la prima volta nel 1941, rimase un'opera base anche ben oltre il periodo post-bellico. Secondo Holtzmann, il Reich fu fondato nel 911, ed Enrico lo lasci\u00f2 \u00abconsolidato e sicuro\u00bb. Tuttavia, i duchi non erano ancora subordinati al potere imperiale . Per Holtzmann, la collaborazione di tutte le \"St\u00e4mme\" nella vittoria di Enrico sui magiari rappresentava il suo pi\u00f9 grande successo. La sua moderata rappresentazione degli eventi e una visione de-mitizzata, in particolare riguardo alla \"Ostpolitik\", caratterizzano l'atteggiamento fondamentale della ricerca di Enrico dopo l'era nazista.\nRicerca moderna.\nQuestioni sulle origini del Reich medievale.\nLa convinzione che l'inizio del Reich tedesco sotto Enrico I debba essere collocato nell'anno 919 o in un'altra epoca \u00e8 stata messa in dubbio per la prima volta da Gerd Tellenbach (1939). Tuttavia, l'idea che il Reich tedesco si sia formato in un lungo processo nel corso dell'alto medioevo, in cui il tempo di Enrico I fu molto significativo, non fu pi\u00f9 contestata nel periodo successivo. All'inizio degli anni '70, Carlrichard Br\u00fchl, in deliberata contraddizione con l'opinione che era prevalsa fino a quel momento, ritenne che \u00abla Germania e la Francia diventarono delle entit\u00e0 mature e indipendenti\u00bb solo intorno al 1000-1025. Secondo Br\u00fchl, Enrico II fu il primo sovrano che poteva essere chiamato re tedesco e, sempre secondo lo studioso, il periodo ottoniano e il periodo tardo carolingio/inizio capetingo non erano ancora un periodo della storia tedesca o francese, ma era un'epoca in cui avevano luogo solo delle azioni interne al regno franco.\nDagli anni '70, attraverso gli studi di Joachim Ehlers, Bernd Schneidm\u00fcller e Carlrichard Br\u00fchl, prevalse l'opinione che il \"Reich tedesco\" non fosse nato come risultato di un evento legato, ad esempio, ad un anno come il 919, ma come il risultato di un processo iniziato nel IX secolo, che in parte non fu ancora completato nemmeno nell'XI e XII secolo. Gli ottoniani Enrico I e Ottone I non sono pi\u00f9 considerati come figure che simboleggiano la potenza e grandezza di una Germania ancestrale, ma piuttosto come lontani rappresentanti di una societ\u00e0 arcaica.\nValutazione del regno di Enrico.\nNel primo manuale di storia tedesca dopo il 1945, Helmut Beumann descrisse gli anni dal 919 al 926 come un \u00aballontanamento dalla tradizione carolingia\u00bb, allontanamento espresso, secondo Beumann, dal rifiuto dell'unzione offerta, dalla rinuncia alla cappella di corte dalla rinuncia all'utilizzo della cancelleria. Nei suoi ultimi tre anni di regno, Enrico ebbe finalmente una posizione \u00abcome egemone occidentale\u00bb. Alla fine degli anni '80, Beumann abbandon\u00f2 l'idea che la rinuncia del Liudolfingio all'unzione fosse stata un atto programmatico, e sottoline\u00f2 invece lo sforzo pragmatico di raggiungere un accordo con le forze pi\u00f9 importanti del regno.\nNegli ultimi tre decenni, il periodo ottoniano a partire da Enrico I ha subito una rivalutazione fondamentale, in particolare da parte degli storici Johannes Fried, Gerd Althoff, Hagen Keller e Carlrichard Br\u00fchl. La prima testimonianza della rivalutazione nella ricerca su Enrico \u00e8 la doppia biografia \"Heinrich I. und Otto der Gro\u00dfe. Neubeginn auf karolingischem Erbe\", pubblicata nel 1985 da Althoff e Keller. In precedenza, nel 1981/1982 Althoff e Karl Schmid nell'ambito del progetto di ricerca \"Gruppenbildung und Gruppenbewusstsein im Mittelalter\", avevano esaminato le iscrizioni dei nomi nel \"Gedenkbuch\" (libro commemorativo) dell'abbazia di Reichenau e le avevano confrontate con quelle delle abbazie di San Gallo, Fulda e del monastero femminile di Remiremont in Lotaringia. I \"Gedenkbuch\" monastici servivano al bisogno tipico medievale di perpetuare la propria memoria. Colpisce il fatto che nel \"Gedenkbuch\" di Reichenau, che fu redatto nell'825, queste voci si gonfiano notevolmente dal 929 in poi e diminuiscono di nuovo bruscamente con la morte di Enrico nel 936. Questi nomi raggruppati sono stati trovati in forma simile anche nei \"Gedenkbuch\" di San Gallo e Remiremont e negli \"Totenannalen\" (annali dei morti/necrologi) dell'abbazia di Fulda. Sembra quindi che questi gruppi fecero trascrivere i nomi dei loro parenti nei libri di preghiera di diversi monasteri. Enrico aveva affidato s\u00e9 stesso e la sua famiglia alla in diversi luoghi insieme a grandi secolari ed ecclesiastici. Tali associazioni erano finalizzate alla pacifica coesione familiare e al sostegno reciproco tra i membri del gruppo. Enrico consolid\u00f2 queste relazioni con associazioni nobiliari personali, attraverso patti di \"amicitia\" o alleanze e giuramenti e ne fece uno strumento di collegamento e di legame con i grandi del regno. Da allora sono stati considerati come una caratteristica della personalit\u00e0 del sovrano Enrico I. Keller e Althoff hanno dimostrato che il consolidamento della regalit\u00e0 di Enrico era essenzialmente basato sull'equilibrio del grande con i mezzi politici di \"amicitia\" e \"pacta\". Lo studio della politica dell\"'amicitia\" rappresenta un progresso di conoscenza nello studio di Enrico che non si vedeva da molto tempo. Sulla base dei risultati delle alleanze di \"amicitia\", Althoff e Keller mettono in discussione se l'accordo di Enrico con i duchi di Svevia e Baviera, che era stato fatto sulla base di alleanze di \"amicitia\", non fosse basato sull'intuizione che la loro pretesa di disporre dei mezzi regi di potere all'interno dei loro ducati fosse \u00abpoco meno fondata o giustificata\u00bb rispetto alla \u00absua stessa pretesa di regalit\u00e0 nel regno dei Franchi Orientali\u00bb. La tesi delle alleanze \"amicitia\" \u00e8 stata accolta positivamente in tutta la ricerca successiva e rapidamente fatta propria.\nNella sua ricerca, Johannes Fried (1994), diffidando della storiografia ottoniana, ha attribuito maggior peso ai documenti e ha cercato di estrarre da essi dichiarazioni che andassero oltre il loro contenuto fattuale. Per lui, Enrico fu \u00abun genio del targiversamento. C'era sempre una negoziazione, riconobbe la posizione dei duchi, ed il confronto si concludeva in amicizia\u00bb.\nNella valutazione della persona e del governo di Enrico I, le attuali opinioni di ricerca non mostrano differenze enormi. Per gli ultimi anni della sua vita, a Enrico viene attribuita una posizione egemonica nell'Occidente cristiano, e la sua posizione \u00e8 spesso caratterizzata dal riferimento alla figura di un \"primus inter pares\", un'immagine emersa anche prima della met\u00e0 del XIX secolo.\nIl mese di maggio 2019 \u00e8 stato il 1100\u00ba anniversario dell'ascesa al trono di Enrico I. In questa occasione, ha avuto luogo dal 22 al 24 marzo a Quedlinburg la conferenza interdisciplinare \"919 \u2013 pl\u00f6tzlich K\u00f6nig. Heinrich I. und Quedlinburg\". I documenti presentati alla conferenza sono stati pubblicati nel 2019. Dal 19 maggio 2019 al 2 febbraio 2020, ha avuto luogo la mostra speciale \"919 \u2013 und pl\u00f6tzlich K\u00f6nig\" sulla vita e l'opera di Enrico I nel museo del castello e della collegiata di Quedlinburg.\nPolemiche su Vitichindo come fonte per l'ascesa al trono di Enrico I.\nCon le notizie tramandate in dettaglio da Vitichindo di Corvey e Liutprando di Cremona, che sono chiaramente scritti dalla prospettiva sassone-ottoniana e italo-ottoniana e riportano il tempo di Enrico I da una prospettiva temporalmente successiva, si pone la questione della verit\u00e0 dei fatti all'interno di quella che era principalmente una cultura della memoria. Nel 1993 fece scalpore la critica di Johannes Fried alla tradizione relativa all'elevazione a re di Enrico I. Fried utilizz\u00f2 la storiografia ottoniana per mostrare come debba essere giudicata la storiografia sorta in un'epoca in cui la trasmissione orale era la forma di trasmissione predominante. La conoscenza del passato era soggetta a continui mutamenti, perch\u00e9 la memoria storica \u00abcambiava incessantemente e impercettibilmente, anche durante la vita delle persone coinvolte\u00bb. Fried ha postulato un processo di costante cambiamento, che dopo un certo periodo di tempo porta regolarmente al risultato che gli eventi sottostanti sono distorti oltre il riconoscimento. La visione del passato che ne risultava non era \u00abmai identica alla storia reale\u00bb. Secondo Fried, con le \"Res gestae saxonicae\" di Vitichindo, si ha davanti un \u00abcostrutto pieno di errori\u00bb. La conclusione di Fried per quanto riguarda l'elevazione di Enrico a re \u00e8: \u00abProbabilmente non ebbe mai luogo un'elezione generale di Enrico da parte dei Franconi e dei Sassoni. [...] Inizi\u00f2 come re in Sassonia e gradualmente spinse la sua regalit\u00e0 in un'area che era libera da re dopo [la morte di] Corrado I\u00bb.\nGerd Althoff, in particolare, ha preso posizione contro la posizione di ricerca di Fried, dando a Vitichindo lo status di fonte importante per lo studio del regno di Enrico. Secondo Althoff, c'erano limiti stretti alla libert\u00e0 di cambiamento e, conseguentemente, anche alla deformazione quando si trattavano di fatti in cui i potenti avevano un interesse attuale. Le modifiche arbitrarie non erano quindi possibili, anche se, naturalmente, le aspettative dei potenti favorivano anche gli abbellimenti e le idealizzazioni. Inoltre, i numerosi aneddoti, sogni e visioni che sono frequentemente menzionati nella storiografia ottoniana avrebbero un nucleo argomentativo con cui criticare i potenti.\nInoltre, secondo Althoff, \u00e8 probabile che l'opera di Vitichindo, da lui dedicata alla badessa Matilde, avesse una specifica \"causa dedicandi\": dopo la morte dell'arcivescovo Guglielmo di Magonza nel 968, la ragazza di dodici o tredici anni Matilde rimase l'unico membro della casa imperiale a nord delle Alpi, e lo rimase fino al 972. In questa situazione, l'opera di Vitichindo era adatta \u00aba rendere la giovane figlia dell'imperatore Matilde politicamente capace\u00bb. Il testo le forn\u00ec le conoscenze di cui aveva bisogno per \u00abrappresentare la dominazione ottoniana in Sassonia\u00bb. Se si assumesse che le \"Res gestae saxonicae\" avessero il carattere di un \"Speculum principis\", allora per Althoff si spiegherebbero anche la ponderazione dell'opera e le omissioni (riassunto della \"Italienpolitik\" in un capitolo, nessuna menzione della politica missionaria nell'Est e nemmeno una parola sugli eventi attorno alla fondazione dell'arcidiocesi di Magdeburgo). La conclusione di Althoff \u00e8 quindi che Vitichindo costituisce un \u00abtestimone principale e degno di fiducia\u00bb. Althoff \u00e8 stato anche in grado di confermare le affermazioni di base della storiografia ottoniana grazie a nuovi risultati di ricerca, come quelli sulla tradizione memoriale e la ricerca sui conflitti. Hagen Keller ha richiamato l'attenzione sul fatto che nel 967/968 c'erano ancora testimoni contemporanei che avevano vissuto gli eventi del tempo di Enrico I. Keller esprime riserve fondamentali sulla possibilit\u00e0 di trasferire i risultati della ricerca ottenuta dall'etnologia sulle tecniche di trasmissione orale in culture quasi senza scrittura a un autore come Vitichindo, che era invece alfabetizzato e colto. L'attuale ricerca di Enrico si muove tra le due posizioni estreme di Althoff e Fried."}
{"id": "247888", "revid": "2519", "url": "https://it.wikipedia.org/wiki?curid=247888", "title": "Enrico I l'Uccellatore", "text": ""}
{"id": "247891", "revid": "111433", "url": "https://it.wikipedia.org/wiki?curid=247891", "title": "Robin Warren", "text": "Dopo la laurea presso l'Universit\u00e0 di Adelaide nel 1961 e la specializzazione presso il Royal Melbourne Hospital, \u00e8 stato ammesso al \"Royal College of Pathologists of Australasia\" nel 1967. Da allora ha svolto la funzione di Senior Pathologist presso il Royal Perth Hospital.\nRisalgono al 1979 le prime relazioni sulla presenza del batterio in biopsie di pazienti affetti da gastrite. Tuttavia \u00e8 solo nel 1981, quando Robin Warren fu avvicinato da Barry Marshall per ottenere un progetto di ricerca, che gli studi hanno potuto proseguire con rinnovato impulso.\nDal primo articolo sull'Helicobacter pylori, pubblicato nel 1983 dalla prestigiosa rivista scientifica \"Lancet\", numerose pubblicazioni si sono succedute nel corso degli anni e molti sono i premi ed i riconoscimenti assegnati ai due ricercatori fino al ricevimento nel 2005 del Premio Nobel per la medicina."}
{"id": "247893", "revid": "254059", "url": "https://it.wikipedia.org/wiki?curid=247893", "title": "Distretto di Sissach", "text": "Il distretto di Sissach \u00e8 un distretto del Canton Basilea Campagna, in Svizzera. Confina con i distretti di Waldenburg e di Liestal a ovest, con il Canton Argovia (distretti di Rheinfelden a nord e di Laufenburg a est) e con il Canton Soletta (distretto di G\u00f6sgen) a sud-est e a sud. Il capoluogo \u00e8 Sissach.\nComuni.\nAmministrativamente \u00e8 diviso in 29 comuni:"}
{"id": "247894", "revid": "1305772", "url": "https://it.wikipedia.org/wiki?curid=247894", "title": "Fronte occidentale", "text": "Il termine Fronte occidentale si riferisce alle guerre combattute sul:"}
{"id": "247895", "revid": "2519", "url": "https://it.wikipedia.org/wiki?curid=247895", "title": "Enrico l'Uccellatore", "text": ""}
{"id": "247896", "revid": "599013", "url": "https://it.wikipedia.org/wiki?curid=247896", "title": "Ivano Blason", "text": "Caratteristiche tecniche.\nGiocava come terzino: oltre che per le sue capacit\u00e0 in difesa, Blason \u00e8 ricordato anche per il suo potente tiro, che sfruttava solitamente in occasione di punizioni e rigori. Era dotato di grande forza fisica ed era abile in marcatura. \u00c8 stato inoltre il primo libero in Italia.\nCarriera.\nClub.\nSi mise in luce nella , squadra con la quale esord\u00ec nella massima serie nel campionato post-bellico 1945-46 dopo gli inizi alla Pro Gorizia. Blason fu fra i protagonisti del secondo posto conquistato dagli alabardati nel 1947-48, dietro al Grande Torino.\nRimase a Trieste fino al 1950, quando fu chiamato a ricoprire il ruolo di centromediano nell' di Alfredo Foni, con cui conquist\u00f2 due scudetti consecutivi (1952-53 e 1953-54); dopo un anno al Verona, in Serie B, pass\u00f2 al Padova con il quale milit\u00f2 per altre sette stagioni in massima divisione, fino all'et\u00e0 di 39 anni. Fu una delle colonne della squadra di Nereo Rocco, capace di distinguersi nel panorama calcistico italiano fra gli anni cinquanta e anni sessanta, con il terzo posto del 1957-58.\nNazionale.\nDurante la permanenza a Trieste, Blason indoss\u00f2 anche per una volta la maglia della Nazionale, esordendo il 2 luglio 1950 nella gara vinta per 2-0 contro il ai mondiali del Brasile, a San Paolo."}
{"id": "247897", "revid": "1971044", "url": "https://it.wikipedia.org/wiki?curid=247897", "title": "Giampiero Boniperti", "text": "Il suo nome \u00e8 indissolubilmente legato alla , cui \u00e8 rimasto fedele dapprima per tutta la sua carriera agonistica, detenendo per circa mezzo secolo i primati di presenze (469) e reti (188), e poi dirigenziale, coincisa con alcuni dei massimi successi sportivi della formazione torinese. Sia sul campo sia dietro la scrivania, \u00e8 stata una della personalit\u00e0 pi\u00f9 importanti nell'intera storia del calcio italiano.\nCapocannoniere della Serie A 1947-1948 oltrech\u00e9 elemento pi\u00f9 rappresentativo del calcio nazionale nell'immediato post Superga, come giocatore ha successivamente fatto parte, assieme a John Charles e Omar S\u00edvori, del cosiddetto \"Trio Magico\", uno dei pi\u00f9 prolifici reparti d'attacco ammirati nella massima serie italiana. Nel 2004 \u00e8 stato inserito nella FIFA 100, la lista dei 125 migliori calciatori all'epoca viventi, stilata in occasione del centenario della FIFA. Nel 2012 \u00e8 entrato a far parte della Hall of Fame del calcio italiano tra i dirigenti.\nOltre l'attivit\u00e0 dirigenziale sul fronte calcistico, in parallelo oper\u00f2 con successo anche nel campo dell'atletica attraverso la gestione della Sisport, conferendo caratura internazionale a una polisportiva che, sotto il suo mandato, port\u00f2 vari atleti all'oro olimpico.\nTra il 1994 e il 1999 ha ricoperto il ruolo di deputato al Parlamento europeo.\nBiografia.\nSuo figlio Giampaolo, dopo avere tentato dapprima la carriera di calciatore, con trascorsi nel settore giovanile della Juventus e poi nella prima squadra dei , \u00e8 stato in seguito dirigente del club bianconero; il figlio di questi, Filippo, nipote di Giampiero, \u00e8 diventato a sua volta calciatore con una carriera partita dal vivaio bianconero e poi spesa prettamente nelle serie minori italiane.\nAlle elezioni europee del 1994 Giampiero Boniperti \u00e8 stato candidato ed eletto europarlamentare, nelle liste di Forza Italia. \u00c8 rimasto in carica per tutta la durata della IV legislatura del Parlamento europeo, fino al 1999.\n\u00c8 deceduto a 92 anni la notte del 18 giugno 2021 a Torino, a causa di un'insufficienza cardiaca.\nCaratteristiche tecniche.\nNato come ala destra, emerse ben presto come centravanti dotato di una notevole visione di gioco e senso della posizione, di velocit\u00e0 nella corsa e potenza nel tiro, con entrambi i piedi, nonch\u00e9 eccellendo sul gioco aereo: interpret\u00f2 il ruolo per gran parte della carriera, mandato in porta dai compagni di squadra John e Karl Aage Hansen, e Karl Aage Pr\u00e6st.\nNegli ultimi anni da calciatore, seguendo una parabola comune ad altri attaccanti, arretr\u00f2 il suo raggio d'azione come mezzala, divenendo uomo-assist per John Charles e Omar S\u00edvori; una scelta avallata \"in primis\" dal giornalista Gianni Brera, il quale colse tale occasione per coniare, per la prima volta nella lingua italiana, il neologismo di \u00abcentro-campista\u00bb \u2014 inizialmente scritto col trattino \u2014 poi affermatosi nell'uso comune.\nCarriera.\nGiocatore.\nClub.\nEsordi e primi successi.\nSoprannominato dagli avversari \"Marisa\" (nomignolo affibbiatogli dal giocatore Benito Lorenzi) per i suoi boccoli biondi, ha sempre legato il suo nome a quello della , nella quale mosse i primi passi da calciatore professionista nell'immediato secondo dopoguerra. Dapprima, dal 1945 al 1946 milit\u00f2 nel Barengo, squadra del suo paese natale. Nell'ultimo anno si trasfer\u00ec al Momo Novarese, formazione dilettantistica della provincia, dove rimase fino a settembre, mese in cui comp\u00ec il grande salto in Serie A approdando alla Juventus; venne portato alla societ\u00e0 piemontese da Egidio Perone, medico torinese e suo grande amico.\nInizialmente aggregato alla squadra riserve del club zebrato, esord\u00ec in prima squadra sul finire del campionato 1946-1947, debuttando il 2 marzo 1947 al Comunale di Torino nella \"classica\" persa 1-2 contro il . La prova incolore offerta lo riport\u00f2 temporaneamente tra le riserve; tuttavia il profilarsi di una stagione senza pi\u00f9 obiettivi convinse il tecnico juventino Renato Cesarini a guardare gi\u00e0 alla successiva, sfruttando il finale di campionato per far accumulare esperienza agli elementi pi\u00f9 giovani. L'8 giugno seguente, sul campo del Ferraris di Genova, Boniperti ebbe cos\u00ec una nuova occasione, e alla seconda presenza ufficiale mise a referto i suoi primi gol in maglia bianconera, con una doppietta nel 3-0 alla . Stavolta il giovane calciatore si mise subito in luce, segnando 5 reti in 6 partite di quel suo primo torneo. Conquistato immediatamente un posto nell'undici titolare, l'anno dopo non salt\u00f2 alcuna partita, e schierato da Cesarini stabilmente nel ruolo di centravanti, fu capocannoniere della massima serie con 27 gol, a vent'anni ancora da compiere, davanti ai granata Valentino Mazzola e Guglielmo Gabetto.\nNonostante la fedele militanza in maglia bianconera, in questi anni per un'unica partita Boniperti vest\u00ec eccezionalmente la casacca granata degli storici rivali cittadini, il : ci\u00f2 avvenne il 26 maggio 1949 quando, per rendere omaggio alla squadra del \"Grande Torino\" perita poche settimane prima nella tragedia di Superga, venne organizzata un'amichevole a scopo benefico volta ad aiutare le famiglie delle vittime; nell'occasione una selezione dei migliori giocatori della Serie A dell'epoca, riuniti sotto il nome di \"Torino \"Simbolo\"\", scese in campo contro gli argentini del in una sfida chiusasi in parit\u00e0 sul 2-2.\nAl di l\u00e0 di questo episodio, Boniperti divenne ben presto una \"bandiera\" della Juventus, conquistando con \"Madama\" lo scudetto nel campionato 1949-1950 \u2014 mettendo fine a un digiuno tricolore che in casa bianconera perdurava da ben tre lustri \u2014 e, soprattutto, continuando a segnare con una media impressionante: raggiunse infatti il traguardo delle 100 reti in Serie A prima di compiere ventiquattro anni. Nel corso della stagione 1951-1952 fece suo il secondo titolo italiano; tuttavia, da qui in avanti, l'emergere di competitive rivali, come l' di Skoglund e Lorenzi, il Milan del Gre-No-Li e la di Bernardini, port\u00f2 alla fine del vittorioso ciclo bianconero dei primi anni 1950.\nDal \"Trio Magico\" al ritiro.\nDopo sei anni trascorsi senza successi, nella stagione 1957-1958 Boniperti pot\u00e9 riconquistare il tricolore \u2014 il decimo per la societ\u00e0 bianconera, che da questo momento sar\u00e0 la prima a potersi fregiare della cosiddetta \"stella\" \u2014 grazie a una rinnovata Juventus, nel frattempo ricostruita dall'opera di Umberto Agnelli. Boniperti contribu\u00ec alla rinascita bianconera ricoprendo quel ruolo di mezzala in cui gi\u00e0 da qualche anno brillava, mettendo cos\u00ec al servizio della squadra le sue eccellenti doti tecniche e di visione di gioco e andando a formare un temibile tridente d'attacco con i due neoacquisti estivi della Juventus, il gallese John Charles e l'italo-argentino Omar S\u00edvori: era nato il famoso \"Trio Magico\".\nSeguirono presto il quarto (1959-1960) e il quinto scudetto (1960-1961), in quella che \u00e8 ricordata come una delle squadre pi\u00f9 forti di tutti i tempi. Proprio dopo questi trionfi, nel 1961 Boniperti diede l'addio al calcio, ritirandosi all'et\u00e0 di 33 anni pur essendo ancora in buone condizioni fisiche; la sua ultima partita, il 10 giugno, fu quella contro l'Inter dei ragazzi, schierata per protesta dal presidente Angelo Moratti, nel famoso 9-1 in cui esord\u00ec Sandro Mazzola.\nBoniperti \u00e8 riconosciuto dalla Juventus come il calciatore pi\u00f9 rappresentativo nella storia della societ\u00e0; fino al 30 ottobre 2010 ha detenuto il record di gol in Serie A con la maglia bianconera con 178 reti (superato poi solo da Alessandro Del Piero), mentre sino al 5 febbraio dello stesso anno ha conservato il primato di presenze in massima serie, 445 (superato ancora una volta da Del Piero). In maglia bianconera ha collezionato 469 presenze (443 in A, 13 in Coppa Italia, 9 in Europa e 4 in Coppa Rio), realizzando un totale di 188 reti (178 in A, 1 in Coppa Italia, 3 in Europa e 6 in Coppa Rio).\nNazionale.\nGioc\u00f2 per la prima volta in nazionale A il 9 novembre 1947, sotto la guida di Vittorio Pozzo, chiamato a sostituire il centrattacco granata Guglielmo Gabetto nella sconfitta per 5-1 contro l'. Ritrov\u00f2 l'azzurro dopo due anni, il 22 maggio 1949, poche settimane dopo la tragedia di Superga in cui per\u00ec il \"Grande Torino\"; alla seconda partita ufficiale, ancora contro gli austriaci, a Firenze, segn\u00f2 il suo primo gol in nazionale.\nCon la maglia azzurra non raccolse successi, anche per via dell'impoverimento tecnico che colp\u00ec il calcio italiano all'indomani della sciagura di Superga e che si protrarr\u00e0 per tutto il successivo decennio. In tale contesto, Boniperti divenne uno dei punti fermi su cui rifondare una nazionale orfana del \"blocco granata\", partecipando alle sfortunate avventure al in Brasile e al in Svizzera, mentre nel 1958 l'Italia non riusc\u00ec a qualificarsi alla fase finale. Collezion\u00f2 38 presenze in azzurro con 8 reti \u2014 oltre a 1 presenza e 2 gol con la nazionale B, nel 1950 \u2014, ottenendo i gradi di capitano nel 1952. Si ritir\u00f2 dalla nazionale nel 1960.\n\u00c8 l'unico calciatore ad aver segnato un gol in azzurro in tre decenni differenti, dagli anni 1940 agli anni 1960. Prese inoltre parte, unico italiano invitato, alla prestigiosa sfida tra e Resto d'Europa giocata il 21 ottobre 1953 al Wembley Stadium di Londra, in cui si mise in mostra nelle file dei \u00abcontinentali\u00bb realizzando una doppietta nel 4-4 finale.\nDirigente.\nPoco dopo il suo ritiro dall'attivit\u00e0 agonistica, Boniperti fu subito chiamato dalla famiglia Agnelli a ricoprire un ruolo dirigenziale all'interno della societ\u00e0 juventina. Successivamente venne nominato presidente, carica mantenuta dal 1971 al 1990; inizialmente affiancato da Italo Allodi, dal 1973 Boniperti assunse di fatto l'intero comando del club per affrontare la crisi di risultati del calcio italiano negli anni 1970, soprattutto a livello internazionale.\nPer ribaltare la situazione, Boniperti elabor\u00f2 un progetto a lungo termine gestito con rinnovati criteri industriali, caratterizzato dall'introduzione e successiva applicazione della \"zona mista\", schema tattico che coniugava efficacemente i concetti del calcio totale olandese con il classico catenaccio italico; dal graduale inserimento in prima squadra di giovani calciatori cresciuti nel settore giovanile juventino, quali Giuseppe Furino, Roberto Bettega e Paolo Rossi, assieme all'arruolamento di alcune delle migliori promesse provenienti da altri club di Serie A, quali Gaetano Scirea, Antonio Cabrini, Claudio Gentile, Marco Tardelli e Franco Causio, e dalla ferrea disciplina anche d'immagine imposta alla squadra, basata su quella richiesta durante l'attivit\u00e0 agonistica.\nCi\u00f2 diede inizio al periodo di successi pi\u00f9 duraturo nella storia del calcio italiano, principalmente sotto la guida decennale di Giovanni Trapattoni (1976-1986), che arricchir\u00e0 considerevolmente il palmar\u00e8s del club: nove scudetti, due Coppe Italia, una Coppa Intercontinentale, una Coppa dei Campioni, una Coppa delle Coppe, una Supercoppa UEFA e una Coppa UEFA \u2014 quest'ultima il primo trofeo confederale della formazione piemontese \u2014, facendo al contempo di Boniperti il dirigente pi\u00f9 titolato nell'intera storia del calcio nazionale. Un ciclo di trionfi, questo, che aprir\u00e0 un lungo periodo aureo al campionato di Serie A \u2014 a partire dalla cosiddetta \u00abriapertura delle frontiere\u00bb, con il ritorno al tesseramento di giocatori provenienti dai campionati esteri, a partire dalla stagione 1980-1981, e la successiva vittoria della rappresentativa italiana al \u2014, durato sino alla fine del II millennio.\nContemporaneamente al calcio, alla fine degli anni 1970 gli Agnelli gli affidarono con successo anche la gestione della Sisport, la societ\u00e0 polisportiva del Gruppo Fiat. Dapprima come amministratore delegato e poi come presidente, in quegli anni Boniperti port\u00f2 la Sisport ai vertici nazionali e internazionali grazie ad atleti quali Maurizio Damilano, Gabriella Dorio, Pietro Mennea e Sara Simeoni, tutti campioni olimpici.\nNel febbraio del 1990, dopo diciannove anni, Boniperti rassegn\u00f2 le dimissioni da presidente della Juventus, venendo sostituito da Vittorio Caissotti di Chiusano. Alla fine dello stesso mese venne nominato dal presidente della FIGC, Antonio Matarrese, capo delegazione della nazionale al , chiusi dagli azzurri al terzo posto. L'anno successivo fu richiamato alla Juventus dalla famiglia Agnelli, assumendo l'incarico di amministratore delegato con pieni poteri, ruolo che mantenne fino al 1994; in quel periodo la squadra centr\u00f2 la vittoria della terza Coppa UEFA della sua storia, la seconda sotto il mandato di Boniperti.\nNell'estate del 2006, dopo il coinvolgimento della Juventus nello scandalo \"Calciopoli\", Boniperti venne richiamato dalla famiglia Agnelli per seguire l'opera di ricostruzione della societ\u00e0; da allora e fino alla morte ricopr\u00ec la carica di presidente onorario del club, assieme a Franzo Grande Stevens."}
{"id": "247898", "revid": "198277", "url": "https://it.wikipedia.org/wiki?curid=247898", "title": "Felice Borel", "text": "Biografia.\nSoprannominato \"Farfallino\", era figlio di Ernesto e fratello minore di Aldo Giuseppe, anche loro calciatori; per distinguerlo da questo ultimo, negli almanacchi calcistici viene segnalato come Borel II. Era figlio di commercianti di Nizza Marittima e aveva frequentato il liceo classico.\nCaratteristiche tecniche.\nEra un centravanti dallo spiccato senso del gol, distintosi inoltre per le qualit\u00e0 tecniche e l'abilit\u00e0 nello sfuggire alla marcatura dei difensori avversari. La sua carriera fu in gran parte condizionata dagli infortuni, ascrivibili alla fragilit\u00e0 fisica.\nCarriera.\nGiocatore.\nClub.\nEsord\u00ec in Serie A con la appena diciottenne, il 2 ottobre 1932, in occasione di una sconfitta con il . Dal 1932 al 1935 contribu\u00ec alla vittoria di 3 Scudetti consecutivi, laureandosi capocannoniere nelle stagioni 1932-33 (con 29 gol in 28 presenze) e 1933-34: nel primo caso il numero di reti fu superiore agli incontri disputati, stabilendo un record che soltanto Christian Vieri riusc\u00ec ad eguagliare settant'anni dopo con 24 centri in 23 apparizioni. Risult\u00f2 inoltre il calciatore pi\u00f9 giovane a vincere la classifica dei marcatori, primato tuttora resistente.\nPur vivendo da protagonista il \"Quinquennio d'oro\" bianconero, il suo apporto venne limitato dai numerosi infortuni. Dopo una sola stagione al fece rientro alla \"Vecchia Signora\", militandovi sino al 1946. Concluse poi la carriera difendendo i colori dell' e del Napoli, in quest'ultimo caso in Serie B, per ritirarsi nel 1949.\nNazionale.\nDisput\u00f2 3 gare con la nazionale italiana, segnando un gol \u2014 peraltro al debutto \u2014 contro l'. Partecip\u00f2 al come riserva del bolognese Angelo Schiavio, scendendo in campo nella ripetizione dei quarti di finale con la .\nConta inoltre 5 presenze e 3 reti con la nazionale B.\nAllenatore.\nCome allenatore-giocatore diresse la Juventus, per conto della quale scopr\u00ec Giampiero Boniperti, l'Alessandria e il Napoli; allen\u00f2 poi la in IV Serie. Da direttore tecnico affianc\u00f2 dapprima brevemente Luigi Bertolini alla guida del Cenisia, all'epoca la \"terza squadra\" di Torino militante in IV Serie, nel 1954, e poi Carmelo Di Bella sulla panchina del nel campionato cadetto del 1958-1959. Ha inoltre guidato la , subentrando in corsa a Cesare Nay durante il campionato di Serie C della stagione 1966-1967, e avuto un'esperienza in Canada.\nDopo il ritiro.\nFu anche giornalista aiutando vari colleghi nelle interviste, oltrech\u00e9 osservatore, dirigente e \"general manager\" per Umberto Agnelli; spinse inoltre per la creazione di una scuola calcio a Finale Ligure, la citt\u00e0 dove visse per lungo tempo e dove fu sepolto, scuola che prese il suo nome. Mor\u00ec il 21 febbraio 1993, ultimo superstite della nazionale campione del mondo nel 1934; ai suoi funerali, svoltisi prima a Torino e poi a Finale Ligure, assistettero numerose persone, tra cui le squadre di Juventus e Torino nonch\u00e9 la formazione locale finalese.\nDall'ottobre 1997 lo stadio comunale di Finale Ligure \u00e8 intitolato alla sua memoria."}
{"id": "247899", "revid": "1272592", "url": "https://it.wikipedia.org/wiki?curid=247899", "title": "Lorenzo Buffon", "text": "Vincitore di cinque campionati di Serie A, \u00e8 considerato uno dei migliori portieri nella storia del calcio italiano. Insieme al portiere Lev Yashin , \u00e8 stato scelto per rappresentare la squadra FIFA All-Star negli anni '60.\nBiografia.\nNato a Majano in provincia di Udine.\n\u00c8 cugino di secondo grado del nonno di Gianluigi Buffon, nonch\u00e9 cugino di primo grado di Armando Buffon, portiere attivo negli anni 1960 e 1970. Anche suo padre Alessandro aveva giocato come portiere al Latisana e al Saint-Etienne negli anni '30 e '40.\nNelle cronache sportive (e non) degli anni cinquanta \u00e8 rimasta memorabile la sua rivalit\u00e0 con un altro quotato portiere della medesima epoca, Giorgio Ghezzi, soprattutto perch\u00e9 entrambi beniamini della piazza milanese.\nNel 1958 spos\u00f2 Edy Campagnoli, la valletta televisiva che affiancava Mike Bongiorno nella presentazione di \"Lascia o raddoppia?\". Successivamente divorzieranno.\nVive a Latisana, dove continua a rimanere in collegamento con il mondo del calcio, svolgendo il ruolo di selezionatore di talenti per il settore giovanile del Milan.\nCaratteristiche tecniche.\nPortiere noto principalmente per l'abilit\u00e0 tra i pali, Buffon spiccava in tal senso grazie alla capacit\u00e0 di coniugare efficacia e spettacolarit\u00e0 negli interventi, mostrando altres\u00ec un buon senso del piazzamento.Aveva mani prensili, era soprannominato \"Tenaglia.\" Nonostante la sua reputazione di portiere generalmente solido e di livello mondiale, \u00e8 stato anche occasionalmente criticato nel corso della sua carriera per essere incoerente e per la sua mentalit\u00e0, nonch\u00e9 per aver lasciato che la sua mentalit\u00e0 influisse a volte sulle sue prestazioni.\nCarriera.\nClub.\nCresciuto calcisticamente nella Latisana Calcio, arriv\u00f2 la chiamata nel 1948 da parte della Portogruarese in Promozione, ha esordito in Serie A giovanissimo con il Milan contro la Sampdoria vincendo 5-1 il 15 gennaio del 1950. Nel campionato 1949-1950, diventando presto titolare e conquistando l'anno seguente il suo primo titolo italiano. Divent\u00f2 cos\u00ec il portiere del grande Milan degli anni cinquanta, reso famoso dal trio Gre-No-Li. Affermatosi come pilastro della squadra, conquist\u00f2 anche gli scudetti nelle stagioni 1954-1955, 1956-1957 e 1958-1959.\nPassato al Genoa nel 1959 con lo scambio con Giorgio Ghezzi, esordendo contro l'Udinese l'8 novembre 1959 finita per 2-2. Concluder\u00e0 al 18\u00b0 posto retrocesso in Serie B.Torner\u00e0 a Milano, stavolta all'Inter, nella stagione 1960-61 dove rest\u00f2 per tre stagioni, disputando 79 incontri. Fu anche chioccia di Giacinto Facchetti. A causa di frequenti infortuni muscolari fu spesso sostituito dal secondo portiere, l'anziano ma celebre Ottavio Bugatti. Nella stagione 1962-63 dopo la partita contro l'Atalanta, persa dai neroazzurri per 1-0 contro l'Atalanta (disputatasi il 3 Marzo del 1963) al '5 minuto del primo tempo da Nielsen, Moratti entr\u00f2 in spogliatoio e prese il comando della situazione preferendo Ottavio Bugatti a Buffon. Nonostante ci\u00f2, ebbe modo di vincere nel 1963 un altro scudetto, aprendo di fatto il ciclo della Grande Inter.\nPass\u00f2 quindi alla , con Giuliano Sarti che comp\u00ec il percorso inverso trasferendosi all'Inter. Chiuso dal giovane emergente Enrico Albertosi, disput\u00f2 solamente l'ultima partita di campionato contro il Bari persa 2-0. Nel 1965 pass\u00f2 all'Ivrea in Serie C disputando 11 partite. A fine stagione passer\u00e0 al Martina Franca dove ci rimarr\u00e0 fino al 1969, concludendo la sua carriera a 40 anni.\nAllenatore.\nAllener\u00e0 per pochi mesi alla guida del Sant'Angelo subentrando a Carlo Soldo nel 1978 in Serie C chiudendo la stagione al 15\u00ba posto retrocesso in Serie C2.\nNazionale.\nIl 9 novembre 1958 ottenne la prima convocazione nella nazionale A, dopo aver giocato in precedenza nella nazionale B e nella nazionale giovanile. In seguito disput\u00f2 da titolare il (unico giocatore dell'Inter a essere convocato), ma dopo la deludente spedizione perse il posto in azzurro, a vantaggio di Giuliano Sarti ed Enrico Albertosi. In maglia azzurra conta 15 presenze, 6 delle quali da capitano.\nPrima di essere convocato nella Nazionale italiana, nel 1955 fu inoltre chiamato dalla FIFA a difendere la porta del Resto d'Europa, in un'amichevole contro la Gran Bretagna disputatasi a Belfast e conclusasi 4-1 per Buffon e compagni; prima di allora, l'unico portiere italiano convocato per un incontro del genere era stato Aldo Olivieri."}
{"id": "247903", "revid": "1872303", "url": "https://it.wikipedia.org/wiki?curid=247903", "title": "Arminio", "text": "Arminio \u00e8 noto per aver tradito e in seguito sconfitto l'esercito romano nella battaglia della foresta di Teutoburgo, quando a capo di una coalizione di trib\u00f9 germaniche annient\u00f2, con astuzia e inganno, tradendo la fiducia dei Romani, tre intere legioni comandate da Publio Quintilio Varo, difendendo cos\u00ec l'indipendenza dei Germani, minacciata da Roma all'apice della sua potenza.\nIl nome di Arminio \u00e8 una variante latinizzata di quello germanico \"Irmin\", \"grande\" (confronta Herminones). Il nome Hermann (cio\u00e8 \"uomo dell'esercito\" o \"guerriero\") fu utilizzato nel mondo germanico come equivalente di Arminio al tempo della Riforma protestante di Martin Lutero, che voleva farne un simbolo della lotta dei popoli germanici contro Roma.\nBiografia.\nNegli eserciti imperiali (5-7).\nArminio, nato nel 18 a.C. o nel 17 a.C., era figlio del capo cherusco Segimero: viene descritto come un combattente valoroso, rapido nel decidere ed ingegnoso, ma anche perfido e profondamente anti-romano.\nSpos\u00f2 Thusnelda, principessa germanica figlia di Segeste, con cui ebbe un figlio, Tumelico. Ebbe come fratello Flavus, che milit\u00f2 fedelmente sotto le insegne romane.\nServ\u00ec nell'esercito romano, prima probabilmente sotto Tiberio in Germania durante la campagna del 5, pi\u00f9 tardi, secondo le fonti storiografiche latine, trasferito in Pannonia, come luogotenente di reparti di cavalleria, collabor\u00f2 alle operazioni militari dei Romani, durante i primi due anni della rivolta dalmato pannonica, guidando un contingente di truppe ausiliarie cherusce.\nArminio e Publio Quintilio Varo (7-9).\nOttenuta anche la cittadinanza romana, , con il nome di Gaio Giulio Arminio, torn\u00f2 nella Germania settentrionale, dove i Romani avevano conquistato i territori compresi tra il fiume Reno ed Elba, posti sotto l'allora governatore provinciale romano, Publio Quintilio Varo.\nArminio inizi\u00f2 a complottare per unire sotto la sua guida diverse trib\u00f9 di Germani ed impedire ai romani di realizzare i loro progetti. Tuttavia mentre di nascosto creava una coalizione anti romana, Arminio mantenne il suo incarico di ufficiale della Legione e da cittadino romano ottenne la piena fiducia di Varo, che si fid\u00f2 pienamente di Arminio per la campagna militare che stava seguendo, ignorando le accuse di tradimento formulate nei suoi confronti dai romani e promuovendolo a suo consigliere militare.\nNel 9, a capo di una coalizione formata da Cherusci, Marsi, Catti e Bructeri, il venticinquenne Arminio guid\u00f2, come capo della cavalleria ausiliaria germanica delle legioni, ma poi a tradimento attacc\u00f2 e distrusse l'esercito di Varo (circa 20.000 uomini) nella foresta di Teutoburgo nei pressi della collina di Kalkriese, circa 20 chilometri a nord-est di Osnabr\u00fcck. Praticamente Arminio attir\u00f2 le tre legioni romane, mediante falsi informatori, nella trappola che egli stesso aveva preparato.\nEd infatti nell'agguato di Teutoburgo i legionari romani non furono neppure schierati in assetto di combattimento ma, contro tutte le regole romane, furono fatti proseguire, dentro un territorio ostile, in semplice assetto di marcia ed affardellati. La maggior parte dei legionari fu uccisa senza potersi schierare n\u00e9 difendere, con lo stesso Varo che si tolse da solo la vita, mentre i germani si lasciarono andare ad orribili atrocit\u00e0, tanto che le testimonianze dei pochi sopravvissuti parlarono di torture e mutilazioni perpetrate sui legionari catturati.\nArminio e Germanico (14-16).\nNegli anni 14-16 le forze romane, guidate da Germanico, penetrarono profondamente in Germania, devastandone i territori ed infliggendo una pesante sconfitta ad Arminio e alle sue trib\u00f9 alleate.\nNel 16 Germanico, infatti, nel corso del suo ultimo anno di campagne, riusc\u00ec a battere pesantemente Arminio nel corso di due battaglie presso il fiume Weser: prima nella piana di Idistaviso e poco dopo, quasi fosse la continuazione naturale della prima, poco lontano di fronte al \"Vallo degli Angrivari\".\nIl capo cherusco, ormai battuto pesantemente, probabilmente disper\u00f2 sul futuro della sua Germania libera, ma Germanico venne richiamato al termine di quest'anno dal padre adottivo, l'imperatore Tiberio, che ritenne opportuno rinunciare a nuovi ma dispendiosi piani di conquista nei territori dei Germani, fissando sul Reno il confine tra l'Impero e i barbari, cos\u00ec come gi\u00e0 stabilito da Augusto.\nDurante le operazioni di questi due anni di guerra, i romani recuperarono le insegne militari di due delle tre legioni che erano state massacrate a Teutoburgo. La terza insegna fu recuperata in seguito, al tempo dell'imperatore Claudio, fratello di Germanico.\nFu forse la gelosia che spinse Tiberio ad affidare al figlio adottivo, Germanico, uno speciale compito in Oriente, in modo da allontanarlo ulteriormente da Roma. E cos\u00ec, dopo aver concesso allo stesso il trionfo, il 26 maggio del 17, gli affid\u00f2 il nuovo comando speciale in Oriente. Si racconta che nel trionfo sfilarono come prigionieri di guerra anche la moglie e il figlio di Arminio, Thusnelda e Tumelico, e Segimundo, il fratello di lei, davanti allo stesso imperatore Tiberio ed al padre della donna, Segeste.\nArminio e Maroboduo (17-18).\nUna volta che i Romani si ritirarono, scoppi\u00f2 la guerra tra Arminio e Maroboduo, l'altro potente capo germanico dell'epoca, re dei Marcomanni federati di Roma (che erano stanziati nell'odierna Boemia). I due eserciti si scontrarono in una battaglia campale in cui Arminio riusc\u00ec a battere le truppe alleate del re rivale marcomanno, il quale fu costretto a rifugiarsi a Ravenna, chiedendo asilo politico allo stesso imperatore romano Tiberio.\nMorte (19-21).\nNel 19 oppure nel 21, Arminio fu assassinato dai suoi sudditi, che temevano il suo crescente potere: "}
{"id": "247905", "revid": "729019", "url": "https://it.wikipedia.org/wiki?curid=247905", "title": "Narsete", "text": "Eunuco di origine armena, \u00e8 meglio noto per aver portato a termine la conquista dell'Italia avviata da Belisario sotto Giustiniano, sconfiggendo gli ultimi re goti Totila e Teia e i Franchi. Dopo la conquista dell'Italia (553), Narsete la govern\u00f2 per conto dell'Imperatore, ma le proteste dei Romani persuasero l'Augusto Giustino II, successore di Giustiniano, a rimuoverlo dal governo dell'Italia, sostituendolo con Longino. La notizia, fornitaci dalle fonti primarie, secondo cui Narsete avrebbe per ripicca invitato i Longobardi in Italia \u00e8 considerata dalla storiografia moderna inattendibile.\nBiografia.\nI primi anni.\nNarsete nacque nel tardo V secolo in territorio persiano da una famiglia della ricca nobilt\u00e0 armena, ma fu cresciuto alla corte di Costantinopoli, dove da eunuco fu istruito come servitore al palazzo imperiale. Acquis\u00ec grande influenza alla corte di Giustiniano I grazie al favore di Teodora. In breve tempo ebbe riconoscimenti nella gerarchia imperiale, raggiungendo la posizione di \"sacellarius\" (amministratore del tesoro fiscale) e \"primicerius sacri cubiculi\" nel 530-531. Per le sue capacit\u00e0 diplomatiche gli fu dato il compito di convincere i soldati persiani ad unirsi ai Bizantini: in questo modo, nel 530, convinse Narsete Persarmeno e Arazio, a passare dalla parte bizantina. Nel 531 divenne uno \"spatharius\" e in seguito (intorno al 537 o 538) fu promosso a \"praepositus sacri cubiculi\" (responsabile della camera da letto dell'imperatore); fu anche cubicolario. Diverse fonti gli attribuiscono la carica di \"chartularius\" in quanto, come ha dimostrato Stein, il \"primicerius sacri cubiculi\" era uno dei tre \"chartularii sacri cubiculi\".\nLa rivolta di Nika.\nNarsete era a Costantinopoli quando alle idi di gennaio del 532 scoppi\u00f2 una rivolta nella capitale, la rivolta di Nika, in cui le due fazioni dell'Ippodromo, i Verdi e gli Azzurri, tentarono di rovesciare con la violenza l'Imperatore Giustiniano e di porre sul trono Ipazio, nipote dell'ex Imperatore Anastasio.\nGiustiniano aveva gi\u00e0 pronte le navi per fuggire dalla capitale, ma fu fermato da Teodora che gli ramment\u00f2 che il trono \u00e8 un glorioso sudario, ridandogli coraggio. L'Imperatore affid\u00f2 quindi a Narsete il compito di dividere le due fazioni a Costantinopoli, mentre Belisario e Mundo ebbero l'incarico di sedare la rivolta con le armi: il 18 gennaio del 532 Narsete corruppe gli Azzurri con del denaro facendo inoltre notare loro che l'Imperatore Giustiniano li aveva sempre protetti, mentre Ipazio, l'usurpatore che intendevano innalzare al trono, avrebbe favorito i Verdi; forse per il denaro, forse per l'abile mossa diplomatica, gli Azzurri abbandonarono i Verdi e ritornarono fedeli a Giustiniano. Nella stessa giornata l'esercito di Belisario e Mundo represse con successo la rivolta; all'attacco contro la folla di ribelli assembrata all'ippodromo di Costantinopoli prese parte lo stesso Narsete, presumibilmente in qualit\u00e0 di comandante dei \"spatharo-cubicularii\" (guardia eunuca). Fu cos\u00ec che Narsete contribu\u00ec, insieme a Belisario e Mundo, a salvare il trono a Giustiniano.\nGuerra per la chiesa d'Egitto.\nNel 535 intraprese un'altra delicata missione, questa volta per Teodora. Lo scopo era giungere ad Alessandria d'Egitto per rimettere a capo della cristianit\u00e0 egizia il vescovo monofisita Teodosio ed esiliare il suo rivale (di fede ortodossa) Gaiano; alla testa di uomini Narsete riusc\u00ec in 104 giorni a vincere i sostenitori di Gaiano e a restaurare Teodosio sul trono patriarcale. Tuttavia i ribelli non si diedero per vinti e organizzarono una nuova rivolta. Per sedici mesi Narsete rimase ad Alessandria conducendo una guerra civile contro i ribelli e venendo costretto addirittura in un'occasione a incendiare parte della citt\u00e0. Nell'autunno del 536 Teodosio, a causa dei disordini, decise di ritornare a Costantinopoli lasciando Alessandria presumibilmente insieme a Narsete.\nNel 537 Teodosio, essendosi rifiutato di accettare il credo di Calcedonia, venne rimosso dal trono patriarcale e spedito in esilio a Derkos in Tracia; al suo posto venne eletto al soglio patriarcale un monaco calcedoniano, Paolo; per la prima volta in cinquant'anni il patriarca di Alessandria non era monofisita. Da quest'atto segu\u00ec la definitiva separazione delle due linee patriarcali, copta ed ortodossa, rendendo permanente lo scisma tra le due Chiese.\nLa prima campagna in Italia.\nNel 538, a sessant'anni, Narsete ebbe il comando dei rinforzi che vennero inviati dall'imperatore in Italia, che ammontavano a mercenari Eruli e soldati bizantini. Narsete and\u00f2 subito in attrito con Belisario, il generalissimo (\"strategos autokrator\") a cui Giustiniano aveva affidato il comando delle operazioni belliche in Italia. Narsete insistette con Belisario affinch\u00e9 procedesse a salvare il generale e amico Giovanni nipote di Vitaliano, assediato dai Goti a Rimini, ma il generalissimo era contrario a liberare Rimini dall'assedio senza prima aver espugnato Osimo, in quanto temeva un attacco alle spalle da parte della sua guarnigione, e inoltre provava rancore contro Giovanni, il quale aveva in precedenza disobbedito ai suoi ordini, e avrebbe preferito abbandonarlo al suo destino. Alla fine Belisario cedette alle pressioni di Narsete, e l'esercito bizantino marci\u00f2 in direzione di Rimini, che venne liberata dall'assedio goto. Le truppe di Vitige furono costrette a ritirarsi a Ravenna.\nIl salvataggio di Giovanni, tuttavia, non pose fine ai contrasti tra Belisario e Narsete, dovuti a visioni strategiche antitetiche: Belisario basava la sua strategia sulla guerra di posizione, volta alla conquista delle fortezze una a una per non correre il rischio di lasciarsi eserciti ostili alle spalle e sul loro uso per attuare una guerra di logoramento cercando di evitare il pi\u00f9 possibile uno scontro in campo aperto, mentre invece Narsete privilegiava la guerra di movimento. La strategia di Narsete era peraltro condivisa da altri generali, che presero subito le parti dell'eunuco. Secondo Procopio di Cesarea una parte consistente dell'esercito bizantino (almeno soldati), costituita dagli Eruli e dalle truppe di Giustino, di Giovanni, di Arazio e di Narsete Persarmeno, spron\u00f2 Narsete a non accettare la superiore autorit\u00e0 di Belisario, ritenendo vergognoso il fatto che un funzionario ben addentro nei segreti di corte dovesse non comandare ma obbedire a un altro condottiero: espressero il desiderio che il merito e la gloria della riconquista dell'Italia non spettasse interamente a Belisario ma anche e soprattutto a Narsete, e sostennero che senza di lui il generalissimo non sarebbe riuscito a combinare alcunch\u00e9 di rilievo, essendosi privato di gran parte delle truppe per metterle a presidio delle citt\u00e0 conquistate.\nBen presto il contrasto tra i due divenne evidente: Belisario era intenzionato ad intraprendere l'assedio di Urbino e di Osimo e al contempo inviare delle truppe a liberare Milano dall'assedio goto, mentre Narsete riteneva pi\u00f9 vantaggioso dare la priorit\u00e0 alla conquista dell'Emilia, in modo da minacciare da vicino la stessa Ravenna, capitale dei Goti. Il generalissimo, nel tentativo di riaffermare la propria autorit\u00e0 suprema, lesse alle truppe una lettera dell'Imperatore nella quale veniva ribadito che Narsete non era stato inviato in Italia per capitanare gli eserciti, spettando questo compito al generalissimo Belisario, al quale tutti avrebbero dovuto obbedire nell'interesse dello stato; Narsete, tuttavia, prese a pretesto il passaggio della lettera di Giustiniano nel quale veniva affermato che \u00ab\u00e8 dovere di voi tutti obbedirgli nell'interesse del nostro stato\u00bb (\u03b1\u1f50\u03c4\u1ff7 \u03c4\u03b5 \u1f51\u03bc\u1fb6\u03c2 \u1f15\u03c0\u03b5\u03c3\u03b8\u03b1\u03b9 \u1f05\u03c0\u03b1\u03bd\u03c4\u03b1\u03c2 \u1f10\u03c0\u1f76 \u03c4\u1ff7 \u03c3\u03c5\u03bc\u03c6\u03ad\u03c1\u03bf\u03bd\u03c4\u03b9 \u03c4\u1fc7 \u1f21\u03bc\u03b5\u03c4\u03ad\u03c1\u1fb3 \u03c0\u03bf\u03bb\u03b9\u03c4\u03b5\u03af\u1fb3 \u03c0\u03c1\u03bf\u03c3\u03ae\u03ba\u03b5\u03b9) per disobbedire agli ordini di Belisario qualora ritenesse che questi non stesse agendo negli interessi dell'Impero. Convinto di agire a vantaggio dell'Impero, l'eunuco abbandon\u00f2 l'assedio di Urbino con i soldati a lui fedeli dirigendosi in Emilia: dopo una sosta a Rimini, Narsete invi\u00f2 Giovanni con un esercito ad assediare Cesena, ma l'assalto alle mura fu respinto con perdite ingenti e l'assedio venne levato; in compenso le truppe di Narsete riuscirono a impadronirsi di Imola e del resto dell'Emilia. Tuttavia le divisioni nell'esercito, con una fazione dalla parte di Belisario e un'altra dalla parte di Narsete, nel complesso resero pi\u00f9 difficoltosa la conquista dell'Italia e agevolarono, peraltro, l'espugnazione e la distruzione di Milano da parte gota; difatti i soldati si rifiutarono di seguire l'ordine impartito da Belisario di soccorrere Milano se non fosse giunta anche l'esplicita autorizzazione di Narsete, e ci\u00f2 ritard\u00f2 i tempi impedendo ai rinforzi di arrivare in tempo. Dopo la caduta di Milano l'imperatore, comprendendo come fosse deleteria la rivalit\u00e0 tra i due generali, decise di richiamare Narsete a Costantinopoli, ridando cos\u00ec a Belisario il completo controllo dell'esercito.\nIntrighi a Costantinopoli.\nNel 541 Narsete prese parte attiva al tranello ordito da Antonina - moglie di Belisario - e dall'Imperatrice Teodora ai danni del prefetto del pretorio d'Oriente, Giovanni di Cappadocia, da esse detestato.\nAntonina aveva convinto Giovanni a partecipare a una congiura contro Giustiniano per prendere il potere e i due si erano messi d'accordo di incontrarsi a Rufiniane (propriet\u00e0 privata di Belisario nei pressi di Calcedonia) a una certa ora. Antonina, tuttavia, inform\u00f2 Teodora che inform\u00f2 a sua volta l'Imperatore; quest'ultimo invi\u00f2 Narsete e Marcello con alcuni soldati ad assistere di nascosto all'incontro. Antonina si rec\u00f2 sul posto con Narsete e Marcello, che dovevano ascoltare la conversazione nascosti con alcuni soldati dietro un muro. La donna, come previsto, si incontr\u00f2 con Giovanni a mezzanotte. Quando Narsete e Marcello ebbero la conferma che Giovanni stava ordendo una congiura contro l'Imperatore, gli balzarono addosso per ucciderlo ma Giovanni riusc\u00ec a sfuggire grazie all'intervento delle sue guardie del corpo che ferirono Marcello. Alla fine per\u00f2 non riusc\u00ec ad evitare la condanna da parte di Giustiniano: costretto a farsi monaco, venne esiliato in Egitto e privato di tutte le sue propriet\u00e0.\nLa seconda campagna in Italia.\nCampagne contro i Goti (552-553).\nNel 545 Narsete convinse nuovamente i capi degli Eruli a portare i loro uomini in Italia. Durante la missione si imbatt\u00e9 in un barbaro appartenente alla trib\u00f9 degli Anti che millantava di essere il generale bizantino Chilbudio e, dopo averlo interrogato, si accorse che si trattava di un impostore, malgrado quest'ultimo, essendosi ben documentato su Chibuldio e conoscendo bene il latino, recitasse bene la sua parte; dopo averlo imprigionato, riusc\u00ec a costringerlo a confessare l'inganno e lo port\u00f2 con s\u00e9 a Costantinopoli.\nLa sua grande occasione venne nel 551. Belisario era stato richiamato a Costantinopoli senza essere riuscito a stabilizzare la posizione militare bizantina nella penisola e l'Imperatore Giustiniano aveva deciso di inviare suo cugino Germano con un esercito per sconfiggere i Goti, ma costui mor\u00ec a Serdica prima di poter muovere verso l'Italia. Narsete fu quindi nominato generalissimo ed inviato al suo posto. Narsete, che prima di partire aveva preteso di essere dotato degli uomini e del denaro necessario per concludere la guerra, radun\u00f2 un esercito imponente, senza farsi molti scrupoli di arruolare con generosi donativi barbari Unni, Gepidi, Eruli, Longobardi e Persiani fra le sue schiere; l'esercito di Narsete radunatosi a Salona arriv\u00f2 quindi a comprendere all'incirca uomini.\nNarsete aveva una visione strategica molto chiara, che gi\u00e0 aveva cercato di attuare nella prima campagna, e che peraltro condivideva con il generale suo sottoposto Giovanni nipote di Vitaliano (il quale gli diede validi consigli durante la guerra): in una sorta di anticipazione della \"guerra lampo\" o di movimento, cercava lo scontro risolutore in campo aperto con il nemico trascurando gli obiettivi secondari. Il raduno delle truppe e gli altri preparativi impegnarono Narsete nei Balcani; egli non arriv\u00f2 a Ravenna prima del giugno del 552.\nNell'aprile del 552 Narsete lasci\u00f2 Salona per dirigersi alla volta di Ravenna, ma l'opposizione dei Franchi - che controllavano alcune fortezze nelle Venezie e che non avevano dato il permesso ai Bizantini di passare - e dei Goti - che avevano sbarrato la strada per Ravenna - lo costrinsero a marciare attraverso le paludi, con l'appoggio logistico della flotta che procedeva via mare in parallelo; questa decisione fu presa su consiglio dell'amico Giovanni. Giunto a Ravenna il 9 giugno, venne qui raggiunto da altri due generali, Giustino e Valeriano. Dopo una sosta di nove giorni, Narsete lasci\u00f2 Ravenna dopo aver ricevuto una lettera di sfida dal goto Usdrila, che era stato posto da Totila a capo della guarnigione di \"Ariminium\" (Rimini). Narsete si diresse verso \"Ariminium\" , ma scopr\u00ec che il ponte che permetteva di attraversare il fiume Marecchia era stato danneggiato dai Goti, rendendone arduo il passaggio ed esponendo l'esercito bizantino a un possibile attacco nemico; tuttavia Usdrila, durante una sortita, fu ucciso dagli Eruli e la guarnigione nemica, dopo la morte del loro comandante, evit\u00f2 di tramare ulteriori insidie consentendo agli Imperiali di attraversare il fiume indisturbati. Narsete, in accordo con la sua strategia, rinunci\u00f2 all'assedio di Rimini, ritenendola un obiettivo secondario, e successivamente marci\u00f2 lungo la costa non potendo passare per la Via Flaminia, controllata dal nemico. Il suo obbiettivo era confrontarsi direttamente con Totila e vincerlo.\nA \"Busta Gallorum\" (identificata con Tagina), Narsete, giunto a tredici miglia di distanza dagli accampamenti di Totila, invi\u00f2 al re goto dei messi o per far pace o per stabilire il giorno della battaglia; Totila stabil\u00ec che la battaglia ci sarebbe stata otto giorni dopo ma Narsete, non fidandosi del nemico, avvert\u00ec le sue truppe di tenersi pronti per la battaglia per il giorno seguente; Narsete ebbe ragione: infatti i Goti giunsero con sette giorni di anticipo rispetto ai termini pattuiti.\nLo schieramento bizantino vedeva nell'ala sinistra Narsete stesso con le sue guardie del corpo, Giovanni, le migliori truppe bizantine e gli Unni; al centro i federati barbari, in particolare longobardi, che ricevettero l'ordine di smontare da cavallo e combattere appiedati - in modo da prevenire una loro eventuale fuga; nell'ala destra, infine, il resto delle truppe. Lungo le due ali di cavalleria, Narsete pose arcieri appiedati, per parte, che si disposero, poco prima della battaglia, a semicerchio. I Goti schierarono invece la cavalleria davanti e la fanteria dietro Totila, infatti, contava sulla carica dei suoi cavalieri ostrogoti, che sperava sfondassero le linee nemiche, evitando cos\u00ec un combattimento a distanza. L'inizio della battaglia venne tuttavia rinviato dal temporeggiare di Totila che, in attesa di rinforzi, cercava di guadagnare tempo proponendo a Narsete di negoziare, cosa che il generale bizantino rifiut\u00f2, avendo compreso le ragioni dell'avversario. La battaglia inizi\u00f2 con la carica della cavalleria ostrogota di Totila che tent\u00f2 di sfondare le linee nemiche ma si trov\u00f2 sotto il tiro degli arcieri bizantini disposti a semicerchio che massacrarono un gran numero di Goti, i superstiti tentarono la fuga travolgendo la propria fanteria. Anche Totila tent\u00f2 la fuga ma venne raggiunto ed ucciso da un ufficiale bizantino. Grazie ad un uso sapiente della fanteria e degli arcieri, la battaglia si concluse dunque con la vittoria bizantina e l'uccisione di Totila (giugno 552). La notizia della vittoria di \"Busta Gallorum\" raggiunse Costantinopoli nell'agosto dello stesso anno.\nDopo la vittoria Narsete conged\u00f2 i guerrieri mercenari longobardi al suo seguito, perch\u00e9 si abbandonavano al saccheggio delle citt\u00e0, affrettandosi quindi a rispedirli alle loro sedi, non prima per\u00f2 di aver ordinato al generale Valeriano e al nipote di lui Damiano di vigilare affinch\u00e9, durante il loro ritorno in Pannonia, non commettessero atti iniqui. Mentre gli Ostrogoti eleggevano a Pavia un nuovo re, Teia, gli imperiali si reimpadronivano di Narni, Perugia e Spoleto, per poi assediare Roma. Grazie a una sortita di Dagisteo, i Bizantini riuscirono infine a costringere alla resa i Goti che ancora occupavano la citt\u00e0 (luglio 552).\nMentre i Bizantini si impadronivano anche di Porto e Petra Pertusa, Teia tent\u00f2 senza successo di stringere un'alleanza con i Franchi. Narsete, nel frattempo, invi\u00f2 truppe ad assediare Civitavecchia e soprattutto Cuma, dove era custodito il tesoro dei Goti; Teia, allarmato, raccolse le truppe che aveva a disposizione e part\u00ec per la Campania, riuscendo ad eludere, con lunghe marce, le truppe imperiali condotte da Giovanni e dall'erulo Philemuth, inviate da Narsete nella Tuscia per ostacolare la sua avanzata. Narsete, allora, richiam\u00f2 i due generali e procedette alla volta della Campania, con l'intento di scontrarsi con i Goti in una battaglia decisiva che avrebbe decretato le sorti della guerra.\nI due eserciti si scontrarono presso il fiume Sarno (presso Nuceria). Nonostante la stretta vicinanza tra i due eserciti, protratta per due mesi, la battaglia ebbe luogo solo quando Narsete riusc\u00ec a intercettare e a catturare le navi gote recanti provviste. Gli Ostrogoti, allora, si ritirarono sui Monti Lattari, dove speravano che il terreno impervio del luogo li avrebbe protetti dagli attacchi del nemico, ma ben presto compresero l'errore commesso, trovandosi lass\u00f9 privi di vettovaglie per s\u00e9 stessi e per i cavalli. Non avendo altra scelta, i Goti decisero quindi di scendere dai monti e di assalire il nemico: nella conseguente battaglia dei Monti Lattari, combattuta nell'ottobre 552 tra cavalieri appiedati, i Goti si batterono accanitamente ma alla fine Teia fu ucciso e, dopo una disperata resistenza, i suoi guerrieri si arresero e si sottomisero a Bisanzio. Secondo Procopio di Cesarea i Goti accettarono di ritirarsi dalla penisola senza opporre ulteriore resistenza; secondo Agazia, invece, i Goti accettarono di tornare nelle proprie case e diventare sudditi dell'Imperatore.\nCampagne contro i Franchi (553-554).\nVinto Teia, Narsete decise di tornare ad assediare Cuma, prima di marciare contro le citt\u00e0 dell'Etruria ancora in mani gote. Nel corso dell'assedio (553), tuttavia, gli giunse notizia che i Franchi e gli Alamanni, condotti da Butilino e Leutari, avevano invaso l'Italia settentrionale; lasci\u00f2 quindi una parte dell'esercito a Cuma per continuare ad assediarla e con il grosso delle sue truppe si diresse ad affrontare i Franco-alamanni. Invi\u00f2 parte del suo esercito in direzione del fiume Po per impedire al nemico di avanzare verso Sud mentre si diresse con il resto dell'esercito in Etruria, dove alcune fortezze gote ancora resistevano. Tutte, tranne Lucca, si arresero spontaneamente. Narsete inizi\u00f2 quindi l'assedio di Lucca nel settembre 553; nel corso dell'assedio gli giunse, per\u00f2, la notizia che l'esercito che aveva inviato nel Nord Italia per fermare i Franco-alamanni si era ritirato da Parma e diretto a \"Faventia\", segno che la sua strategia era fallita e ora era esposto a un attacco franco. Invi\u00f2, allora, il suo sottoposto Stefano a \"Faventia\" per ordinare all'esercito di ritornare a Parma; la missione di Stefano ebbe successo e Narsete pot\u00e9 riprendere l'assedio di Lucca con una certa tranquillit\u00e0: dopo tre mesi di assedio, la citt\u00e0 si arrese a condizione di non subire rappresaglie.\nLasciata una forte guarnigione a Lucca, Narsete ordin\u00f2 ai suoi soldati di ritirarsi nei propri quartieri invernali per poi ricongiungersi a Roma nella primavera successiva e si diresse a Ravenna, dove risiedette a Classe, sede principale della flotta bizantina in Occidente. Qui ricevette la notizia della resa di Cuma e della conquista del tesoro dei Goti. Narsete invi\u00f2 quindi il goto Aligerno presso i Franco-alamanni per comunicare loro la notizia che ora il tesoro dei Goti era in mano bizantina nella speranza che, non potendo pi\u00f9 impadronirsene, si ritirassero; il tentativo, per\u00f2, non ebbe esito favorevole. In seguito si diresse a \"Ariminium\", dove strinse un'alleanza con Teodobaldo, comandante dei Varni. Dopo aver messo in fuga un esercito franco-alamanno di uomini, Narsete ritorn\u00f2 a Ravenna e da qui si diresse a Roma (primavera 554).\nRimase nell'Urbe, dove si era riunito tutto l'esercito, fino all'estate del 554, intensificando l'addestramento dei suoi uomini per aumentarne il livello qualitativo. Nel frattempo i Franco-alamanni, giunti nel Sannio, si erano divisi in due gruppi: uno, condotto da Leutari, raggiunse Otranto per poi ritornare in Nord Italia; l'altro invece, condotto da Butilino, raggiunse lo stretto di Messina. Entrambi gli eserciti compirono saccheggi e stragi. I Franchi, tuttavia, a differenza degli Alamanni, non saccheggiavano gli edifici religiosi in quanto cristiani. Mentre l'esercito di Leutari tornava nel nord Italia venne sconfitto presso Pesaro dagli Imperiali; i superstiti trovarono rifugio nella Venezia in mano franca dove per\u00f2 in gran parte morirono di dissenteria, tra cui lo stesso Leutari.\nAll'inizio dell'autunno del 554 Butilino, mosso dall'ambizione di diventare re dei Goti una volta scacciati i Bizantini dalla Penisola, marci\u00f2 in direzione della Campania con l'intenzione di confrontarsi in uno scontro risolutore con l'armata di Narsete prima che la dissenteria, che aveva gi\u00e0 colpito alcuni suoi soldati, decimasse la sua armata. Il comandante franco-alemanno si accamp\u00f2 a Capua rimanendo in vana attesa dei rinforzi che Leutari gli aveva promesso, ancora ignaro della sua morte. I due eserciti si scontrarono nella battaglia del Volturno: Butilino disponeva di uomini, seppur colpiti in parte dalla dissenteria, mentre Narsete, con soldati, era in inferiorit\u00e0 numerica. Inoltre, poco prima della battaglia, Narsete aveva fatto giustiziare un capitano degli Eruli reo di aver ucciso un servo, provocando la reazione indignata del resto degli Eruli che annunciarono il loro rifiuto di prendere parte alla battaglia. Nonostante questa defezione, Narsete non rinunci\u00f2 allo scontro ma schier\u00f2 le proprie truppe, riproponendo la tattica vincente della Battaglia di Tagina: fanteria al centro, con gli arcieri disposti dietro, e cavalleria alle ali. Lo stesso Narsete assunse il comando dell'ala destra, mentre Artabane e Valeriano furono posti al comando dell'ala sinistra. Parte dell'ala sinistra fu inoltre nascosta in un bosco in modo da poterne uscire al momento opportuno per attaccare il nemico da entrambi i lati. In seguito alla promessa del generale erulo Sinduald che avrebbe convinto i suoi uomini a combattere, Narsete lasci\u00f2 uno spazio vuoto nel mezzo della fanteria, dove intendeva schierare gli Eruli nel caso cambiassero idea. I Franchi, disposti in una formazione a \"cuneo\" o a \"delta\" (\u0394), avanzarono e penetrarono al centro, ma Narsete comand\u00f2 ai suoi arcieri a cavallo di disporsi ai lati del nemico e di attaccarlo. I Franchi, gi\u00e0 impegnati nel combattimento contro la fanteria bizantina, non furono in grado di opporre resistenza all'attacco da parte dei loro nemici maggiormente mobili. Quando Sinduald e i suoi Eruli decisero di unirsi alla battaglia, la sconfitta dei Franchi, gi\u00e0 certa, si trasform\u00f2 in annientamento completo: Butilino trov\u00f2 la morte sul campo di battaglia insieme alla quasi totalit\u00e0 del suo esercito, mentre le perdite subite dagli imperiali furono irrisorie. Questa vittoria, che pose fine alle grandi operazioni militari della guerra gotica, venne celebrata da Narsete a Roma.\nA Narsete non rimaneva che conquistare Conza, l'ultima fortezza a sud del Po rimasta in mano gota. La guarnigione gota ( guerrieri comandati dall'unno Ragnari) tent\u00f2 di resistere strenuamente, cercando persino di assassinare Narsete durante le negoziazioni per la resa, ma alla fine la fortezza si dovette arrendere (555). I guerrieri goti catturati vennero inviati a Costantinopoli.\nGoverno di Narsete in Italia.\nGiustiniano affid\u00f2 a Narsete il compito di far ritornare l'Italia una terra prospera, come pure assicurare l'aderenza alle dottrine religiose sostenute dall'Imperatore. La \"Prammatica Sanzione\" del 554 fu diretta a lui e al prefetto del pretorio d'Italia, come anche a Narsete fu indirizzata una legge riguardante i debitori in Italia e in Sicilia. Nel frattempo il generalissimo rimase coinvolto anche nelle questioni religiose riguardanti la questione dei Tre Capitoli: secondo il \"Liber Pontificalis\", quando il clero romano si appell\u00f2 all'Imperatore implorandolo di permettere a Papa Vigilio di tornare a Roma insieme agli altri clericali rimasti prigionieri a Costantinopoli, il generalissimo peror\u00f2 la loro causa. Solo dopo aver ottenuto la condanna dei Tre Capitoli, Giustiniano permise a Vigilio di tornare in Italia ma il pontefice si spense in circostanze sospette a Siracusa il 7 giugno 555 durante il viaggio di ritorno. Narsete scort\u00f2 a Roma Pelagio, consacrato Papa il 16 aprile 556 succedendo a Vigilio, proteggendolo dall'ostilit\u00e0 della popolazione che lo accusava di aver causato la morte del suo predecessore e assistendo di persona alla sua elezione, in occasione della quale il nuovo pontefice respinse le accuse dichiarandosi innocente. A Narsete Papa Pelagio indirizz\u00f2 due epistole, in una delle quali (Epistola 60, marzo/aprile 559) invit\u00f2 il generalissimo a prendere drastici provvedimenti contro i vescovi scismatici della Liguria e della Venezia e Istria, che si rifiutavano di riconoscere la condanna dei Tre Capitoli imposta da Giustiniano. Entro il 559 aveva ricevuto il titolo di patrizio, la pi\u00f9 alta carica nobiliare nell'Impero bizantino; un'epigrafe datata 565, che lo loda per aver restaurato il Ponte Salario gravemente danneggiato da Totila, attesta che fu anche console onorario.\nIn qualit\u00e0 di generalissimo d'Italia, Narsete cerc\u00f2 nei primi anni di governo della penisola (553-562) di pacificare l'Italia settentrionale, ancora in parte occupata da Goti e Franchi. Nel 556 iniziarono le operazioni di riconquista di questi territori ancora al di fuori del controllo imperiale e gi\u00e0 nel 559 Milano e gran parte delle Venezie erano in mano bizantina. Intorno al 561 Narsete, di fronte al rifiuto del comandante dell'esercito franco nel Nord Italia, Amingo, di concedere agli Imperiali il permesso di varcare il fiume Adige, marci\u00f2 contro i Franchi, che nel frattempo si erano alleati con un generale ribelle goto di nome Widin (forse comandante del presidio di Verona); Narsete sconfisse entrambi in battaglia, determinando l'espulsione dei Franchi dall'Italia e, pi\u00f9 o meno contemporaneamente (561-562), la resa delle ultime sacche di resistenza gote, cio\u00e8 Verona e Brescia, le cui chiavi vennero inviate a Costantinopoli. Sotto la sua guida furono costituiti quattro ducati a difesa delle Alpi, presso le Alpi Cozie e Graie, presso i laghi Maggiore e di Como, presso Trento e Cividale del Friuli.\nNarsete avvi\u00f2 inoltre la ricostruzione di un'Italia in forte crisi dopo un conflitto cos\u00ec lungo e devastante, ricostruendo, in tutto o in parte, numerose citt\u00e0 distrutte dai Goti (tra cui Milano) ed edificando numerose chiese, e fonti propagandistiche parlano di un'Italia riportata all'antica felicit\u00e0 sotto il governo di Narsete. Secondo la storiografia moderna tali fonti sono per\u00f2 esageratamente ottimistiche, essendo i danni provocati dalla guerra troppo gravi per essere riparati in poco tempo: anni di guerra continua avevano devastato le campagne italiane a tal punto che, come ammise amaramente in un'epistola Papa Pelagio, \u00abnessuno \u00e8 in grado di recuperarle\u00bb, mentre i saccheggi, le carestie, i continui assedi avevano provocato un grave crollo demografico; non va dimenticato che il senato romano entr\u00f2 in una crisi irreversibile e si dissolse agli inizi del VII secolo. Tale situazione apr\u00ec la strada all'invasione longobarda della penisola.\nLa morte di Giustiniano nel 565 complic\u00f2 l'ultimo decennio di Narsete come pure le sue relazioni con Giustino II che erano naturalmente meno strette. Nel 566 gli Eruli, stanziatisi in Italia settentrionale come truppe mercenarie (presumibilmente nella regione di Trento), si rivoltarono ed elessero re Sinduald; Narsete riusc\u00ec a sconfiggerli riportando l'ordine. Secondo la tradizione, tuttavia, il suo governo avrebbe causato le proteste dei Romani che, trovandolo oppressivo, si sarebbero rivolti a Giustino II sostenendo che rimpiangevano i tempi della dominazione gota e che se non avesse rimosso Narsete avrebbero consegnato Roma e l'Italia ai Barbari. Nel 568 Giustino destitu\u00ec Narsete, forse per le gi\u00e0 citate proteste dei Romani dovute all'oppressione fiscale, anche se potrebbero aver contribuito alla decisione intrighi di corte o la volont\u00e0 di porre fine a un governo straordinario durato circa un quindicennio, non essendo pi\u00f9 necessario con la fine dei combattimenti e la ricostruzione a buon punto. Narsete fu sostituito con Longino, che venne nominato prefetto del pretorio.\nSecondo molti storici medioevali, Narsete per vendetta avrebbe invitato i Longobardi a scendere in Italia, anche per le minacce dell'Imperatrice Sofia, che secondo Paolo Diacono aveva fatto sapere all'eunuco che quando sarebbe tornato a Costantinopoli l'avrebbe costretto a distribuire la lana alle ragazze del gineceo di Costantinopoli; secondo la tradizione Narsete avrebbe risposto che avrebbe tessuto per lei una tela inestricabile, riferendosi all'invito ai Longobardi, a cui avrebbe inviato dei frutti dall'Italia per invitarli a invadere la penisola. Oggi, per\u00f2, questo racconto viene ritenuto inattendibile. Trasferitosi a Napoli, Narsete cedette alle pressioni di Papa Giovanni III facendo ritorno a Roma, dove, stando ad Agnello Ravennate, sarebbe morto all'et\u00e0 di novantacinque anni.\nNarsete nella storiografia.\nNarsete viene descritto da Agazia nel modo seguente:\nPaolo Diacono nella sua \"Historia Langobardorum\" esprime il seguente giudizio su Narsete:\nSe la devozione e la piet\u00e0 verso i poveri (anche se finalizzata a ottenere consenso) sono confermate da Procopio ed Evagrio, l'affermazione di Paolo Diacono secondo cui Narsete sarebbe stato cattolico \u00e8 messa in forte dubbio da un passo della \"Storia Ecclesiastica\" del monofisita Giovanni da Efeso, che lo definisce \u00abfidelis\u00bb (e dunque, dal suo punto di vista, monofisita) e riporta la notizia che il generale eunuco fond\u00f2 un monastero per monaci monofisiti in Bitinia prima di partire per l'Italia e progettava egli stesso di ritirarsi in quel monastero terminata la sua carriera.\nIl continuatore di Prospero Aquitano lo loda per aver riportato \u00aball'antica felicit\u00e0\u00bb e \u00aball'antico decoro\u00bb le citt\u00e0 e le popolazioni dell'Italia, una volta espulsi i Goti. In realt\u00e0, se la ricostruzione di citt\u00e0 distrutte dai Goti ad opera di Narsete e dei suoi sottoposti \u00e8 confermata da altre fonti, l'Italia, dopo la fine del conflitto, era ben lungi dall'aver recuperato la sua antica prosperit\u00e0, come risulta da epistole papali, che attestano in quali gravi condizioni fosse l'Italia, ancora pochi anni dopo la conclusione del conflitto.\nLa sua ricchezza, ottenuta - lamentano alcune fonti - con l'oppressione del popolo, divenne leggendaria, e fonti occidentali (la \"Historia Francorum\" di Gregorio di Tours, usato poi come fonte da Paolo Diacono) narrano addirittura di un immenso tesoro, che Narsete avrebbe nascosto a Costantinopoli (o, secondo un'altra versione, in Italia) dentro una cavit\u00e0 fatta scavare nel suo palazzo e custodito da un anziano; le medesime fonti narrano che quando fu scoperto dall'Imperatore Tiberio II (578-582), \u00abfu trovato talmente tanto oro e argento, che occorsero molti giorni agli operai per portarlo via, e il principe lo dispens\u00f2 quasi tutto ai bisognosi, elargendolo generosamente secondo suo costume\u00bb.\n\u00c8 dubbia l'affermazione di molte fonti del VII e VIII secolo secondo cui Narsete avrebbe invitato i Longobardi in Italia. Il presunto tradimento di Narsete mal si accorda, infatti, con una sua mancata punizione e con la sua sepoltura con tutti gli onori; inoltre le fonti pi\u00f9 vicine agli avvenimenti (Mario di Avenches, Gregorio di Tours) non menzionano il tradimento. \u00c8 possibile che la storia dell'invito di Narsete sia stata inventata a posteriori dai cronisti del VII secolo per dare una spiegazione plausibile all'invasione dei Longobardi, e la coincidenza temporale tra la destituzione di Narsete e l'invasione longobarda, prestandosi facilmente a un rapporto causa-effetto, contribu\u00ec certamente al successo di tale leggenda."}
{"id": "247906", "revid": "1048993", "url": "https://it.wikipedia.org/wiki?curid=247906", "title": "Jim Sharman", "text": "Carriera.\nNel 1972 cur\u00f2 la regia del musical \"Jesus Christ Superstar\" con Dana Gillespie al Palace Theatre di Londra."}
{"id": "247908", "revid": "1632387", "url": "https://it.wikipedia.org/wiki?curid=247908", "title": "Tre Grazie (Canova)", "text": "Le Tre Grazie \u00e8 il nome assegnato a due sculture di Antonio Canova ritraenti le tre famose dee della mitologia greca e realizzate tra il 1812 e il 1817. Ne esistono due versioni: la prima \u00e8 conservata al Museo dell'Ermitage di San Pietroburgo, mentre una sua replica successiva \u00e8 esposta al Victoria and Albert Museum di Londra.\nStoria.\nFu Giuseppina di Beauharnais, la prima moglie di Napoleone Bonaparte, a invitare Antonio Canova ad iniziare il gruppo scultoreo raffiguranti le \"Tre Grazie\", come emerge in una lettera del 1812 in cui Giuseppe Bossi scrisse allo scultore di avere \u00absentito il vociferare che tu debba fare per questa Signora [la Beauharnais] un gruppo delle tre Grazie\u00bb. La Beauharnais, tuttavia, non vide mai il gruppo, siccome Canova, che gi\u00e0 nel 1813 si rammaricava di non poterle mostrare almeno un disegno, ultim\u00f2 le \"Tre Grazie\" nel 1817, dopo la morte di lei (avvenuta nel maggio del 1814).\nL'opera riscosse uno sfolgorante successo. Due persone in particolare, furono particolarmente prodighe di complimenti verso lo scultore. Il primo era John Russell, VI duca di Bedford, che colpito dalla bellezza del marmo, tent\u00f2 di acquistarlo: l'opera, tuttavia, fu reclamata da Eugenio di Beauharnais (figlio di primo letto di Giuseppina) e trasportata in Russia, per poi entrare nel 1901 nelle collezioni del museo dell'Ermitage (dove si trova tuttora). Il duca fu pertanto costretto a richiederne una seconda redazione, completata dal Canova nel 1817 e prontamente ricollocata nella sua residenza di campagna, Woburn Abbey (oggi \u00e8 esposta al Victoria and Albert Museum di Londra). A risentire della leggiadra e morbida sensualit\u00e0 delle \"Tre Grazie\" fu anche il poeta Ugo Foscolo, autore per l'appunto di un carme \"Alle Grazie\", dedicato al Canova:\nEsistono pertanto due versioni delle \"Tre Grazie\", come abbiamo gi\u00e0 detto. Di seguito riportiamo una tabella riepilogativa per darne le informazioni principali:\nDescrizione.\nIn quest'opera Canova riprende il soggetto d'ispirazione mitologica delle Grazie figlie di Zeus, Aglaia, Eufrosine, e Talia, le tre divinit\u00e0 benefiche che diffondevano splendore, gioia e prosperit\u00e0 nel mondo umano e naturale. Si trattava, pertanto, di un soggetto che ben si adattava alla volont\u00e0 di Canova di voler riprodurre in scultura l'ideale di una bellezza serenatrice femminile riprendendo l'esempio della statuaria classica, in perfetta linea con le teorie neoclassiche promosse da Johann Joachim Winckelmann. Il principio estetico perseguito dal Canova, d'altronde, \u00e8 riflesso in maniera quasi subliminale nell'etimologia stessa del termine \u00abgrazia\u00bb, dal latino \"gratia\" a sua volta derivato da \"gratus\" \u00abgradito; riconoscente\u00bb.\nIl gruppo scultoreo descritto d'ora innanzi \u00e8 quello custodito al Victoria and Albert Museum di Londra, siccome \u00e8 quello in migliore stato di conservazione: le due opere, tuttavia, differiscono solo per alcuni piccoli, ininfluenti particolari. Le tre Grazie sono raffigurate nella loro posizione pi\u00f9 canonica, ovvero quella in cui sono mostrate ritte in piedi e avvinghiate in un intimo abbraccio: nessuna delle tre figure d\u00e0 del tutto le spalle allo spettatore, differentemente da come avvenne in una tavola di Raffaello Sanzio probabilmente conosciuta dal Canova. I loro volti, infatti, sono tutti di profilo: nel punto canonico di visione (ortogonale, ovvero \"davanti\" alla scultura), la Grazia al centro \u00e8 vista frontalmente, quella di destra \u00e8 colta \"quasi\" di spalle e quella di sinistra, infine, rivolge il fianco allo spettatore. Il senso di unione dettato dall'abbraccio della figura centrale \u00e8 rafforzato da un morbido velo che, ricalando dal braccio della Grazia di destra, cinge le tre fanciulle celandone parzialmente le nudit\u00e0.\nOltre che nella consistenza quasi tattile del velo marmoreo, il virtuosismo di Canova si manifesta anche nelle fluenti capigliature delle tre Grazie, che presentano tutte un'elaborata acconciatura raccolta in nodi sulla nuca e in ciocche minutamente arricciolate, e nell'applicazione di una patina per imitare il calore rosato dell'incarnato. L'unico ornamento ambientale presente nella scultura, infine, \u00e8 una colonna dorica sulla sinistra, utile base d'appoggio per le tre fanciulle."}
{"id": "247909", "revid": "6923", "url": "https://it.wikipedia.org/wiki?curid=247909", "title": "Cinque Giornate di Milano", "text": ""}
{"id": "247914", "revid": "287204", "url": "https://it.wikipedia.org/wiki?curid=247914", "title": "Puck (hockey su ghiaccio)", "text": "Il puck \u00e8 il disco di gomma utilizzato nell'hockey su ghiaccio, e svolge il ruolo ricoperto in altre discipline dalla palla.\nEtimologia.\nL'origine della parola \"puck\" \u00e8 misteriosa. L'Oxford English Dictionary indica che il nome sia collegato al verbo \"to puck\" (termine imparentato con \"poke\", letteralmente \"colpetto\"), utilizzato nel gioco dell'hurling per indicare il contatto o la spinta della palla, proveniente dal gaelico scozzese \"puc\" o da quello irlandese \"poc\", termini che indicano l'assestare di un colpo.\n\u00c8 probabile che gli abitanti di Halifax, molti dei quali di origine irlandese e dediti alla pratica dell'hurling, abbiano per primi introdotto il termine in Canada. La prima testimonianza in forma scritta della parola puck risale a un testo stampato a Montr\u00e9al nel 1867, un anno prima che venisse disputata la prima gara attestata in un palazzetto indoor.\nUso.\nLa pratica dell'hockey su ghiaccio richiede che i puck siano dei dischi realizzati in gomma vulcanizzata. Il disco standard \u00e8 di colore nero, alto 1 pollice (2,54 cm) dal diametro di , e dal peso compreso fra le 5 e le 6 once (160\u00a0g - 170\u00a0g). Tuttavia alcuni puck speciali posso differire per peso rispetto alla norma. Spesso inoltre su una o entrambe le facce del disco viene applicato il logo del campionato e della squadra. Prima degli incontri i dischi vengono congelati per ridurre i rimbalzi durante il gioco.\nFino al tardo Ottocento l'hockey su ghiaccio e i suoi precursori utilizzavano delle palle, mentre a partire dagli anni 1870 iniziarono ad essere realizzati dei puck piatti in legno o in gomma, di forma quadrata. La prima partita ufficiale al coperto fu giocata con un disco in legno, realizzato affinch\u00e9 non uscisse dal terreno di gioco. I puck di gomma venivano incisi a partire dalla forma di una pallina, modellandoli fino ad ottenere un disco quadrato. Il Victoria Hockey Club di Montr\u00e9al fu la prima squadra che alla fine degli anni '80 inizi\u00f2 a realizzare e ad utilizzare puck di forma circolare.\nVarianti.\nEsistono diverse variazioni rispetto ai tradizionali puck neri da 6\u00a0once (170\u00a0g). Una delle pi\u00f9 comuni \u00e8 quella di colore blu dal peso di 4\u00a0once (113\u00a0g), puck utilizzato dagli hockeisti pi\u00f9 giovani non ancora in grado di manovrare il disco standard. Invece puck pi\u00f9 pesanti da 10\u00a0once (283\u00a0g), di colore rosa o arancione, vengono utilizzati dagli atleti che cercano di migliorare la forza dei loro tiri o l'abilit\u00e0 di muovere il disco con il bastone. I giocatori che vogliono potenziare il tiro di polso spesso si allenano con puck di acciaio da 2\u00a0libbre (900\u00a0g); questi puck non vengono utilizzati per il tiro a causa dei danni che potrebbero infliggere agli altri giocatori.\nDurante il gioco.\nNel corso di una partita il puck una volta colpito pu\u00f2 superare le . Il record della National Hockey League fu stabilito nel 2012 dallo slovacco Zdeno Ch\u00e1ra durante la SuperSkills Competition dell'All-Star Game, grazie ad uno slap shot scagliato a , superando il suo record precedente. Il record mondiale appartiene invece al russo Denis Kulja\u0161, in grado di raggiungere nel KHL All-Star Game del 2011 la velocit\u00e0 di .\nI puck in volo ad alta velocit\u00e0 sono potenzialmente pericolosi sia per i giocatori che per gli spettatori, e gli infortuni durante le partite di hockey non sono rari. Nel corso degli anni sono state apportate numerose migliorie nell'equipaggiamento dei giocatori per cercare di ridurre i danni, in particolare riguardo alle maschere dei portieri. L'incidente pi\u00f9 grave che coinvolse un tifoso accadde il 18 marzo 2002 nell'incontro di NHL fra Calgary Flames e Columbus Blue Jackets, quando una ragazzina di tredici anni, Brittanie Cecil, mor\u00ec due giorni dopo essere stata colpita da un puck deviato verso gli spalti. Come conseguenza dopo l'incidente nelle arene della NHL sopra i pannelli di plexiglas posti dietro le balaustre per proteggere i tifosi furono installate delle reti protettive.\nFabbricazione.\nLe uniche nazioni nelle quali si trovano aziende specializzate nella produzione di puck sono il Canada, la Russia, la Repubblica Ceca, la Cina e la Slovacchia.\nLa gomma nera con cui sono realizzati i puck \u00e8 ottenuta tramite l'unione di gomma naturale, antiossidanti, altri leganti e composti chimici per permettere al disco di mantenere sia durezza che un giusto carico di rottura."}
{"id": "247915", "revid": "1724975", "url": "https://it.wikipedia.org/wiki?curid=247915", "title": "Cartella smart", "text": "La Cartella smart (in inglese Smart Folder) \u00e8 una speciale cartella virtuale di macOS i cui contenuti vengono aggiornati dinamicamente in base a specifici criteri definiti dall'utente.\nDescrizione.\nIntrodotte in Mac OS X Tiger, le cartelle smart contengono i risultati di una ricerca effettuata dal motore Spotlight. Quando il file system viene modificato da un programma o dallo stesso sistema operativo, le smart folders vengono automaticamente aggiornate in modo da rispecchiare il contenuto del file system. Per esempio si pu\u00f2 creare una smart folder che mostri i documenti Microsoft Word modificati negli ultimi sette giorni che contengano la parola \"mela\".\nImplementazione.\nIl concetto di smart folder \u00e8 stato implementato in diversi programmi forniti con macOS. Tutti i programmi utilizzano il motore Spotlight per le ricerche, infatti, le stesse ricerche possono essere effettuate anche con le smart folder. Quest'ultime, implementate nei singoli programmi, effettuano la ricerca solo sul genere di file gestito dal programma, in modo da permettere una migliore organizzazione dei file.\nLe smart folder sono individuabili dal disegno di una cartella viola con un ingranaggio al centro. Le principali varianti sono:\nPrima di Mac OS X Tiger, iTunes e iPhoto implementavano le smart folders tramite un motore di ricerca interno.\nIl concetto di smart folder non \u00e8 stato inventato da Apple, per esempio:"}
{"id": "247923", "revid": "125871776", "url": "https://it.wikipedia.org/wiki?curid=247923", "title": "Basilio I il Macedone", "text": "Biografia.\nOrigini.\nBasilio nacque in una famiglia contadina alla fine dell'811 o, secondo altre fonti, nell'830 nei pressi di Cariopoli, nel thema della Macedonia; come la sua data di nascita anche le sue origini etniche e le informazioni famigliari sono dibattute dagli studiosi.\nDella famiglia paterna \u00e8 noto solo il nome del nonno, Ma\u00efktes; la madre si chiamava Pankalo ed il lei padre Leone; quanto alle origini etniche generalmente \u00e8 accettata la teoria secondo la quale la famiglia paterna fosse di origini armene e che in seguito si fosse trasferita in Macedonia. Dopo l'ascesa al trono, fece stilare un elaborato albero genealogico ponendo quali capostipiti la famiglia reale d'Armenia, gli Arshakuni e Costantino il Grande ma tali pretese possono essere considerate come uno strumento per rafforzare la legittimit\u00e0 della dinastia.\nGli storici armeni Samuele di Ani e Stefano di Taron scrissero che la sua famiglia originava dal villaggio di Thil (nella provincia di Taron), al contrario le fonti arabe definirono tanto Basilio quanto la madre di lui \"saqlabi\", un termine che indicava gli abitanti slavi della Tracia; questo per\u00f2 non esclude la validit\u00e0 della teoria delle origini armene o slave o armeno-slave; quanto al nome della madre e del nonno materno, sono indubbie le origini greche. Va poi aggiunto un dettaglio, sebbene sia impossibile determinare con certezza le origini famigliari, \u00e8 certo che, da imperatore, tenne in massima considerazione il supporto della popolazione armena.\nDell'infanzia e della giovinezza nulla \u00e8 noto salvo il fatto che la sua famiglia fu, almeno cos\u00ec si racconta, presa in cattivit\u00e0 dal Khan Krum e costretta a trasferirsi nelle regioni interne dell'Impero Bulgaro; nell'836, insieme a molti altri, Basilio fugg\u00ec e si trasfer\u00ec nella Tracia bizantina dove ebbe la fortuna di entrare al servizio di Teohililitzes, un parente del \"kaisar\" Bardas, zio del Basileus Michele III: durante il suo servizio presso Teophilitzes visit\u00f2 la citt\u00e0 di Patrasso dove conobbe una ricca nobildonna, Danielis, la quale lo prese al suo servizio e gli garant\u00ec un ricco lascito; in tali vesti, si fece notare anche per la forza fisica e per la vittoria contro un importante campione bulgaro di lotta libera, a seguito della quale fu convocato a corte dall'imperatore Michele ed ottenne il titolo di guardia del corpo e di \"parakoimomenos\" (aiutante di camera dell'imperatore).\nAscesa al trono.\nBasilio, divenuto amico e confidente del Basileus, se ne assicur\u00f2 ancor di pi\u00f9 i favori quando, nell'865, spos\u00f2 Eudocia Ingerina, amante favorita dell'imperatore; durante una spedizione contro gli arabi, Basilio riusc\u00ec a convincere Michele che lo zio, Bardas, fosse divenuto troppo potente e che mirava a spodestarlo; conseguentemente, con l'approvazione di Michele, il 21 aprile 866, Basilio assassin\u00f2 Bardas e ne prese il posto come Cesare prima di essere incoronato, il 26 maggio del medesimo anno, come co-imperatore. In questi mesi nacque anche il secondogenito di Basilio, Leone, la cui nascita fu celebrata con corse dei carri per quanto, o forse proprio per questo, molti sospettavano che Leone fosse in realt\u00e0 figlio dello stesso Michele, data la relazione di lunga data tra l'imperatore ed Eudocia Ingerina. \nL'anno seguente, Michele III cominci\u00f2 a temere l'influenza di Basilio e pertanto inizi\u00f2 a favorire un altro cortigiano, Basiliciano; Basilio, minacciato nella sua posizione e timoroso di fare la stessa fine che lui aveva orchestrato per Bardas, decise di prevenire l'imperatore: nella notte tra il 23 ed il 24 settembre 867, Basilio, approfittando del fatto che l'imperatore ed il suo nuovo favorito fossero incoscienti per gli alcolici bevuti, con il sostegno dei suoi famigliari e di altri cortigiani a lui vicini, sigill\u00f2 le porte e fece assassinare Michele insieme al suo favorito per mano di Giovanni di Chaldia il quale tagli\u00f2 le mani dell'imperatore e mise il pugnale sul suo petto. Essendo gi\u00e0 stato incoronato co-imperatore, Basilio divenne automaticamente e senza opposizioni il solo \"Basileus Autokrator\".\nRegno.\nBasilio I inaugur\u00f2 una nuova era di prosperit\u00e0 associata con la dinastia Macedone che lui stesso fond\u00f2, e che vide una fase di espansione territoriale e di crescita economica e commerciale. Il regno quasi ventennale di Basilio I, sebbene iniziato con l'eliminazione del suo predecessore, fu assolutamente stabile per una serie di fattori: in primo luogo Michele III non lasci\u00f2 rimpianti legittimistici, essendosi alienato la burocrazia con la sua amministrazione arbitraria e la popolazione a causa della sua empiet\u00e0, in secondo luogo, Basilio, ancorch\u00e9 privo di educazione formale, fu in grado di creare e di mantenere un sistema amministrativo efficiente ed anche dal punto di vista personale si dimostr\u00f2 vicino agli interessi della popolazione molto pi\u00f9 di quanto non avesse mai fatto Michele, anche e non solo dal punto di vista religioso.\nPolitica Interna.\nAppena ottenne il trono, Basilio I consolid\u00f2 la propria dinastia nominando il suo primogenito Costantino e poi il secondogenito Leone alla posizione di co-imperatori (rispettivamente nell'869 e nell'870).\nLa sua amministrazione finanziaria, al contrario di quella del suo predecessore, fu estremamente prudente, il programma di lavori pubblici permise di ridurre la disoccupazione e fu coronato dalla costruzione della Cattedrale Nea Ekklesia; tuttavia, fu l'opera di codificazione legale a garantirgli il soprannome di \"secondo Giustiniano\": infatti, durante il suo regno, fece redigere i \"Basilika\", sessanta libri, con un compendio \"Eisagoge\", concluso dal figlio e successore Leone, che racchiusero la dottrina giuridica e l'intero corpus di norme vigenti, ormai diventato di difficile consultazione a causa della stratificazione dei testi e del fatto che molti testi erano scritti in latino, lingua ormai non pi\u00f9 parlata in oriente.\nIn materia ecclesiastica, Basilio I decise di mantenere relazioni amichevoli con Roma. Suo primo atto fu quello di esiliare il patriarca Fozio e di restaurare al soglio Ignazio I ottenendo in cambio dal Papa, Adriano II, non senza scaltre ed oblique manovre diplomatiche, l'estensione della giurisdizione religiosa di Costantinopoli anche sulla Bulgaria; in ogni caso tale politica ebbe dei limiti giacch\u00e9, specialmente dopo il ritorno in carica di Fozio, l'imperatore fece ben poco per ridurre il divario che ormai si era creato tra Roma e Costantinopoli e che avrebbe in seguito condotto allo Scisma.\nPolitica estera.\nSotto il profilo militare la sua opera fu coronata da successo: nell'872 sconfisse definitivamente nella Battaglia di Bathys Ryax gli eretici Pauliciani che negli anni precedenti si erano ribellati e si erano alleati con gli Arabi, ottenendo, tra i vari successi, anche la presa ed il saccheggio di Efeso e fu in grado di riconquistare, sia pure per soli sette anni, l'isola di Cipro..\nAltrettanto rilevanti furono i suoi successi in occidente. Alleatosi, infatti, con l'imperatore Ludovico II il Giovane invi\u00f2 una flotta di 139 vascelli che prima ripul\u00ec l'Adriatico dalla pirateria musulmana ed in seguito, nell'876, riusc\u00ec a conquistare l'emirato di Bari; negli anni seguenti invi\u00f2 una spedizione militare nell'Italia meridionale che, sotto la guida di Niceforo Foca, si concluse nell'886 con la conquista della Calabria e della Puglia; in Sicilia, tuttavia, il dominio bizantino, gi\u00e0 precario, si indebol\u00ec irreversibilmente quando gli arabi conquistarono la citt\u00e0 di Siracusa\nUltimi anni e successione.\nNell'879 il figlio primogenito e preferito, Costantino, mor\u00ec e Basilio, distrutto dal dolore, decise di crescere il suo figlio pi\u00f9 giovane, Alessandro, al rango di co-imperatore.\nGli ultimi anni di vita di Basilio furono segnati dal contrasto con il suo erede, Leone, che temeva essere figlio di Michele III e di cui disapprovava la condotta. I rapporti tra padre e figlio degenerarono quando Leone fu accusato di congiurare contro il padre e fu imprigionato; Basilio, disgustato dal comportamento del figlio, decise di accecarlo e di rimuoverlo definitivamente dalla successione ma fu dissuaso dal patriarca Fozio che convinse l'imperatore a relegare il figlio agli arresti; solo dopo tre anni Leone fu rilasciato.\nBasilio mor\u00ec il 29 agosto 886 a seguito di una febbre contratta durante una battuta di caccia al cervo: in tale occasione, infatti, la sua cintura rimase impigliata all'animale e fu soccorso solo quando un attendente prese un coltello per tagliare i vestiti impigliati; l'imperatore, temendo un tentativo di omicidio, ordin\u00f2 di condannare a morte l'uomo ma cadde in preda alla febbre e spir\u00f2 poco dopo.\nAlla sua morte, gli successe Leone il cui primo atto fu la riesumazione delle spoglie di Michele III e la loro traslazione al mausoleo della Chiesa dei Santi Apostoli a Costantinopoli, atto che, conferm\u00f2 la diceria pubblica secondo la quale Leone stesso fosse e si considerasse figlio di Michele.\nMatrimoni e discendenza.\nDalla sua prima consorte, Maria, Basilio I ebbe numerosi figli fra i quali:\nDalla seconda moglie Eudokia Ingerina, Basilio ebbe:\nBasilio I nella letteratura.\nUna vita di Basilio venne commissionata e forse scritta dal nipote, l'imperatore Costantino VII Porfirogenito.\nLo scrittore francese Paul Adam fece di Basilio I il protagonista di un romanzo storico riguardante la storia di Bisanzio dal titolo \"Basile et Sophia\", pubblicato nel 1901 e nel quale tutto il destino di Basilio \u00e8 operato da una profezia."}
{"id": "247925", "revid": "9447", "url": "https://it.wikipedia.org/wiki?curid=247925", "title": "Libro audio", "text": ""}
{"id": "247926", "revid": "9447", "url": "https://it.wikipedia.org/wiki?curid=247926", "title": "Libri audio", "text": ""}
{"id": "247927", "revid": "9447", "url": "https://it.wikipedia.org/wiki?curid=247927", "title": "Audiolibri", "text": ""}
{"id": "247929", "revid": "486946", "url": "https://it.wikipedia.org/wiki?curid=247929", "title": "Smart Folder", "text": ""}
{"id": "247935", "revid": "2175", "url": "https://it.wikipedia.org/wiki?curid=247935", "title": "Dagueni\u00e8re", "text": ""}
{"id": "247936", "revid": "599013", "url": "https://it.wikipedia.org/wiki?curid=247936", "title": "Echemir\u00e9", "text": ""}
{"id": "247938", "revid": "287204", "url": "https://it.wikipedia.org/wiki?curid=247938", "title": "Ecouflant", "text": ""}
{"id": "247940", "revid": "1652635", "url": "https://it.wikipedia.org/wiki?curid=247940", "title": "Bicicletta pieghevole", "text": "Una bicicletta pieghevole \u00e8 una bicicletta perlopi\u00f9 con ruote \u201cpiccole\u201d (tipicamente, da 20\u201d) che dispone di accorgimenti di costruzione quali cerniere, attacchi e/o dispositivi a serraggio rapido che permettano di piegare o smontare la bicicletta in modo semplice e veloce in una dimensione maneggevole cos\u00ec piccola che possa essere trasportata come bagaglio in un altro mezzo di trasporto. Con una bicicletta pieghevole l'utente pu\u00f2 superare spazi di mobilit\u00e0 sulla strada da e per mezzi di trasporto pubblico (come la ferrovia).\nAspetti tecnici.\nPer il procedimento di ripiegamento si presentano diversi processi, tra cui:\nSolitamente parecchi di questi procedimenti vengono combinati in un modello.\nPer combinare gli svantaggi del comportamento di rotolamento di ruote piccole, alcune biciclette pieghevoli moderne dispongono di una sospensione elastica della parte posteriore o di una sospensione integrale.\nStoria.\nIl britannico William Grout svilupp\u00f2 la prima bicicletta pieghevole e smontabile e la fece brevettare nel 1874. Era una bicicletta alta con pneumatici pieni, la cui ruota anteriore si poteva smontare in quattro segmenti radiali che potevano trovare posto con il loro telaio piegato in una valigia triangolare.\nNel 1892 l'industriale francese Charles Morel svilupp\u00f2 un prototipo di bicicletta \"di sicurezza\" pieghevole, che divenne poi la pieghevole \"G\u00e9rard\" presentata al \"Salon du Cycle\" di Parigi nel 1894. In seguito, brevetti e fabbricazione furono ceduti alla Peugeot. Diverse versioni di tale bicicletta furono utilizzati da reparti dell'esercito francese, russo, e rumeno. https://web.archive.org/web/20180906071249/http://www.velo-design.com/bicyclette-pliante-capitaine-gerard/\nNel 1896 fu brevettato il \"Faun\", una bicicletta di sicurezza con il classico telaio \"a diamante\" (la forma primitiva della moderna bicicletta), il cui telaio poteva essere piegato nel mezzo di un asse verticale - finora il procedimento pi\u00f9 sviluppato nelle biciclette pieghevoli.\nDall'inizio del XX secolo mostr\u00f2 interesse nelle biciclette pieghevoli e scaten\u00f2 lo sviluppo di diversi modelli. Esempi sono la variante smontabile della \"Dursley Pedersen\", biciclette pieghevoli per l'esercito svizzero o la \"Fongers\" olandese del 1909, con la particolarit\u00e0 di aver utilizzato per prima piccole ruote di circa 16\". Nella seconda guerra mondiale la BSA svilupp\u00f2 la \"Folding Military Bicycle\" per l'esercito britannico, usata anche dai paracadutisti per poter lasciare pi\u00f9 in fretta il posto di atterraggio.\nPer quanto riguarda l'Esercito italiano, le prime biciclette pieghevoli vennero sperimentalmente assegnate ad alcuni corpi nel 1892, ma la loro grande diffusione avvenne nel 1912, quando la Bianchi vinse la gara d'appalto per la fornitura al corpo dei Bersaglieri ciclisti con un modello pieghevole tecnologicamente molto avanzato, del peso di 24 Kg.\nNel campo civile ci furono tra gli anni venti e gli anni quaranta diverse biciclette pieghevoli a ruote piccole come la \"Petit Bi\" francese (con parecchie somiglianze con le biciclette pieghevoli degli anni settanta).\nAnche l'Italia fu all'avanguardia nello sviluppo delle biciclette pieghevoli. Nel 1964 (in pieno boom economico) la ditta Carnielli di Vittorio Veneto present\u00f2 il modello innovativo Graziella, disegnata da Rinaldo Donzelli, che si diffuse rapidamente nel mercato italiano grazie alla buona qualit\u00e0 costruttiva alla sua eleganza e a una buona campagna pubblicitaria che la promuoveva come \"la Rolls Royce di Brigitte Bardot\". La bicicletta era strutturata senza canna orizzontale e con cerniera centrale, piccole ruote, sella e manubrio smontabili.\nIn Inghilterra nel frattempo la \"Moulton Stowaway\" fu protagonista nello sviluppo delle biciclette pieghevoli e smontabili dall'inizio degli anni sessanta. Pensata inizialmente come alternativa alla bicicletta tradizionale, con ruote da 28 pollici e un telaio a cannone unico, rigido e divisibile a passante profondo, raggi da 16\", fu la prima bicicletta a disporre di una sospensione elastica piena con elementi in gomma (Alex Moulton aveva sviluppato anche una sospensione elastica in gomma della \"Mini\"). In questo modo si pot\u00e9 quindi unire la velocit\u00e0, la tenuta di strada e la comodit\u00e0 alla guida in un modo fino ad allora sconosciuto.\nLa \"Moulton Stowaway\" e il suo modello di riferimento erano di grande successo a livello internazionale e decisivi per lo stile, tanto da scatenare l'\"ondata di biciclette pieghevoli\" nella cui sequenza praticamente ogni produttore aveva una bicicletta pieghevole in programma. In genere si trattava di imitazioni molto elementari con costruzioni economiche e telai instabili, senza sospensione. La limitata qualit\u00e0 di questi modelli caus\u00f2 il ritiro di molti di essi, tanto che l'\"ondata di biciclette pieghevoli\" alla fine degli anni settanta era gi\u00e0 terminata. Anche la produzione del modello prodotto in contemporanea dalla Raleigh, il \"Moulton\", venne sospeso nel 1974.\nTuttavia vi erano anche negli anni settanta nuovi sviluppi come la \"Bickerton\" particolarmente leggera dell'ingegnere aeronautico Harry Bickerton, che giunse sul mercato nel 1970 con un telaio in alluminio senza segni di saldatura e che fu costruita fino al 1992.\nPure negli anni settanta inizi\u00f2 lo sviluppo della \"bicicletta Brompton\", grazie ad Andrew Ritchie, che \u00e8 ancora in produzione. Nello stesso periodo la crisi petrolifera spingeva David Hon a sviluppare una bicicletta pieghevole che permettesse di muoversi in modo pi\u00f9 efficiente per le congestionate citt\u00e0 occidentali. Dopo alcuni anni passati a mettere a punto il progetto e a raccogliere i capitali iniziali per iniziare la produzione, Hon fond\u00f2 nel 1982 la Dahon, divenendo nei successivi anni il leader mondiale delle biciclette pieghevoli.\nAlex Moulton cre\u00f2 nel 1976 un modello simile alla \"Moulton\", lanciato sul mercato nel 1983 con il nome di \"Moulton AM\". La nuovit\u00e0 era la costruzione del telaio, una grata a tubi di composizione triangolare, complicata e divisibile nel mezzo, di alta rigidit\u00e0 (\"Space Frame\").\nDalla fine degli anni ottanta Heiko M\u00fcller e Markus Riese progettarono \"Birdy\", una bicicletta pieghevole completamente elasticizzata con un telaio in alluminio le cui giunture elastiche nelle forcelle posteriore e anteriore servivano contemporaneamente come giunture di piegatura.\nL'ultima arrivata in termini di tempo, ma che trasse beneficio e raccolse l'eredit\u00e0 di oltre 30 anni di lavoro di Dahon, \u00e8 Tern. Tern \u00e8 stata fondata da Joshua Hon insieme a un gruppo di progettisti e designer di Dahon con lo scopo di creare le migliori biciclette pieghevoli al mondo.\nL'utilizzo del concetto \"bicicletta pieghevole\" che si \u00e8 imposto a partire dagli anni ottanta, documenta soprattutto il tentativo dei costruttori di distanziarsi, con prodotti di valore, dalle biciclette pieghevoli degli anni sessanta e settanta, spesso difficili da guidare e da maneggiare. Tra le biciclette pieghevoli moderne ci sono al contrario dei modelli che si possono confrontare con biciclette sportive e da viaggio per le loro caratteristiche di trasporto.\nLe biciclette pieghevoli sono solitamente costruite in un'unica misura di telaio, i modelli migliori hanno caratteristiche adatte anche a persone di statura differente, e sono particolarmente robuste anche grazie alle soluzioni tecniche adottate: i sistemi di snodo sono dotati di apposite sicurezze per impedire l'apertura accidentale della bici anche quando \u00e8 piegata e, cosa ancor pi\u00f9 particolare, \u00e8 il sistema di trasmissione privo di catena, sostituita da un albero motore a giunto cardanico.\nPi\u00f9 recentemente in Francia \u00e8 nata una bicicletta pieghevole estremamente facile da usare e versatile, di nome Mobiky, dotata di un innovativo sistema di piegatura."}
{"id": "247941", "revid": "599013", "url": "https://it.wikipedia.org/wiki?curid=247941", "title": "Ecuill\u00e9", "text": ""}
{"id": "247942", "revid": "570966", "url": "https://it.wikipedia.org/wiki?curid=247942", "title": "Epieds (Maine-et-Loire)", "text": ""}
{"id": "247943", "revid": "599013", "url": "https://it.wikipedia.org/wiki?curid=247943", "title": "Etrich\u00e9", "text": ""}
{"id": "247945", "revid": "2175", "url": "https://it.wikipedia.org/wiki?curid=247945", "title": "Ferri\u00e8re-de-Fl\u00e9e", "text": ""}
{"id": "247946", "revid": "2175", "url": "https://it.wikipedia.org/wiki?curid=247946", "title": "Fief-Sauvin", "text": ""}
{"id": "247947", "revid": "2175", "url": "https://it.wikipedia.org/wiki?curid=247947", "title": "Fosse-de-Tign\u00e9", "text": ""}
{"id": "247948", "revid": "2175", "url": "https://it.wikipedia.org/wiki?curid=247948", "title": "Fuilet", "text": ""}
{"id": "247949", "revid": "1630137", "url": "https://it.wikipedia.org/wiki?curid=247949", "title": "Ferrovia a scartamento ridotto", "text": ""}
{"id": "247950", "revid": "2014155", "url": "https://it.wikipedia.org/wiki?curid=247950", "title": "Romano IV Diogene", "text": "Fu basileus dei romei dal 1\u00ba gennaio 1068 al 26 agosto 1071.\nBiografia.\nOrigini e ascesa al trono.\nNato alla fine degli anni venti del X secolo, Romano apparteneva ad una importante famiglia della Cappadocia: il padre, Costantino Diogene, dopo aver servito l'imperatore Basilio II nella conquista della Bulgaria, aveva ricoperto importanti incarichi militari prima in Serbia e poi in Bulgaria finch\u00e9, nel 1029, fu accusato di cospirare per la deposizione dell'imperatrice Zoe Porfirogenita e fu costretto ad assumere i voti monastici al Monastero di Studion; la madre era figlia di Basilio Argiro, fratello dell'imperatore Romano III.\nIl padre, dopo aver cercato di evadere dal monastero, mor\u00ec suicida nel 1032 e Romano decise di unirsi all'esercito ove si distinse per le sue doti militati e per il suo carattere coraggioso e generoso, per quanto impetuoso ed ostinato. Nel 1067, tuttavia, fu arrestato con la accusa di voler usurpare il trono dei figli dell'appena deceduto Costantino X Ducas; in attesa di condanna, fu convocato alla presenza della imperatrice reggente, Eudocia Macrembolitissa, la quale, inaspettatamente, decise di perdonarlo e lo scelse quale marito ed imperatore\nLa scelta fu influenzata non solo da ragioni politiche, ovvero la paura di perdere la reggenza, ma anche dal fatto che si era infatuata di Romano, la cui popolarit\u00e0 e le cui relazioni famigliari avrebbero potuto consolidare il governo traballante della dinastia Ducas; infine, era necessario un imperatore di buone capacit\u00e0 militari per rispondere alla minaccia dei turchi selgiuchidi che avevano invaso gran parte della Cappadocia ed avevano espugnato l'importante piazzaforte di Cesarea.\nIgnorando le volont\u00e0 testamentarie di Costantino X, Eudossia e Romano convinsero il Patriarca Giovanni ad acconsentire alle nozze; il Senato non si oppose ed il 1\u00ba gennaio 1068 fu celebrato il matrimonio; Romano fu incoronato imperatore dei Romani mentre i figli di Costantino X, Michele, Costanzo, e Andronico Ducas divenneno co-imperatori.\nCampagne contro i Turchi.\nL'elevazione di Romano a \"Basileus autokrator\" e custode dei suoi figliastri e co-imperatori fu contestata dalla famiglia Ducas, in particolare dal \"Kaisar\" Giovanni, fratello dell'ex imperatore Costantino X ed incontr\u00f2 l'opposizione di una parte della Guardia Variaga e della burocrazia civile della capitale. Pertanto, consapevole delle opposizioni e del fatto che solo un successo militare avrebbe potuto consolidare il proprio potere, Romano decise di concentrare la propria attenzione sulla guerra contro i Turchi che da diversi anni, approfittando della riduzione degli effettivi dell'esercito imperiale, avevano pi\u00f9 volte saccheggiato la Mesopotamia, Melitene, la Siria, la Cilicia e la Cappadocia.\nConvinto che l'esercito bizantino sarebbe stato in grado di avere la meglio sui Turchi, Romano decise di reclutare mercenari slavi, armeni, bulgari e normanni e di richiamare alle armi i coscritti dei themata ma in ogni caso l'armata, anche a causa della decennale politica negligente di Costantino IX e Costantino X, restava disorganizzata, male equipaggiata e soprattutto priva di esperienza.\nRomano IV decise di concentrare le proprie forze per consolidare il confine meridionale, in particolare la citt\u00e0 di Antiochia che era la pi\u00f9 esposta alle incursioni degli arabi di Aleppo i quali, con l'appoggio di truppe turche, cercavano di riconquistare la provincia bizantina della Siria; tuttavia, durante la marcia verso la frontiera, ricevette la notizia che un esercito selgiuchide aveva fatto un'incursione nel Ponto: immediatamente, l'imperatore prese con s\u00e9 una piccola forza di cavalieri con la quale riusc\u00ec a sorprendere la retroguardia dei turchi e a tagliare loro la strada, costringendoli ad abbandonare il saccheggio e a rilasciare i prigionieri.\nDopo essersi ricongiunto con il resto dell'armata, Romano continu\u00f2 la sua avanzata fino alla Cilicia, poi invase l'emirato di Aleppo, conquist\u00f2 e cerc\u00f2 di fortificare la citt\u00e0 di Hierapolis (affinch\u00e9 potesse garantire una maggiore protezione alla frontiera) ma, non ottenendo alcun successo decisivo, ripieg\u00f2 verso Alessandretta; giunto in citt\u00e0, fu informato che i turchi avevano espugnato Amorium per poi ripiegare verso le loro basi; finalmente, nel gennaio 1069, l'imperatore fece ritorno a Costantinopoli.\nRitornato nella capitale, l'imperatore progett\u00f2 di riprendere la campagna ma una parte dei mercenari normanni, a causa dei pagamenti in ritardo, cominci\u00f2 a saccheggiare la regione di Edessa, in cui stazionavano; solo dopo diversi mesi, Romano riusc\u00ec a sedare la rivolta ma poco dopo dovette fronteggiare una nuova incursione dei turchi che avevano nuovamente invaso la Cappadocia. Desideroso di iniziare il prima possibile la spedizione, mise a morte tutti i prigionieri catturati, incluso un capo turco che aveva offerto un immenso riscatto per la sua vita ed immediatamente attravers\u00f2 l'Eufrate nei pressi di Metilene: con il grosso dell'esercito mosse verso il confine meridionale dell'Armenia bizantina; parte del contingente fu lasciata sotto il comando di Filaterio Bracami a presidio della frontiera della Mesopotamia.\nFilatero, tuttavia, in grave inferiorit\u00e0 numerica, fu sconfitto dai turchi e fu costretto a ritirarsi oltre la piazzaforte di Iconio che fu conquistata; l'imperatore, di conseguenza, abbandon\u00f2 la spedizione in Armenia e decise di ritornare in Cilicia: dopo aver posto la propria base nei pressi di Sebastea, Romano ordin\u00f2 al duca di Antiochia di chiudere i passi di montagna, in modo da isolare i Turchi; poco dopo, li attacc\u00f2 ad Eraclea Cibistra ma costoro, pur abbandonando il bottino e parte dell'equipaggiamento, riuscirono comunque a ritornare ad Aleppo.\nPolitica interna.\nTornato a Costantinopoli, Romano fu trattenuto in citt\u00e0 per oltre un anno tanto dalle ormai impellenti questioni amministrative tanto dalla grave situazione dei possedimenti bizantini in Italia meridionale, ormai ridotti alla sola citt\u00e0 di Bari che da oltre due anni subiva l'assedio dei Normanni. Incapace di rispondere alla minaccia normanna, Romano si limit\u00f2 ad inviare una flotta con un contingente di supporto, sufficiente appena per prolungare la resistenza; la flotta, per\u00f2, fu intercettata da una squadra navale normanna e colata a picco, capitanata da Ruggero I di Sicilia, fratello minore di Roberto il Guiscardo. Impossibilitata a continuare l'assedio, Bari capitol\u00f2 il 15 aprile 1071.\nNel frattempo, avendo necessit\u00e0 di riordinare la situazione finanziaria, Romano fu costretto a richiamare in vigore gli editti di Isacco I Comneno e a ridurre la spesa corrente: abol\u00ec numerose cariche di corte, ridusse drasticamente il costo delle spese cerimoniali e degli stipendi dei funzionari, sospese ogni lavoro edilizio nella capitale ed abol\u00ec le feste pubbliche, tra le quali anche i consueti giochi all'Ippodromo.\nTale operato, oltre ad incidere notevolmente sui privilegi della nobilt\u00e0 di corte e della burocrazia, contribu\u00ec a ridurre i profitti del ceto medio mercantile mentre la cancellazione delle feste e delle opere pubbliche fu fortemente osteggiata dalla popolazione comune. Gi\u00e0 impopolare con la corte e la popolazione della capitale, Romano si isol\u00f2 ancor di pi\u00f9 per i suoi tentativi di riformare l'amministrazione civile e militare provinciale, minate da una forte corruzione.\nRipresa delle ostilit\u00e0 con i Turchi.\nDurante la sua permanenza nella capitale, Romano affid\u00f2 l'esercito a Manuele Comneno, un nipote dell'ex imperatore Isacco I. Costui riusc\u00ec ad ingaggiare uno scontro con i selgiuchi ma fu sconfitto e fatto prigioniero da un generale turco di nome Khroudj; buon diplomatico, Manuele riusc\u00ec a convincere Khroudj a firmare un'alleanza con lo stesso Romano.\nOltraggiato dalla diserzione di un suo generale, il sultano Alp Arslan invase con un forte esercito l'Armenia bizantina e riusc\u00ec a conquistare le importanti piazzeforti di Manzicerta e Archesh; Romano tent\u00f2 una manovra diplomatica offrendo di scambiare le conquiste attuate dal sultano in Armenia con la citt\u00e0 di Hieropolis che l'imperatore aveva conquistato tre anni prima. Le trattative, tuttavia, furono fallimentari.\nManzicerta.\nAgli inizi del 1071, mentre ancora si svolgevano i negoziati con Alp Arslan, Romano decise di mobilitare l'esercito allo scopo di riconquistare la fortezza di Manzicerta. La marcia, tuttavia, fu fortemente rallentata dalla carenza di disciplina delle truppe imperiali: i soldati saccheggiavano regolarmente le regioni di passaggio e quando Romano cerc\u00f2 di imporre una disciplina pi\u00f9 ferma, un intero reggimento di mercenari tedeschi si ammutin\u00f2; solo con grande difficolt\u00e0, dunque, l'imperatore pot\u00e9 proseguire la marcia.\nConvinto che il sultano turco fosse lontano, Romano invi\u00f2 un distaccamento, al cui comando pose il generale Filareto Bracamio, ad attaccare Akhlat mentre con il resto dell'esercito avanz\u00f2 e riconquist\u00f2 la rocca di Manzicerta; pochi giorni dopo, per\u00f2, la sua avanguardia incontr\u00f2 l'esercito selgiuchide ed un gruppo di mercenari Uzi decise di disertare ai turchi: l'imperatore, allora, invi\u00f2 messaggeri in modo che il distaccamento inviato a conquistare Akhlat si potesse ricongiungere al grosso dell'armata ma costoro si imbatterono in un altro esercito turco e dovettero ritirarsi.\nArslan, in inferiorit\u00e0 numerica e desideroso di avanzare verso la Palestina, non aveva alcun interesse ad attaccare l'esercito bizantino; dunque, propose condizioni di pace assolutamente favorevoli a Romano; l'imperatore, tuttavia, fiducioso e convinto che una vittoria decisiva avrebbe notevolmente rafforzato il suo prestigio, respinse l'offerta.\nIl 26 agosto 1071 i due eserciti si disposero in battaglia: lo scontro dur\u00f2 per una intera giornata senza che nessuna delle parti riuscisse a prevalere sull'altra finch\u00e9 l'imperatore ordin\u00f2 ad una parte del suo contingente di rientrare nelle basi; a questo punto, Andronico Ducas, figlio del Cesare Giovanni e cugino del co-imperatore Michele, approfitt\u00f2 della confusione dello scontro per sobillare l'esercito: disse che l'imperatore era morto con 30.000 soldati e con queste false notizie indusse la retroguardia, circa 15.000 soldati, ad arretrare.\nRomano, scoperto il tradimento, decise di caricare i turchi: combatt\u00e9 valorosamente finch\u00e9 il suo cavallo fu ucciso e fu ferito alla mano; impossibilitato ad impugnare la spada, fu catturato e portato al cospetto del sultano Alp Arslan.\nIn un primo momento, il sultano non riconobbe l'imperatore, poi, dopo averlo costretto ad inchinarsi, comand\u00f2 che fosse trattato come un sovrano; Romano rimase prigioniero per otto giorni nel corso dei quali fu impegnato in trattative con il sultano: all'inizio Arslan, pretese un riscatto di dieci milioni di nomismata, poi acconsent\u00ec a ridurlo ad un milione e mezzo, con un tributo annuali 360.000; Romano accett\u00f2 l'offerta e fu immediatamente liberato.\nFine.\nDopo la battaglia, Eudocia Macrembolitissa tent\u00f2 di conservare il trono per il marito ma l'opposizione aristocratica e la fronda del Senato, capeggiata da Giovanni Ducas e da Michele Psello, costrinse l'imperatrice a ritirarsi in monastero; il trattato con i turchi fu quindi revocato e Romano deposto. L'imperatore, tuttavia, non accett\u00f2 di farsi da parte per Michele VII Ducas e radun\u00f2 le forze a lui fedeli.\nLa guerra civile, tuttavia, fu breve: a Dokeia l'esercito dei Ducas ebbe la meglio su quello di Romano che fu costretto a ritirarsi ad Adana, in Cilicia; inseguito dagli avversari e dopo aver ricevuto assicurazioni sulla propria sicurezza personale, l'imperatore Romano accett\u00f2 di arrendersi e di prendere i voti in monastero. Poco prima di lasciare la fortezza, raccolse tutto il denaro che aveva e lo invi\u00f2 al sultano, quale prova della sua buona fede, insieme ad un messaggio: \"Da Imperatore, ti ho promesso un riscatto di un milione e mezzo. Detronizzato ed in balia di altri, ti invio tutto quello che possiedo come prova della mia gratitudine.\".\nL'accordo stipulato tra Romano e Andronico Ducas fu, per\u00f2, rigettato da Giovanni Ducas il quale il 29 giugno 1072, invi\u00f2 propri uomini per accecare l'ex imperatore e poi lo confin\u00f2 sull'isola di Prote, nel Mar di Marmara; privo di assistenza, la ferita si infett\u00f2 e pochi mesi dopo Romano spir\u00f2, pregando per il perdono dei peccati; ad Eudocia, fu permesso di onorare le sue spoglie con un funerale.\nFamiglia.\nRomano si spos\u00f2 due volte, la sua prima moglie fu Anna, figlia del re bulgaro Alusian; da questa unione nacque un figlio:\nIn seconde nozze Romano spos\u00f2 l'imperatrice Eudocia Macrembolitissa, moglie del suo predecessore Costantino X Ducas; da questo matrimonio nacquero due figli:\nLetteratura contemporanea.\nNel romanzo storico \"Jerusalem\" di Andrea Frediani, \u00e8 descritta la disastrosa sconfitta nella battaglia di Manzicerta del 1071, dove \u00e8 rappresentato anche l'imperatore Romano IV Diogene."}
{"id": "247955", "revid": "729019", "url": "https://it.wikipedia.org/wiki?curid=247955", "title": "Mercury-Redstone 3", "text": "La missione Mercury-Redstone 3 (MR-3) svoltasi il 5 maggio 1961 viene considerata dopo il volo di Jurij Gagarin (svoltosi il 12 aprile 1961) come secondo volo umano della storia dei voli nello spazio. Alan Bartlett Shepard fu dunque il primo cittadino statunitense a lasciare l'atmosfera terrestre nel corso del Programma Mercury.\nLa capsula Mercury battezzata Freedom 7 (\"Libert\u00e0 7\") esegu\u00ec un semplice volo balistico. Il raggiungimento di un'orbita terrestre non era programmato durante questa missione.\nQuindici minuti prima del lancio, il conto alla rovescia venne interrotto. Nuvole fitte si erano infatti formate nel cielo sopra Cape Canaveral, tanto che non sarebbe stato possibile documentare ed osservare il volo fotograficamente. Dopo ben 52 minuti si schiar\u00ec il cielo ed il conto alla rovescia pot\u00e9 essere ripreso.\nDopo il lancio, secondo quanto dichiarato da Alan B. Shepard, il volo fu molto tranquillo. Dopo 45 secondi iniziarono delle vibrazioni, dovute al raggiungimento della velocit\u00e0 del suono Mach 1 e al suo superamento. Il volo si stabilizz\u00f2 circa 88 secondi dopo. Il razzo vettore del tipo Redstone venne staccato dalla capsula dopo circa due minuti e mezzo.\nDopo un totale di 15 minuti e 22 secondi di volo, la \"Freedom 7\" atterr\u00f2 nelle acque dell'Oceano Atlantico. Elicotteri recuperarono Shepard e la capsula \"Freedom 7\" e dopo 11 minuti il tutto fu portato a bordo della portaerei \"USS Lake Champlain\".\nShepard venne immediatamente sottoposto a dei controlli medici che diedero il risultato di un'ottima condizione dell'astronauta. A sue dichiarazioni il volo era riuscito senza riscontrare problemi dal punto di vista fisico.\nIl Presidente degli Stati Uniti John F. Kennedy, che aveva osservato il volo come molti concittadini in diretta televisiva, si congratul\u00f2 per il grande successo telefonicamente con Shepard mentre lo stesso si trovava ancora a bordo della portaerei.\nAlan B. Shepard fece in seguito pure parte del programma Apollo allunando come comandante della missione dell'Apollo 14."}
{"id": "247957", "revid": "7336", "url": "https://it.wikipedia.org/wiki?curid=247957", "title": "Patto Civile di Solidariet\u00e0", "text": ""}
{"id": "247960", "revid": "363629", "url": "https://it.wikipedia.org/wiki?curid=247960", "title": "Valore di esposizione", "text": "Il valore di esposizione, o valore esposimetrico, Ev o EV (\"exposure value\"), \u00e8 un valore di intensit\u00e0 luminosa a cui corrispondono delle coppie di diaframma e tempo dell'otturatore che forniscono alla pellicola o al sensore fotografico la stessa quantit\u00e0 di luce. Si definiscono stop gli intervalli tra EV. Il concetto fu elaborato dall'artigiano tedesco, costruttore di otturatori fotografici, Friedrich Deckel attorno al 1950. \nL'aumento di un intervallo equivale al raddoppio della quantit\u00e0 di luce che colpisce la pellicola o sensore: ad esempio, l'apertura di 1 stop del diaframma e la riduzione di 1 stop del tempo di esposizione non cambia la quantit\u00e0 di luce necessaria alla corretta impressione del sensore o pellicola. Comunemente con \"stop\" ci si riferisce in egual misura e proporzione all'apertura del diaframma, al tempo di esposizione e alla sensibilit\u00e0. \nUno stesso valore EV si pu\u00f2 ottenere con differenti combinazioni di diaframmi e tempi di scatto ma \u00e8 da tenere da conto che la foto finale, a seconda delle diverse combinazioni, risulter\u00e0 profondamente diversa. Gli EV infatti determinano esclusivamente l'esposizione luminosa, a determinare la profondit\u00e0 di campo e l'effetto mosso del risultato finale influiscono esclusivamente e rispettivamente i valori di apertura e i tempi di scatto. \nIl valore EV \u00e8 sempre riferito a una sensibilit\u00e0 di 100 ISO. Se varia la velocit\u00e0 della pellicola si dovr\u00e0 compensare la variazione con una differente coppia tempo/diaframma. Ad esempio, se passo da 100 ISO a 200 ISO dovr\u00f2 dimezzare il tempo di esposizione o l'apertura del diaframma (\"chiudere di uno stop\"). \nPrincipi matematici.\nPer convenzione si definisce l'EV come un logaritmo in base 2:\ndove A \u00e8 l'apertura del diaframma e T il tempo di esposizione. Quindi, a combinazioni diverse di tempo e apertura, corrispondono uguali valori EV. \nAd esempio, f5.6 e 1/60 equivale a f8 e 1/30. Al valore EV 0, corrisponde la coppia: apertura f/1.0 e tempo 1 secondo. Sapendo che ogni successivo valore di apertura dimezza l'intensit\u00e0 luminosa, per ottenere lo stesso valore EV 0 con un'apertura di f/1.4, dobbiamo raddoppiare il tempo portandolo a 2 secondi.\nIl valore luce.\nIl valore luce, o LV, corrisponde agli EV per la sensibilit\u00e0 di 100 ISO. Questa distinzione \u00e8 necessaria perch\u00e9 gli esposimetri misurano la luce in LV. A seconda del modello, gli esposimetri possono convertire direttamente in EV e fornire il diaframma e il tempo da impostare per la pellicola utilizzata.\nLa successiva tabella illustra le combinazioni di tempo / diaframma e il relativo valore EV:"}
{"id": "247962", "revid": "125382804", "url": "https://it.wikipedia.org/wiki?curid=247962", "title": "Fronte occidentale (1939-1945)", "text": "Il fronte occidentale, durante la seconda guerra mondiale, fu un importante teatro di combattimenti in Francia, Belgio, Lussemburgo, Paesi Bassi e nella Germania occidentale.\nDopo una prima fase nel 1939-1940 in cui la Wehrmacht tedesca ottenne una schiacciante vittoria contro gli eserciti Alleati, occupando gran parte del territorio, costringendo all'armistizio la Francia e respingendo oltre la Manica il corpo di spedizione britannico, il Fronte occidentale divenne fino al 1944 un settore del teatro europeo non pi\u00f9 attivo dal punto di vista delle operazioni terrestri anche se continuarono costantemente operazioni di guerra aerea, mentre la Germania mantenne schierato all'ovest un cospicuo corpo di occupazione.\nDal 1941 la maggior parte dei combattimenti nel teatro europeo si svolsero sul Fronte orientale, dove i tedeschi schierarono fino alla fine della guerra la maggior parte delle loro forze armate; Stalin richiese per anni la riattivazione da parte anglo-americana del Fronte occidentale, ma i dirigenti alleati preferirono inizialmente condurre operazioni meno impegnative nel teatro del Mediterraneo.\nDal 6 giugno 1944 gli Alleati riaprirono finalmente il Fronte occidentale dando inizio alla gigantesca operazione Overlord e in undici mesi di combattimenti riuscirono a liberare i territori occupati dalla Germania, invasero il territorio tedesco occidentale e raggiunsero il fiume Elba dove si congiunsero dal 25 aprile 1945 con le truppe dell'Armata Rossa provenienti da est.\n1939 - 1941.\nLa strana guerra.\nI combattimenti sul Fronte Occidentale, dopo la vittoriosa campagna di Polonia da parte tedesca, furono preceduti dalla cosiddetta \"Strana guerra\"; gli eserciti franco-britannici, dopo un timido tentativo di offensiva di alleggerimento nella Saar, rimasero schierati in posizione difensive lungo il confine con la Germania e non presero alcuna iniziativa aggressiva contro i tedeschi che quindi ebbero il tempo di trasferire il grosso della Wehrmacht a ovest.\nI capi anglo-francesi invece, timorosi di iniziare grandi battaglie terrestri sul Fronte occidentale, preferirono pianificare velleitarie operazioni diversive per impegnare la Germania su fronti secondari; si studiarono quindi piani per penetrare con la flotta nel Mar Baltico, per minare il fiume Reno, per colpire gli impianti petroliferi del Caucaso sovietico. Venne anche pianificata un'operazione di intervento in Norvegia per bloccare il porto di Narvik da dove transitavano liberamente i rifornimenti di ferro svedese per la Germania. Adolf Hitler e i suoi generali tuttavia anticiparono gli anglo-francesi e con una brillante operazione terrestre e aeronavale nell'aprile del 1940, invasero Danimarca e Norvegia, occuparono tutte le posizioni strategiche pi\u00f9 importanti, respinsero il corpo di spedizione anglo-francese e presero il completo controllo del teatro scandinavo della guerra.\nL'invasione della Francia.\nIl 10 maggio 1940, Hitler diede inizio al Fall Gelb, la grande offensiva generale tedesca sul Fronte occidentale; nonostante una tenace resistenza, in soli 5 giorni i Paesi Bassi furono costretti a capitolare, mentre in 18 giorni le forze tedesche riuscirono ad avere la meglio sull'esercito belga. I francesi e gli inglesi concentrarono la gran massa delle loro forze corazzate e motorizzate nel Belgio per tentare di parare l'assalto tedesco, ma furono colti di sorpresa dall'aggiramento tedesco della Linea Maginot e dell'attraversamento delle Ardenne da parte delle Panzer-Division tedesche, che spintesi irresistibilmente verso la Manica, riuscirono a circondare l'intero gruppo di armate francese: il Corpo di spedizione britannico riusc\u00ec ad evitare l'annientamento totale ritirandosi a Dunkerque e di l\u00ec in Inghilterra, mentre nel contempo la quasi totalit\u00e0 delle armate francesi furono costrette ad arrendersi di fronte all'avanzata delle Panzer-Division tedesche. Dopo una lotta durata meno di due mesi, la Francia fu costretta a chiedere la pace e il 22 giugno 1940 fu firmato l'armistizio.\nAnche l'Italia, scesa in guerra il 10 giugno 1940, impegn\u00f2 alcune forze nella cosiddetta Battaglia delle Alpi Occidentali, ma non ottenne risultati strategici importanti e l'offensiva venne interrotta il 25 giugno.\nOperazione Leone marino.\nL'Oberkommando der Wehrmacht (OKW) era convinto che dopo la resa della Francia, la Gran Bretagna avrebbe richiesto la pace; visto per\u00f2 che non veniva presa nessun'iniziativa in questo senso, Hitler ordin\u00f2 di pianificare un'invasione via mare. La \"Wehrmacht\" decise di impiegare per questa operazione ben 20 divisioni, il cui sbarco doveva essere assicurato dalla \"Luftwaffe\", piuttosto che dalla \"Kriegsmarine\" che disponeva di poche unit\u00e0.\nLa battaglia d'Inghilterra.\nPer tutto l'agosto fino all'inizio dell'aprile, tuttavia, le truppe tedesche attesero invano, pronte a salpare, che la Luftwaffe, impegnata in serrati combattimenti contro la RAF, rendesse pi\u00f9 sicuri i cieli della Manica. Vista l'impossibilit\u00e0 di un rapido successo, l'invasione venne rimandata, e la gran parte delle forze tedesche vennero inviate ad est in preparazione di un attacco all'Unione Sovietica, mentre lungo le coste della Francia iniziarono i lavori per la costruzione di un'imponente opera difensiva, il Vallo Atlantico, per prevenire ogni tentativo di attacco alleato.\n1942 - 1943.\nIn un primo momento, a causa dei massicci ostacoli logistici nell'attraversamento del Canale, non venne preso in seria considerazione uno sbarco in grande stile, quanto diversi attacchi lungo le coste francesi. Diverse operazioni di commando vennero attuate con vari scopi; tra queste, l'operazione Chariot, un riuscito raid su Saint Nazaire avente come obiettivo il distruggere un grande bacino di carenaggio che poteva ospitare le navi da battaglia tedesche reduci da raid nell'Atlantico. Il 19 agosto 1942 gli Alleati lanciarono il Raid su Dieppe, con un contingente composto prevalentemente da truppe canadesi e britanniche: l'attacco si risolve in un insuccesso con la perdita di due terzi degli uomini, tra morti, prigionieri e dispersi. Tale risultato contribu\u00ec ad un cambiamento di rotta nella strategia alleata, con l'inizio di una seria programmazione di un grande sbarco sulle coste francesi.\nIl Fronte Occidentale, quindi, per quasi quattro anni non fu protagonista di nessun scontro terrestre di grandi dimensioni, se si escludono diverse azioni di guerriglia della resistenza francese aiutata da agenti del SOE e dell'OSS. Tuttavia, nel contempo, venne intensificata l'attivit\u00e0 aerea alleata sui cieli della Germania, con il lancio di una campagna di bombardamento strategico condotta dall'Ottava Forza Aerea americana, di giorno, e il Comando Bombardiere della RAF di notte, contro le principali citt\u00e0 e gli impianti industriali tedeschi.\n1944 - 1945.\nL'invasione in Normandia.\nIl 6 giugno 1944 (giorno ormai universalmente noto come il \"D-Day\"), gli Alleati lanciarono l'Operazione Overlord, l'apertura di un nuovo fronte e la tanto attesa liberazione dell'Europa occidentale. Il comando tedesco rimase spiazzato dagli sbarchi in Normandia, dato che era ritenuto pi\u00f9 probabile un'invasione nella zona del Passo di Calais. Dopo due mesi di accaniti combattimenti sulle spiagge, il lancio dell'Operazione Cobra permise agli americani di rompere il fronte, e di avanzare celermente in Francia, circondando un gran numero di forze tedesche (250.000 uomini) nella Sacca di Falaise: 150.000 soldati tedeschi vennero fatti prigionieri e la strada per la liberazione di Parigi era aperta.\nIl 15 agosto, a supporto delle operazioni in Normandia, gli Alleati lanciarono l'Operazione Dragoon, l'invasione del sud della Francia tra Tolone e Cannes.\nDi fronte alla pressione esercitata a nord e a sud della Francia dalle armate alleate, combinata ai continui attacchi della Resistenza francese, la \"Wehrmacht\" inizi\u00f2 una precipitosa ritirata verso la Germania. La liberazione di Parigi (25 agosto 1944), del nord del paese transalpino e del Belgio contribu\u00ec anche a eliminare le basi di lancio per le\n\"Vergeltungswaffen\" (armi di rappresaglia) tedesche dei missili V-1 e V-2.\nOperazione Market Garden.\nI progressi degli Alleati subirono un rallentamento nell'avanzata nell'autunno del 1944, sia a causa della maggiore efficienza della resistenza tedesca, sia a causa di una crescente scarsit\u00e0 di rifornimenti e di uomini. Fu allora che il \"Field Marshall\" Montgomery riusc\u00ec a persuadere lo SHAEF a lanciare un pesante attacco che doveva consentire alle forze alleate l'attraversamento del Reno, la creazione di una testa di ponte in Germania, e la liberazione del porto di Anversa, in Belgio, vitale per aumentare la quantit\u00e0 di rifornimenti. Tale operazione, (nome in codice \"Market Garden\") prevedeva il lancio di truppe paracadutiste britanniche, canadesi, polacche e americane dietro le linee tedesche, nei Paesi Bassi, che dovevano occupare tutta una serie di ponti fino ad Arnhem sul Reno. Nonostante la conquista di sei dei sette ponti che costituivano l'obiettivo dell'operazione, le forze alleate vennero respinte dalle truppe delle \"Waffen-SS\" provocando l'annientamento della 1. Divisione paracadutista britannica.\nA partire da settembre, il fronte sostanzialmente, si stabilizz\u00f2, con gli americani duramente impegnati in cruenti combattimenti nella foresta di H\u00fcrtgen, nel tentativo di superare la Linea Sigfrido; mentre canadesi e britannici nel contempo riuscirono a liberare il porto di Anversa, non riuscendo tuttavia a migliorare la situazione logistica dei rifornimenti dato che il lungo estuario del fiume era ancora controllato da fortificazioni tedesche. Per ovviare a questa situazione venne dato il via all'Operazione Switchback da parte delle forze canadesi e polacche, che si concluse con una piena vittoria alleata.\nIn ottobre gli americani dopo una dura battaglia riuscirono ad occupare la prima grande citt\u00e0 tedesca: Aquisgrana.\nL'offensiva delle Ardenne.\nDa parte tedesca, nonostante una situazione critica sul Fronte orientale, le truppe impegnate ad ovest vennero riorganizzate per preparare una nuova offensiva, l'Operazione Wacht am Rhein che prevedeva l'attraversamento delle Ardenne, in un rifacimento del piano d'attacco del 1940. L'offensiva lanciata il 16 dicembre, nonostante alcuni successi iniziali causati dalle cattive condizioni meteorologiche che impedivano l'entrata in scena dell'aviazione, venne sostanzialmente respinta, e le forze tedesche, il 15 gennaio 1945, dovettero ritirarsi sulle loro posizioni iniziali.\nRespinta l'ultima offensiva tedesca della guerra, gli Alleati occidentali ripresero la loro avanzata in Germania avviando la campagna della Renania: la 1\u00aa Armata canadese, con l'Operazione Veritable, attacc\u00f2 l'area compresa tra la Mosa e il Reno; la 9\u00aa Armata americana, con l'Operazione Grenade fu invece impegnata nell'attraversamento del Roer: l'attacco, che doveva iniziare l'8 febbraio 1945, venne invece ritardato di due settimane, a causa dell'allagamento della valle del fiume, causato dalla distruzione, da parte tedesca, della diga a monte. Durante questo periodo, contrariamente a quando preventivamente predisposto dall'OKW, dietro la decisione diretta di Hitler, le divisioni del Feldmaresciallo Gerd von Rundstedt non vennero ritirate sulla riva destra del Reno. Il 23 febbraio quando gli americani lanciarono il loro attacco, anche altre forze alleate avevano, nel frattempo, raggiunto le rive del Reno, per cui le forze tedesche rimasero intrappolate, e 290.000 uomini vennero fatti prigionieri.\nIl successivo attraversamento del Reno, avvenne in tre punti:\nDopo aver attraversato il Reno, le forze britanniche continuarono la loro avanzata verso nord-est, verso Amburgo, attraversando l'Elba e dirigendosi verso la Danimarca e il Baltico. Il 12. Gruppo d'armate USA, a nord, e la 1. Armata USA a sud, completarono la sacca della Ruhr: il 4 aprile le due tenaglie dell'avanzata americana avevano completato l'accerchiamento, facendo prigionieri il comandante del Gruppo d'armate B tedesco, Feldmaresciallo Walther Model, e 300.000 soldati tedeschi. Nel contempo la 9. e la 1. Armata USA continuarono la loro avanzata verso est, venendo a contatto con le truppe sovietiche il 25 aprile, a Torgau, sulle rive dell'Elba. Il resto del 12. Gruppo d'armate USA continu\u00f2 la propria avanzata su due direttrici: a est, verso l'interno della Cecoslovacchia; e a sud, nel nord-est della Baviera. Infine, il 6. Gruppo d'armate USA continu\u00f2 la propria avanzata nel sud della Germania, attraversando la Baviera, l'Austria e dirigendosi verso il nord Italia.\nIl 4 maggio 1945, il \"Field Marshall\" Montgomery accett\u00f2 la resa incondizionata tedesca di tutte le forze dislocate nei Paesi Bassi, nella Germania nord-occidentale, in Danimarca, nella landa di Luneburgo, e delle citt\u00e0 di Amburgo, di Hannover e di Brema. Il 7 maggio, nella sua sede di Reims, Eisenhower accett\u00f2 la resa incondizionata tedesca da parte del Capo dello staff dell'OKW, generale Alfred Jodl, che firm\u00f2 il documento di resa alle 2.41 del mattino; poco dopo il generale B\u00f6hne annunci\u00f2 la resa incondizionata delle truppe tedesche in Norvegia.\nI combattimenti, in Europa occidentale, cessarono alle 23.01 dell'8 maggio 1945. Sul fronte orientale si continu\u00f2 a combattere almeno fino all'11 maggio (liberazione di Praga e resa del Gruppo d'armate Centro)."}
{"id": "247969", "revid": "196390", "url": "https://it.wikipedia.org/wiki?curid=247969", "title": "Muhammad Al\u00ec", "text": ""}
{"id": "247972", "revid": "121726846", "url": "https://it.wikipedia.org/wiki?curid=247972", "title": "Copacabana (Bolivia)", "text": "Copacabana \u00e8 un comune (\"municipio\" in spagnolo) della Bolivia nella provincia di Manco Kapac (dipartimento di La Paz) con 15.195 abitanti (dato 2010).\nCostituisce il pi\u00f9 grande insediamento sul versante boliviano del Lago Titicaca. Da questa cittadina partono le imbarcazioni per arrivare all'Isla del Sol, una delle isole sacre agli Inca.\nEtimologia.\nCi sono due teorie sull'origine del nome. La prima deriva dalla parola Aymara \"kota kahuana\", che significa \"vista del lago\". La seconda trae il nome dalla dea Copakawana, venerata in epoca precolombiana.\nStoria.\nI primi ritrovamenti archeologici della zona risalgono al XIV secolo a.C. e sono riconducibili alla cultura Guarani \u00d1andeva. Nei secoli successivi si svilupp\u00f2 la cultura Tiahuanaco che si espanse in tutta l'area. Si pensa che Copacabana appartenesse a questo impero, il primo grande impero nel territorio andino.\nSuccessivamente vi furono le dominazioni dei regni Kolla (o \"Qulla\") che fiorirono principalmente tra il XII e il XIII secolo. In questo periodo la citt\u00e0 era popolata da pescatori e agricoltori.\nDal XIII secolo i kolla, chiamati poi aymara, furono sconfitti dagli Inca, quando Pachac\u00fatec Inca Yupanqui, l'imperatore inca uccise Chuchi Capac, governante aymara. A questo Inca si attribuisce la fondazione della citt\u00e0 e degli insediamenti sulla Isla del Sol.\nLa dominazione incaica prosegu\u00ec fino all'arrivo dei \"conquistadores\" spagnoli nel 1534. Nel 1550 venne costruita la prima chiesa cristiana, trasformata poi, il 2 febbraio 1583 nella Basilica di \"Nuestra Se\u00f1ora de Copacabana\".\nLa \"Virgen de Copacabana\".\nIn citt\u00e0 si trova la basilica di \"Nuestra Se\u00f1ora de la Candelaria\" (XVI secolo). In questo santuario, uno dei pi\u00f9 antichi del continente, \u00e8 contenuta l'immagine della \"Virgen de la Candelaria\" (nota anche come \"Virgen de Copacabana\" o \"Virgen negra\").\nCuriosit\u00e0.\nCopacabana, il quartiere di Rio de Janeiro famoso per la sua spiaggia, prende il nome da questa citt\u00e0 boliviana. Infatti, a met\u00e0 del XVIII secolo, venne costruita, nella localit\u00e0 brasiliana di Sacopenap\u00e3, una cappella contenente una copia della \"Virgen de Copacabana\". Da allora, questa localit\u00e0, cambi\u00f2 il suo nome in quello dell'omonima cittadina boliviana, in onore dell'immagine sacra.\nCantoni.\nIl comune \u00e8 suddiviso in 3 cantoni:"}
{"id": "247973", "revid": "8897", "url": "https://it.wikipedia.org/wiki?curid=247973", "title": "Torre del Lago", "text": ""}
{"id": "247974", "revid": "287204", "url": "https://it.wikipedia.org/wiki?curid=247974", "title": "Sidney", "text": ""}
{"id": "247977", "revid": "8897", "url": "https://it.wikipedia.org/wiki?curid=247977", "title": "Maurizio Dimaggio", "text": ""}
{"id": "247979", "revid": "1543377", "url": "https://it.wikipedia.org/wiki?curid=247979", "title": "Tarija", "text": "Tarija o San Bernardo de Tarija \u00e8 un comune (\"municipio\" in spagnolo) della Bolivia nella provincia di Cercado (dipartimento di Tarija) con 179.528 abitanti (dato 2012).\nLa citt\u00e0 venne fondata il 4 luglio 1574 con il nome di Villa de San Bernardo de la Frontera de Tarixa dal sivigliano Luis de Fuentes y Vargas, sulla riva sinistra del fiume Nuevo Guadalquivir, seguendo gli ordini del Vicer\u00e9 Francisco de Toledo. Il nome \u00e8 un tributo a Francisco de Tarija, anch'egli andaluso e membro della spedizione guidata da Diego de Almagro.\nCantoni.\nIl comune \u00e8 suddiviso in 9 cantoni:"}
{"id": "247982", "revid": "4", "url": "https://it.wikipedia.org/wiki?curid=247982", "title": "Araneida", "text": ""}
{"id": "247983", "revid": "1522738", "url": "https://it.wikipedia.org/wiki?curid=247983", "title": "All Night Nippon Super Mario Bros.", "text": ""}
{"id": "247987", "revid": "767487", "url": "https://it.wikipedia.org/wiki?curid=247987", "title": "Diagramma fondamentale del traffico", "text": ""}
{"id": "247990", "revid": "767487", "url": "https://it.wikipedia.org/wiki?curid=247990", "title": "Georg H\u00f3lm", "text": "\u00c8 il bassista del gruppo musicale islandese Sigur R\u00f3s. Georg \u00e8 anche il membro preferito della band dalla stampa inglese, poich\u00e9 \u00e8 il componente che parla l'inglese pi\u00f9 fluidamente. In passato ha studiato da regista; \u00e8 talvolta chiamato con il soprannome di \"Zanna Bianca\", derivatogli dalla sua capacit\u00e0 di catturare le trote con i denti."}
{"id": "247992", "revid": "287204", "url": "https://it.wikipedia.org/wiki?curid=247992", "title": "Georg Holm", "text": ""}
{"id": "247993", "revid": "287204", "url": "https://it.wikipedia.org/wiki?curid=247993", "title": "Agaetis byrjun", "text": ""}
{"id": "247994", "revid": "287204", "url": "https://it.wikipedia.org/wiki?curid=247994", "title": "Von brigdi", "text": ""}
{"id": "247995", "revid": "6340", "url": "https://it.wikipedia.org/wiki?curid=247995", "title": "Von brigdhi", "text": ""}
{"id": "248004", "revid": "547034", "url": "https://it.wikipedia.org/wiki?curid=248004", "title": "Unit\u00e0 psicofisica", "text": "Il termine di \"Unit\u00e0 psicofisica\" indica un concetto appartenente alla tradizione olistica, opposto a quello di dualismo mente corpo, entrambi rientranti all'interno del pi\u00f9 ampio dibattito filosofico e psicologico del problema mente-corpo\nDescrizione.\nTeoria dualistica in filosofia.\nLa concezione dualistica dell'uomo come anima e corpo, presente in quasi tutte le culture, anche in quelle primitive, scaturisce dall'esigenza di dare spiegazione ad una serie di fatti e fenomeni come i pensieri che sorgono nella nostra mente, la differenza tra esseri viventi e non viventi, la morte, ecc. ed infine esprime (per mezzo di simboli) una concezione filosofica e morale dell'uomo, della vita, dell'universo.\nLa teoria dualistica, anche se sembra inizialmente chiara, lineare e convincente, secondo alcuni mostra sostanziali difetti latenti. Ad esempio gi\u00e0 Aristotele e San Tommaso d'Aquino non sostennero la giustapposizione nell'uomo di due elementi, ma considerarono l'anima come forma del corpo.\nSan Tommaso, dovendo esporre la concezione escatologica del Cristianesimo, sostenne l'anima come forma sussistente dopo la morte del corpo, ma destinata ad unirsi ad esso, nel d\u00ec della resurrezione finale dei corpi; sarebbe, infatti, inconcepibile una forma senza la materia ed una materia senza forma.\nCartesio, nel tentativo di precisare meglio il concetto di anima, fu portato a definirla come \"res cogitans\" in opposizione al corpo inteso come \"res extensa\" (vedi res cogitans e res extensa). Le tesi di Cartesio rivelarono presto, agli studiosi, la loro insostenibilit\u00e0 e costoro, nel tentativo di superare l'inconciliabilit\u00e0 tra i due termini, si orientarono spesso verso soluzioni idealistiche (la materia esiste solo come prodotto del pensiero) o materialistiche (il pensiero \u00e8 un prodotto dell'attivit\u00e0 fisiologica del corpo).\nNon mancarono tentativi d\u00ec soluzioni su linee diverse, tra queste primeggia quella di Leibniz. Comunque l'impostazione cartesiana, se lasciava perplessi gli studiosi per gli assurdi a cui dava luogo, ebbe molto successo nelle teorizzazioni etiche ed educative dal Seicento fino agli inizi del Novecento.\nLa concezione dell'anima, che, con le sue facolt\u00e0 di intendere e volere, dirige il corpo, semplificava di molto l'etica e la prassi educativa, semplificava il diritto e la pastorale religiosa: si difendono i valori dello spirito contro i desideri della carne; l'educazione deve abituare al dominio della volont\u00e0 sulle esigenze del corpo; le azioni umane vengono giudicate come atti di esclusiva decisione volontaria turbata solo dalle richieste del corpo; la religiosit\u00e0 \u00e8 disprezzo della carne ed ascesa dello spirito verso Dio.\nNell'Ottocento tuttavia l'attenzione comincia a rivolgersi pi\u00f9 ai rapporti tra corpo e spirito che alla loro opposizione. Si formula il concetto di \"unit\u00e0 psicofisica\" per indicare la stretta connessione tra gli stimoli esterni recepiti dal corpo e la loro percezione a livello di coscienza, come la connessione in senso inverso tra atti di volont\u00e0, stati d'animo e manifestazioni nell'azione e nel comportamento somatico.\nEvoluzione filosofica.\nQuesta attenzione \u00e8 certamente stimolata dalle ricerche di Gustav Theodor Fechner (intorno al 1850) sui fenomeni psicofisici e dai molti studi sulla sensazione e sulla percezione che in quegli anni venivano fatti nei laboratori di psicofisica (come quello di Wilhelm Wundt a Lipsia). Appartiene a quegli anni la famosa legge di Weber-Fechner e vanno ricordati di Fechner scritti come, \"Elementi di psicofisica\" (1860) e \"Sul problema dell'anima\" (1861).\nLa svolta significativa al problema dell'unit\u00e0 psicofisica si ha agli inizi del XX secolo ed \u00e8 determinata da apporti scientifici di diversa provenienza: la psicologia antiassociazionistica di William James; lo studio sulle pulsioni della psicoanalisi e quelli sulla psicogenesi delle forme del pensiero (Jean Piaget, Henri Wallon, L. Lur\u00e7art, A. N. Leont'ev, ecc.); gli sviluppi della \"medicina psicosomatica\"; la filosofia energetistica di Henri Bergson e la teologia evoluzionistica di Teilhard de Chardin; la fenomenologia a partire da Edmund Husserl, via Max Scheler a Maurice Merleau-Ponty e non sono da dimenticare le indagini dell'analisi del linguaggio su linguaggio soggettivo e linguaggio oggettivo.\nPassaggio alla psicologia.\nQuando in psicologia si parla di coscienza non ci si riferisce ad organi del corpo umano, neppure a componenti microscopici del nostro organismo, quali neuroni, gangli, ecc., ma ad esperienze vissute dall'individuo che, agli occhi di chi l'osserva, si presenta come una realt\u00e0 fisica, vivente, che parla e che agisce.\nL'esperienza non esiste come cosa, ma \u00e8 un vissuto e chi l'intendesse come cosa parlerebbe di altro. In questo errore cadde Cartesio definendo il pensiero come \"res cogitans\". Il nostro linguaggio tuttavia non pu\u00f2 avere riferimento significativo che a cose e a realt\u00e0 intese oggettivamente; cos\u00ec trattata dal linguaggio, la coscienza diviene un qualcosa di estraneo al corpo umano e al quale poi bisogner\u00e0 collegarla con una qualche immaginosa trovata.\nPoich\u00e9 qualunque linguaggio significativo non potrebbe mai parlare effettivamente della coscienza, il comportamentismo (\"Behaviorism\") ha inteso la psicologia non come studio ed analisi delle forme di coscienza e degli stati d'animo, ma del comportamento. Il comportamento \u00e8 un fatto oggettivo e quindi pu\u00f2 essere un riferimento adeguato per il linguaggio scientifico.\nLa questione dell\u2019\"unit\u00e0 psicofisica\" \u00e8 in effetti un falso problema, dovuto all'impropriet\u00e0 del linguaggio: coscienza e organismo fisico non sono due realt\u00e0 a s\u00e9 stanti e di cui dobbiamo studiare le reciproche influenze, ma sono la stessa realt\u00e0 umana, ora vissuta dal soggetto, ora vista da un osservatore esterno.\nEspressioni quali: \"mens sana in corpore sano\", fenomeni spirituali, educazione fisica, ecc.; distinzioni come: sofferenze dell'anima e del corpo, educazione della mente ed educazione del corpo, malattie mentali e fisiche, ecc. sono tutte espressioni devianti per chi non le usa conoscendo i difetti del linguaggio che deve crearsi dei riferimenti oggettivi, anche non legittimi, per dire qualcosa.\nWilliam James, pur essendo il bersaglio originario della critica behavioristica, nella sua famosa \"Th\u00e9orie de l'\u00e9motion\", sostenne \"che i cambiamenti somatici seguono immediatamente la percezione del fatto eccitante, e che il sentimento che noi abbiamo di quei cambiamenti, man mano che essi si producono, \u00e8 l'emozione\u201d. Ossia l'emozione \u00e8 un evento il cui aspetto oggettivo sono le scariche di adrenalina, il pallore del volto, ecc.\nLa psicoanalisi nella sua globalit\u00e0 \u00e8 l'insieme degli studi che analizzano le relazioni tra la dinamica ormonica e la costituzione della personalit\u00e0 psichica.\nPer altre vie, questa duplice aspetto della personalit\u00e0, quello soggettivo (la coscienza) e quello oggettivo (l'organismo fisico) \u00e8 analizzato dagli studiosi della psicogenesi delle forme mentali: i concetti di spazio, di direzione hanno come referente essenziale il corpo del soggetto senza di cui questi concetti non si formerebbero in nessun modo; la nozione di peso non avrebbe senso se non venisse messa in relazione alla sforzo muscolare (J. Piaget, \"L'epistemologia genetica\"; H. Wallon, \"De l'acte \u00e1 la pens\u00e9e\")\nSe per ipotesi assurda pensassimo ad una coscienza senza corpo essa sarebbe coscienza del nulla, ossia non esisterebbe affatto: \u201cl'anima se non dispone di alcun mezzo espressivo - sarebbe meglio dire: di alcun mezzo per effettuarsi - cessa ben presto di essere qualsiasi cosa, in particolare cessa di essere anima, come il pensiero dell'afasico indebolisce e si dissolve; il corpo che perde il senso di s\u00e9 cessa di essere un corpo vivo per ricadere nella condizione di massa fisiochimica, raggiunge il non senso soltanto morendo. I due termini non possono mai distinguersi in modo assoluto senza cessare di essere\" (M. Merleau-Ponty, \"La struttura del comportamento\").\nL'unit\u00e0 psicofisica \u00e8 insomma il correttivo del dualismo psicofisico e quest'ultimo \u00e8 un concetto che si forma a causa del difetto del linguaggio umano che non pu\u00f2 parlare degli stati soggettivi se non oggettivizzandoli, la coscienza diventa una res (sia pure res cogitans) in opposizione al corpo e con il quale bisogna poi trovare un modo per porla in relazione.\nLe psicologie cognitivistiche, che non intendono rinunciare all'analisi dei fatti di coscienza come tali, accettano questo rischio del linguaggio, ma oggi sanno bene che esse non parlano di \"cose\", ma di \u201cstati soggettivi\u201d. Con queste riserve possiamo ancora parlare di \u201cunit\u00e0 psicofisica\u201d e un correttivo linguistico - se pu\u00f2 avere un qualche valore - \u00e8 quello di usare oggi non pi\u00f9 i termini di mente e di corpo, ma di vissuti e di corporeit\u00e0."}
{"id": "248005", "revid": "18323", "url": "https://it.wikipedia.org/wiki?curid=248005", "title": "Puck", "text": ""}
{"id": "248006", "revid": "57342", "url": "https://it.wikipedia.org/wiki?curid=248006", "title": "Cesare Balbo", "text": "Formazione culturale e politica.\nFiglio di Prospero Balbo gi\u00e0 sindaco di Torino e ambasciatore a Parigi e di Enrichetta Taparelli d'Azeglio, il conte Cesare Balbo, nato nella citt\u00e0 sabauda nel 1789, matur\u00f2 culturalmente in varie citt\u00e0 europee, a causa della continua peregrinazione che il padre dovette subire nei difficili anni del regno di Vittorio Amedeo III di Savoia.\nFu cos\u00ec che venne a contatto con le nuove teorie illuministiche che, in quegli anni, stavano prendendo sempre pi\u00f9 piede nei maggiori centri culturali europei. In questi stessi anni fu forte l'influsso culturale e letterario di Vittorio Alfieri, ed il fermento patriottico che port\u00f2 il giovane Balbo a fondare nel 1804 l\"'Accademia dei Concordi\", con altri giovani letterati con i quali condivideva i suoi ideali liberal-moderati.\nGrazie a queste conoscenze ed esperienze cosmopolite venne chiamato spesso a servizio della monarchia universale napoleonica. Successivamente, a causa dell'influenza dei circoli libertari frequentati, cominci\u00f2 a disdegnare gli incarichi ricevuti, sottraendosi, quando possibile, al controllo dell'imperatore.\nIntanto andavano crescendo nella sua coscienza forti ideali patriottici: Balbo sperava che alla guida di un futuro Risorgimento potessero salire i Savoia, che avrebbero permesso la concessione di una costituzione ai vari stati italiani uniti in una confederazione.\nCome Gioberti, sperava in un coinvolgimento di tutti i principi che, ciascuno a capo della propria regione, dovevano aiutare il sovrano a regnare su un unico grande territorio. Presto si convinse che, per raggiungere tale scopo, non sarebbero stati necessari scontri armati ma bisognava, piuttosto, avere fiducia nel governo e sperare in una mediazione con i governanti.\nBalbo non reputava adatti i modelli proposti dai consiglieri del re e, allo stesso tempo, non era soddisfatto neppure dalla fazione opposta, quella dei cospiratori contro il sovrano. Per questa sua insoddisfazione era mal visto da entrambe le parti politiche, ma, in particolare, da Carlo Alberto che si sentiva offeso dalla sua incontentabilit\u00e0, tanto che decise di esiliarlo e di confinarlo nel suo castello di Camerano.\nGli anni della maturit\u00e0.\nTra il 1821 e il 1847 visse, quindi, un periodo di isolamento totale: in questo modo pot\u00e9 coltivare una sua grande passione, la scrittura. La sua abilit\u00e0 gli permise di comporre trattati tanto convincenti che Carlo Alberto gli concesse il riavvicinamento a corte. Nel dicembre 1847 Balbo fond\u00f2, con Camillo Cavour, il quotidiano \"Il Risorgimento\".\nL'anno successivo ottenne l'incarico di guidare il primo gabinetto costituzionale.\nIntanto era stata pubblicata nel 1844 una delle sue opere pi\u00f9 importanti \"Le speranze d'Italia\". Stimolato dalla lettura del \"Primato\" di Vincenzo Gioberti, egli, richiamandosi all'ideologia cattolico-liberale, esponeva i concetti fondamentali dell'ideologia neoguelfa, cercando per\u00f2 di rispondere alle manchevolezze ed alle molte contraddizioni lasciate dal Gioberti.\nBalbo ripropone nell'opera le sue idee riguardo alla questione italica: innanzitutto il tema delle riforme dello Stato Pontificio, poi quello che riguardava la posizione da prendere di fronte all'area pi\u00f9 reazionaria del Cattolicesimo: i Gesuiti.\nEra per\u00f2 un altro il punto essenziale: l'esame obiettivo della realt\u00e0 attuale (e non l'esaltazione del passato) consentiva di identificare nella dominazione austriaca il maggior ostacolo all'attuazione di una confederazione tra gli stati italiani.\nSecondo il nobile piemontese il riscatto nazionale sarebbe potuto avvenire, in via ipotetica, soltanto in quattro modi:\nRitenendo impossibile il primo punto, non praticabile il secondo e molto pericoloso il terzo, per i suoi probabili risvolti politici e sociali, al Balbo non rimase che l'ultima via: l'attesa di un'occasione favorevole di carattere europeo.\nSi aspettava di fatto che l'espansione dell'Impero asburgico coinvolgesse l'area dei Balcani in modo tale da lasciare libera la penisola. Nessuna ragionevole speranza di riscatto, infatti, sarebbe stata attuabile se questo difficile problema non fosse stato risolto.\n\u00c8 quindi attorno alla basilare questione dell'autonomia dallo straniero che ruota alla fin fine tutto il suo pensiero politico, almeno fino al 1848.\nDal 1848 alla morte.\nQuando, alla fine, venne dichiarata guerra all'Austria, Balbo propose di unire la Lombardia e il Piemonte in un'unica grande potenza, ma nel dibattito parlamentare il suo suggerimento non venne accolto, per questo decise di dimettersi dopo soli tre mesi da quando aveva ricevuto l'incarico di capo del governo.\nPrima di ritornare di nuovo sulla scena politica, seppe condurre con successo le trattative, affidategli dal cugino Massimo D'Azeglio, per il ritorno di Pio IX nella sede papale.\nNel 1852, infine, si rivolse a D'Azeglio e a Cavour sperando di formare un nuovo governo, ma i due si rifiutarono di aiutarlo perch\u00e9 due anni prima aveva negato loro l'appoggio per l'approvazione della legge sull'abolizione del foro ecclesiastico e sull'incameramento dei beni della Chiesa.\nDecise cos\u00ec di ritirarsi definitivamente dalla politica per dedicarsi interamente alla scrittura ma, dopo meno di un anno, mor\u00ec nella citt\u00e0 natale, a sessantatr\u00e9 anni, nel 1853.\n\u00c8 sepolto nella cripta del duomo di Chieri, citt\u00e0 il cui liceo classico ne porta il nome (nonostante l'accorpamento con altri licei della zona avvenuto nel 2000).\nCollegamenti esterni.\nTesto integrale dalla collana digitalizzata \"Scrittori d'Italia\", Editore Laterza:"}
{"id": "248007", "revid": "438678", "url": "https://it.wikipedia.org/wiki?curid=248007", "title": "Distance vector", "text": " \nIn informatica e telecomunicazioni, l'instradamento distance vector (routing basato sul vettore delle distanze), noto anche come routing di Bellman-Ford perch\u00e9 basato sull'omonimo algoritmo, \u00e8 un tipo di algoritmo di \"routing dinamico\", che tiene conto del carico istantaneo della rete.\nCaratteristiche.\nMentre gli algoritmi di tipo link state prevedono che ogni router sia informato dei cambiamenti occorsi nell'intera topologia della rete, i protocolli basati su distance vector - come RIP ed EIGRP - sono invece pi\u00f9 leggeri: ogni router misura la distanza (secondo una metrica che pu\u00f2 includere vari fattori) che lo separa dai nodi adiacenti ricevendo i dati dai router vicini. A partire da tali dati, utilizzando l'algoritmo di Bellman-Ford, il router costruisce una tabella che associa ad ogni destinazione conosciuta:\nPeriodicamente poi il router aggiorna le misure di distanza dai router adiacenti e comunica la propria tabella ai vicini. Dopo sufficienti scambi di informazioni, ciascun router potr\u00e0 avere una riga per ogni altro nodo nella rete.\nEsempio.\nUn processo di aggiornamento \u00e8 riportato qui di seguito: si consideri una sottorete come in figura. Si supponga che F abbia stimato i ritardi dai router vicini C, I e G.\nIl valore totale migliore \u00e8 6, quindi F crea nella sua tabella di routing un valore associato ad A registrando il ritardo pari a 6 ms e la linea di trasmissione G.\nProblemi.\nOgni router memorizza solo il primo passo dei percorsi che ha nella tabella. Questo implica che se A pubblica un percorso verso C, i vicini di A non possono sapere se sono stati inclusi da A nel percorso calcolato. Quindi:\nUna parziale soluzione sono le tecniche di \"Split horizon\" e di \"Poison reverse\", che evitano di pubblicizzare le route attraverso le stesse interfacce di rete da cui hanno ricevuto le stime originali. L'introduzione di tempi di attesa prima di aggiornare una route scoraggia la formazione di cicli. Protocolli come EIGRP e DSDV evitano del tutto la formazione di cicli scambiando ulteriori informazioni.\nCount-to-infinity.\nSi supponga di avere una rete \"lineare\" A-B-C-D-E-F e che si interrompa il collegamento con A. Al momento di aggiornare la propria tabella, B noter\u00e0 che non pu\u00f2 pi\u00f9 raggiungere A tramite il suo collegamento diretto. Tuttavia C (che \u00e8 ancora inconsapevole della situazione) sta dichiarando di poter raggiungere A in due passi; B riterr\u00e0 quindi di poter raggiungere A in tre passi tramite C.\nQuesta situazione pu\u00f2 propagarsi sulla rete generando stime di distanza sempre maggiori."}
{"id": "248029", "revid": "1543377", "url": "https://it.wikipedia.org/wiki?curid=248029", "title": "Agrippina maggiore", "text": "Figlia di Giulia maggiore, a sua volta figlia del primo imperatore romano Augusto, e del generale Marco Vipsanio Agrippa, Agrippina maggiore and\u00f2 in sposa all'et\u00e0 di circa vent'anni a Germanico Giulio Cesare, figlio adottivo del futuro imperatore Tiberio, a sua volta figlio adottivo ed erede di Augusto. Di nobili natali, fu anche una moglie e madre molto attiva: segu\u00ec il marito nelle sue campagne militari in Germania Magna e in Siria, dandogli nove figli, sei dei quali sopravvissero fino all'et\u00e0 adulta. Tra questi figli, celebri sono il futuro imperatore Caligola e Agrippina minore, moglie dell'imperatore Claudio e madre dell'imperatore Nerone. Dopo essere stata una delle donne pi\u00f9 importanti dell'impero, cadde in disgrazia in seguito alla prematura morte del marito, avvenuta nel 19. Agrippina fin\u00ec per inimicarsi il suocero Tiberio e il suo prefetto del pretorio Seiano e, a causa delle trame di quest'ultimo, fu esiliata a Ventotene, dove mor\u00ec all'et\u00e0 di circa quarantasette anni.\nLe fonti storiografiche.\nLe principali fonti storiche su Agrippina maggiore sono quelle dei grandi annalisti e biografi imperiali romani: Tacito, che con i suoi \"Annales\" ci racconta la storia di Roma dal 14, anno della morte del primo imperatore, Augusto; Svetonio, che nelle sue Vite dei Cesari ci narra la storia dei primi dodici imperatori romani, compreso Giulio Cesare; Cassio Dione, che nella sua imponente opera, l\"'Historia romana\", ci fa un resoconto cronologico di tutti i fatti accaduti dalla fondazione di Roma, nel 753 a.C., fino alla sua epoca nel 229 d.C., coprendo un arco temporale di quasi un millennio. Inoltre, un'opera autobiografica di Agrippina minore, figlia di Agrippina, raccontava le vicende della madre ma \u00e8 andata perduta, anche se venne usata come fonte dagli altri autori.\nConsiderata dagli scrittori antichi una donna di animo nobile e moralit\u00e0 impeccabile, \u00e8 una delle poche esponenti delle famiglie imperiali romane ad aver goduto di buona reputazione sia nelle fonti a lei contemporanee sia in quelle postume.\nBiografia.\nOrigini familiari.\nAgrippina maggiore, nata come Vipsania Agrippina, era la quartogenita e seconda figlia femmina di Marco Vipsanio Agrippa e della sua terza moglie Giulia maggiore. Suoi fratelli erano Gaio, Lucio e Marco (in seguito adottati da Augusto) mentre sua sorella era Giulia minore. Dai precedenti matrimoni del padre aveva due sorellastre, Vipsania Agrippina e Vipsania Marcella, mentre dal precedente matrimonio della madre non aveva fratellastri. Da parte paterna non discendeva da una famiglia di nobili origini, infatti nessuno degli antenati di Agrippa viene ricordato. I suoi nonni materni erano invece l'imperatore Augusto e la sua seconda moglie Scribonia.\nGiovinezza (14 a.C.-4).\nNel 12 a.C., quando Agrippina aveva due anni, il padre mor\u00ec, lasciando la moglie Giulia ancora incinta. Augusto diede sua figlia allora in sposa a Tiberio Claudio Nerone, che fu costretto a divorziare dalla precedente moglie, l'omonima sorellastra maggiore di Agrippina, Vipsania. I rapporti tra Giulia e Tiberio non erano per\u00f2 buoni e quest'ultimo decise nel 6 a.C. di lasciare Roma. Durante questo periodo Agrippina visse principalmente presso la nonna materna Scribonia fino a che, nel 2 a.C., quando aveva appena dodici anni, Agrippina vide la madre Giulia processata e condannata per adulterio; la figlia di Augusto divorzi\u00f2 quindi da Tiberio e venne esiliata dallo stesso imperatore sull'isola di Ventotene (allora Pandateria), dove la segu\u00ec anche Scribonia, sua madre. Agrippina and\u00f2 dunque a vivere ad Anzio nella villa di Augusto, il quale si occup\u00f2 personalmente della sua educazione.\nIn seguito alle morti dei fratelli maggiori di Agrippina, Gaio Cesare e Lucio Cesare, nel 4 d.C. Augusto adott\u00f2 Agrippa Postumo, il terzo figlio di Agrippa, e Tiberio. Allo stesso tempo Augusto fece adottare Germanico al figlio Tiberio e, sempre nello stesso periodo, Agrippina and\u00f2 in sposa allo stesso Germanico. Germanico apparteneva alla discendenza della sorella prediletta di Augusto, Ottavia minore: era infatti figlio di Antonia minore, figlia di Ottavia e Marco Antonio, e di Druso maggiore, generale di Augusto e fratello di Tiberio.\nAgrippina e Germanico (4-19).\nDal matrimonio di Agrippina con Germanico nacquero in totale nove figli, di cui sei raggiunsero l'et\u00e0 adulta: Nerone Cesare (nel 6), Druso Cesare (nel 7), Tiberio Cesare (nel 10, morto appena nato), Gaio Cesare (nell'11, morto da bambino), Gaio Cesare (nel 12, conosciuto con il soprannome Caligola), una figlia senza nome (nel 13-14, morta appena nata), Giulia Agrippina (nel 15, conosciuta come Agrippina minore, futura madre dell'imperatore Nerone), Giulia Drusilla (nel 16) e Giulia Livilla (nel 18).\nIn Germania e in Gallia (13-17).\nDopo la nascita di Nerone, Druso, Tiberio e Gaio, e la morte di questi ultimi, Germanico part\u00ec per la Germania nel 12; Agrippina, tuttavia, dovette rimanere in Italia a causa della gravidanza e soggiorn\u00f2 ad Anzio, in una villa di Augusto, dove, nel mese di agosto, diede alla luce il figlio Gaio. Germanico torn\u00f2 a Roma per un breve periodo poich\u00e9 gi\u00e0 all'inizio del 13 era di ritorno nel nord, in qualit\u00e0 di Governatore delle Gallie, accompagnato dai figli maggiori Nerone e Druso e dalla moglie. Nella primavera del 14 Agrippina era nuovamente incinta e part\u00ec dalla Gallia per stare al fianco del marito presso il Reno, dove lui stava conducendo delle spedizioni militari contro i Germani. Poco dopo fu raggiunta anche dal figlio Gaio, di ormai quasi due anni, che arrivava da Roma. Nel mese di agosto, la notizia della morte di Augusto giunse in Germania.\nLa notizia della morte dell'imperatore agit\u00f2 i militari e, mentre Agrippina soggiornava ad Ara Ubiorum (moderna Colonia), scoppi\u00f2 una rivolta tra le legioni di Germania; Agrippina allora, nonostante preferisse rimanere accanto al marito, fu costretta da Germanico a lasciare il campo dei legionari insieme col figlio Gaio ancora infante, per andare presso i Treveri, nella Gallia Belgica. Su insistenza degli stessi legionari, che si vergognarono di aver fatto scappare Agrippina e le altre donne presso un popolo straniero, il piccolo Gaio fu riportato indietro, mentre la madre dovette rimanere nei territori treveri a causa di un'avanzata gravidanza. Secondo quanto riportato da Cassio Dione, per\u00f2, i soldati avevano da subito preso come ostaggi Agrippina e il figlio, ma lasciarono andare lei poich\u00e9 era incinta, mentre il piccolo Gaio fu rilasciato solo dopo che i soldati si accorsero che non avrebbero ottenuto nessun vantaggio nel perseguire la rivolta.\nAgrippina diede alla luce una bambina che mor\u00ec subito dopo il parto; la raggiunsero inoltre le notizie della morte della madre, morta di fame per ordine del nuovo imperatore Tiberio, e del fratello Agrippa Postumo, anche lui ucciso probabilmente su suo ordine. Intanto, nella primavera del 15, giungevano notizie in Gallia della guerra portata avanti da Germanico in Germania; si diffuse tra i soldati e i civili la voce che un esercito germanico aveva rotto le linee romane e si stava facendo strada verso il ponte sul Reno a Castra Vetera (moderna Xanten). Le armate si diressero verso il ponte per distruggerlo prima dell'arrivo dei Germani; tuttavia Agrippina, rendendosi conto che la distruzione del ponte sarebbe stata una condanna per tutti i soldati in ritirata, pose il ponte sotto la propria protezione personale e imped\u00ec che venisse distrutto. Quando i soldati romani tornarono vittoriosi dalla Germania, vennero accolti dalla moglie del loro comandante, che aveva fatto preparare cibo e medicamenti. Questo atto di coraggio, come viene descritto dagli storici antichi, fu compiuto mentre Agrippina era incinta; infatti, il 7 novembre dello stesso anno, diede alla luce una bambina ad Ara Ubiorum, Giulia Agrippina, conosciuta come Agrippina minore.\nLa crescente popolarit\u00e0 di Agrippina e di Germanico risvegli\u00f2 l'invidia di Tiberio e di sua madre, Livia Augusta; Agrippina stessa, d'altra parte, aveva molte motivazioni per odiare Tiberio, prime tra tutte le recenti uccisioni della madre e del fratello. Nel 16 nacque un'altra figlia, Giulia Drusilla, ad Ambitarvium, vicino a Coblenza, e nel 17 tutta la famiglia torn\u00f2 a Roma per la celebrazione del trionfo di Germanico, il 26 maggio.\nIn Oriente (17-19).\nAlla fine dello stesso anno Agrippina accompagn\u00f2 il marito in Oriente, dove era stato inviato da Tiberio, e, dopo aver visitato la Dalmazia, Nicopoli, Atene ed Eubea, arriv\u00f2 sull'isola di Lesbo dove, all'inizio del 18, diede alla luce la sua ultima figlia, Giulia Livilla. Sull'isola, Agrippina fu onorata con il soprannome greco \"karpophoros\", epiteto di Demetra, divinit\u00e0 della fertilit\u00e0. Dopo essersi rimessa dal parto, raggiunse il marito in Siria, dove Germanico era entrato in disaccordo con il legato Gneo Calpurnio Pisone, amico di Tiberio; Agrippina non tard\u00f2 a inimicarsi la moglie di costui, Plancina. Tacito dice che la stessa Livia aveva ordinato a Plancina di tenere Agrippina sotto controllo per evitare che diventasse nuovamente un'eroina popolare, come era avvenuto sul ponte del Reno.\nAgrippina e Germanico si spostarono poi in Egitto, una provincia ricca e principale fonte del grano che arrivava nella Capitale. Germanico visit\u00f2 quei territori senza consultare il padre e prese anche l'iniziativa di aprire i granai imperiali alla popolazione, che soffriva un periodo di carestia. Agrippina accompagn\u00f2 il marito nel suo viaggio lungo il Nilo e insieme visitarono i monumenti dell'antico Egitto a Karnak e Luxor, facendosi tradurre i geroglifici e vestendosi alla maniera orientale. Tiberio, quando venne a sapere di tutto ci\u00f2, critic\u00f2 pubblicamente Germanico per essere entrato nella provincia e per aver indossato vestiti indegni.\nNel 19 Germanico e Agrippina tornarono ad Antiochia di Siria dove scoprirono che Pisone aveva annullato tutti gli ordini di Germanico; il generale, per\u00f2, si ammal\u00f2 e, sospettando che Pisone e Plancina lo avessero avvelenato, ordin\u00f2 a Pisone di abbandonare il suo incarico e di lasciare l'Oriente. Malgrado ci\u00f2, le condizioni di Germanico si aggravarono e, dopo aver chiesto di vendicare la sua morte, parl\u00f2 con Agrippina dicendole di lasciare da parte l'orgoglio e di non provocare persone pi\u00f9 potenti di lei, per il bene suo e dei suoi figli. Germanico mor\u00ec infine il 10 ottobre, all'et\u00e0 di 33 anni ad Antiochia.\nRitorno a Roma (19-29).\nEroina del popolo (19-23).\nLa morte di Germanico sconvolse tutto l'impero, dal popolo che lo adorava alla moglie Agrippina; le statue degli dei vennero tirate gi\u00f9 in molte citt\u00e0, poich\u00e9 la gente non voleva adorarli dopo che essi avevano lasciato morire l'amato erede al trono. Intanto inizi\u00f2 anche a diffondersi la voce che Tiberio e Livia avessero ordinato a Pisone e Plancina di uccidere Germanico. Sebbene fosse ormai alle porte l'inverno, e quindi il mare era meno sicuro, Agrippina salp\u00f2 per la Capitale con le ceneri del marito; dopo essersi fermata sull'isola di Corcira per qualche giorno, sbarc\u00f2 a Brindisi all'inizio del 20 con i figli pi\u00f9 piccoli, dove fu accolta da un'enorme folla e dai veterani del marito. Tiberio mand\u00f2 una scorta imperiale per accompagnare le ceneri del figlio adottivo a Roma; lungo la via Appia si unirono al corteo Druso minore, fratello adottivo di Germanico, lo zio Tiberio Claudio Nerone e i due consoli Marco Valerio Messalla e Marco Aurelio Cotta Massimo Messalino, mentre il popolo porgeva i suoi omaggi ai resti dell'erede imperiale lungo tutto il percorso. Arrivata a Roma, Agrippina pose infine le ceneri del marito nel mausoleo di Augusto e fu acclamata \"onore della patria\". Il fatto che Tiberio e Livia non partecipassero alle cerimonie in onore di Germanico, cos\u00ec come la madre di lui, Antonia minore, probabilmente costretta dallo stesso imperatore, rafforzarono ancora di pi\u00f9 l'idea di un coinvolgimento del Principe nella morte del figlio adottivo.\nPisone fu processato e, visto che Tiberio non gli aveva dato il suo appoggio, si suicid\u00f2 prima di essere condannato; la moglie Plancina, invece, fu protetta da Livia, che le fece evitare la pena capitale. Dopo tre anni il figlio naturale dell'imperatore, Druso minore, mor\u00ec per gli intrighi della propria moglie Claudia Livilla e del potente e ambizioso prefetto del pretorio Lucio Elio Seiano, che erano diventati amanti. Con la morte di Druso minore, il figlio maggiore di Agrippina, Nerone Cesare, inizi\u00f2 a essere visto come il pi\u00f9 probabile erede al principato e molti a Roma consideravano la stirpe di Germanico la pi\u00f9 meritevole dell'impero.\nTensioni con Tiberio e condanna (23-29).\nSeiano, per\u00f2, non vedeva di buon occhio l'ascesa di Agrippina e dei suoi figli e inizi\u00f2 a riportare a Tiberio voci secondo cui la vedova di Germanico mirava a rimuoverlo dal trono per rimpiazzarlo con il proprio figlio. Preoccupato, l'imperatore diede a Seiano il permesso di rimuovere dalla vita pubblica le persone che appoggiavano Agrippina: Sosia Galla, amica di Agrippina, e il marito Gaio Silio, militare sotto Germanico, furono l'una esiliata e l'altro costretto al suicidio nel 24; anche Claudia Pulcra, cugina e carissima amica della nuora di Tiberio fu condannata, nonostante Agrippina avesse cercato di salvarla parlando anche con l'imperatore stesso, e mor\u00ec in esilio nel 26. Quando poco dopo Agrippina si ammal\u00f2, l'imperatore and\u00f2 a trovarla; in quell'occasione la donna cerc\u00f2 di rappacificarsi con Tiberio e gli chiese di potersi sposare nuovamente, probabilmente con Gaio Asinio Gallo; tuttavia l'imperatore, spaventato che il nuovo marito di Agrippina potesse diventare un rivale politico, non rispose alla richiesta. Quando poi, messa in allarme da un inviato di Seiano, Agrippina rifiut\u00f2 del cibo offertole dall'imperatore pensando che fosse avvelenato, i rapporti fra i due si ruppero definitivamente. Tiberio volle comunque che si celebrasse nella Capitale il matrimonio tra Agrippina minore e Gneo Domizio Enobarbo, che aveva scelto personalmente per la nipote.\nNel 27 Agrippina e Nerone furono denunciati da Tiberio, attraverso una lettera, l'una di arroganza e altezzosit\u00e0 e l'altro di dissolutezza e amori perversi. Il Senato, non sapendo come agire per processare qualcuno con queste accuse, prese tempo e rimand\u00f2 il giudizio, mentre il popolo dimostrava pubblicamente di ritenere le accusa false. Tiberio, allora, dichiar\u00f2 che si sarebbe occupato di persona della faccenda. Agrippina e Nerone vennero quindi messi sotto arresto e relegati in una villa a Ercolano, sorvegliati da guardie; queste ultime, per\u00f2, li spiavano per conto di Seiano, il quale, appena seppe che i due sarebbero potuti fuggire presso le legioni in Germania appellandosi al Senato e al popolo, decise di lanciare un nuovo attacco contro di loro nel 29. Il prefetto del pretorio riusc\u00ec a convincere il secondo figlio di Agrippina, Druso Cesare, a rivoltarsi contro la madre e il fratello Nerone, instigando la sua invidia verso il fratello, favorito della madre. Agrippina e Nerone vennero accusati di \"maiestas\", furono presi in custodia, Nerone fu proclamato nemico pubblico e vennero entrambi condannati all'esilio. Durante una colluttazione con i soldati che la stavano portando via con la forza, Agrippina fu colpita cos\u00ec duramente che perse la vista da un occhio. Agrippina fu trasportata in un convoglio isolato con una scorta di militari, per evitare contatti con chiunque avessero potuto incontrare lungo la strada.\nEsilio e morte (29-33).\nAgrippina fu relegata sull'isola di Pandataria, dove era stata anche la madre Giulia, mentre il figlio a Ponza. Le vere preoccupazioni che spinsero Tiberio all'esilio forzato e immediato di Agrippina e Nerone erano che i due potessero rifugiarsi presso le legioni in Germania, scatenando cos\u00ec una guerra civile, o che, dopo essersi rifugiati presso la statua di Augusto nel foro romano, invocassero in aiuto il Senato e soprattutto la plebe di Roma. Tiberio si avvicin\u00f2 quindi al secondo figlio di Agrippina, Druso, e lo nomin\u00f2 suo successore per evitare che capeggiasse qualche sommossa contro di lui.\nNerone mor\u00ec infine nel 31, suicidandosi o per ordine di Seiano; poco dopo, per\u00f2, anche il prefetto del pretorio mor\u00ec, condannato a morte dal Senato il 18 ottobre. Esattamente lo stesso giorno di due anni dopo mor\u00ec anche Agrippina, di inedia probabilmente forzata dall'imperatore. Quello stesso anno mor\u00ec infine anche Druso, il secondogenito di Agrippina, incarcerato nel Palatino.\nDopo la sua morte, Tiberio disse di essere stato generoso con Agrippina per non averla condannata a morte e la accus\u00f2 anche di dissolutezza e di adulterio con Gaio Asinio Gallo. Agrippina non venne condannata alla \"damnatio memoriae\", ma il giorno del suo compleanno venne aggiunto nell'elenco dei \"dies nefasti\". Quando nel 37 Tiberio mor\u00ec e gli successe Caligola, il terzogenito di Agrippina, questi riport\u00f2 le ossa della madre e del fratello maggiore a Roma e le seppell\u00ec nel Mausoleo di Augusto.\nAgrippina maggiore nella cultura di massa.\nAgrippina \u00e8 una delle 106 donne che l'autore tardo-medioevale Giovanni Boccaccio (1313-1375) descrive nella sua opera \"De mulieribus claris\", una raccolta di biografie di donne famose, appartenenti al mito, alla classicit\u00e0 o alla sua contemporaneit\u00e0; nell'opera, poich\u00e9 godeva di una buona reputazione gi\u00e0 negli autori classici, Agrippina maggiore viene rappresentata in contrapposizione alla cattiva luce in cui si trovava la figlia Agrippina minore.\nIn et\u00e0 contemporanea, Agrippina appare sia nel romanzo \"Io, Claudio\" (1934) di Robert Graves sia nel suo adattamento televisivo \"Io Claudio imperatore\", prodotto dalla BBC (1976), nel quale \u00e8 interpretata da Fiona Walker. Nell'omonimo adattamento radio della BBC Radio 4 prende la voce di Hattie Morahan negli episodi \"Tiberio\" e \"Seiano\".\n\u00c8 presente anche nella serie televisiva britannica \"The Caesars\" (1968) nella quale \u00e8 interpretata da Caroline Blakiston.\nAgrippina \u00e8 una delle 999 donne storiche presenti sull\"'Heritage floor\" dell'installazione artistica \"The Dinner Party\", realizzata dall'artista femminista statunitense Judy Chicago tra il 1974 e il 1979 ed esposta al Brooklyn Museum di New York."}
{"id": "248035", "revid": "229657", "url": "https://it.wikipedia.org/wiki?curid=248035", "title": "Bicicletta da pista", "text": "Una bicicletta da pista \u00e8 un tipo di bicicletta a scatto fisso disegnata specialmente per ciclismo su pista in un velodromo. A differenza delle biciclette da corsa, usate per il ciclismo su strada, mancano di cambio e marce multiple nonch\u00e9 dei freni, usano un singolo pignone fisso e nessun meccanismo a ruota libera. Gli pneumatici sono piuttosto stretti e generalmente gonfiati a pressioni ben oltre quelle usate nel ciclismo su strada nel tentativo di minimizzare la resistenza al rotolamento causata dall'attrito e dalla deformazione dell'insieme pneumatico+camera d'aria (in quanto a maggiori pressioni corrisponde una minore impronta a terra, e un relativo minor schiacciamento del copertone).\nDescrizione.\nTelaio.\nIl progetto del telaio per pista \u00e8 solitamente specifico per il suo utilizzo. I telai adatti agli scatti e alle volate sono quanto pi\u00f9 leggeri possibile, mentre quelli pensati per le corse generiche o su distanze pi\u00f9 lunghe puntano pi\u00f9 sull'aerodinamica. I materiali del telaio ricoprono un ampio ventaglio, inclusi l'acciaio (il materiale tradizionale per le biciclette da pista), l'alluminio, il titanio o la fibra di carbonio, quest'ultima diffusa soprattutto a livello professionistico o elitario.\nInoltre la geometria di un telaio da pista \u00e8 diversa da quella di un telaio da strada e dipende appunto dall'uso specifico che se ne far\u00e0.\nGli attributi tipici per molti telai da pista sono un movimento centrale rialzato per eliminare il rischio di toccare nelle curve paraboliche dei velodromi o comunque ogni ostacolo, un piantone pi\u00f9 ripido per aumentare la reattivit\u00e0 in pedalata, uno sterzo pi\u00f9 verticale (meno inclinato, con angoli tipicamente intorno ai 73-74\u00b0 contro i 70-72,5\u00b0 dei telai da strada) per contenere l'interasse e avanzare i pesi a favore di prontezza, aerodinamica e resa in pedalata, ed un rake o offset (l'avanzamento dei forcellini anteriori rispetto all'asse di sterzo) ridotto cos\u00ec da ripristinare, nonostante lo sterzo chiuso, un valore di trail o avancorsa sufficiente a conferire alla bici l'elevata stabilit\u00e0 dello sterzo necessaria alle alte velocit\u00e0 che si raggiungono in pista. Particolari sono anche gli innesti per le ruote: i forcellini posteriori sono infatti orizzontali per permettere un corretto tensionamento della catena con qualsiasi rapporto, con apertura dal retro e non da davanti come nelle tradizionali bici da corsa.\nRapporti.\nDal momento che i pistard non possono cambiare marcia durante una corsa essendo il rapporto unico (una sola corona ed un solo pignone), la scelta del rapporto stesso \u00e8 molto importante. Entrano perci\u00f2 in gioco due fattori importanti: l'accelerazione e la velocit\u00e0 finale. Un rapporto pi\u00f9 corto permette di sviluppare un'accelerazione maggiore, \u00e8 perci\u00f2 adatto negli scatti e nelle gare con partenze da fermo (chilometro a cronometro, velocit\u00e0 a squadre); un rapporto pi\u00f9 lungo favorisce invece lo sviluppo di velocit\u00e0 elevate (gare di \"endurance\", cio\u00e8 sulla distanza).\nDi solito i pistard sviluppano una cadenza di pedalata molto elevata e comunque superiore ai loro colleghi che gareggiano su strada e ci\u00f2 permette loro di riuscire a sviluppare velocit\u00e0 elevate anche con rapporti relativamente corti. In ogni specialit\u00e0 del ciclismo su pista \u00e8 necessario affrontare la scelta del giusto rapporto, che rappresenti per il singolo ciclista il compromesso ideale fra accelerazione e velocit\u00e0 finale elevata. Un esempio tipico \u00e8 quello dell'inseguimento, in cui si gareggia sui 4 chilometri con partenza da fermo. Il rapporto da scegliere deve essere un compromesso fra uno corto che favorisca la partenza da fermo e perci\u00f2 i primi giri di pista e uno lungo che permetta di sviluppare alte velocit\u00e0 nella seconda parte di gara, una volta lanciati. Invece, per quanto riguarda la bici da pista per utilizzo \"urbano\", \u00e8 importantissimo tenere in considerazione anche il valore di skid patch oltre allo sviluppo metrico. Infatti la scelta di un rapporto con alto numero di skid patch permetter\u00e0 un'usura minore e pi\u00f9 uniforme della gomma posteriore.\nAltre caratteristiche.\nLa bici da pista ha la caratteristica di non avere freni e la stessa curvatura del manubrio \u00e8 diversa e pi\u00f9 ampia rispetto alle biciclette da corsa normali, con una parte alta pi\u00f9 stretta non essendo prevista altra impugnatura che quella in presa bassa. La guarnitura poi \u00e8 progettata per accogliere una sola corona anteriore, ha girobulloni da 144mm (lo standard delle bici da corsa di un tempo), pedivelle pi\u00f9 corte per favorire l'alta cadenza di pedalata ed una catena di larghezza maggiore (1/8 di pollice rispetto a 3/32\").\nI mozzi sono caratteristici a causa del fissaggio a telaio con dei bulloni in luogo dell'ormai classica levetta a sgancio rapido. Il mozzo anteriore mantiene la battuta standard da 100mm e sovente, nel caso di ruote a raggi tradizionali (molto diffuse sono infatti quelle a razze per l'anteriore e quelle lenticolari per il posteriore) ha flange alte in modo da ridurre la lunghezza dei raggi aumentandone la triangolazione a quindi la rigidit\u00e0, mentre il posteriore ha battuta ridotta a 120mm (come le vecchie bici da corsa con cinque pignoni posteriori) o, pi\u00f9 raramente, 110mm. Inoltre \u00e8 filettato per l'aggancio del pignone, fermato poi da una ghiera con filettatura contrario (e di diametro minore): in questa maniera nella contropedalata (con la quale si rallenta) il pignone non rischia di svitarsi. I pedali permettono di essere agganciati in maniera solidale alla bicicletta, basti pensare che un tempo le scarpette erano addirittura imbullonate ai pedali stessi."}
{"id": "248048", "revid": "110157", "url": "https://it.wikipedia.org/wiki?curid=248048", "title": "JavaScriptCore", "text": "JavaScriptCore \u00e8 un framework sviluppato dalla Apple che fornisce un motore JavaScript per macOS.\nJavaScriptCore e WebCore insieme costituiscono WebKit, un framework sviluppato dalla Apple. JavaScriptCore unisce la libreria KJS (che fa parte del progetto KDE) con la libreria di espressioni regolari PCRE.\nIl 2 giugno 2008, il WebKit project annunci\u00f2 di aver riscritto JavaScriptCore con il nome di SquirrelFish (chiamato anche SquirrelFish Extreme), un interprete bytecode.\nIl progetto in seguito \u00e8 evoluto in SquirrelFish Extreme (abbreviato in SFX) annunciato il 18 settembre 2008 ed esegue la compilazione JavaScript in codice macchina nativo, eliminando la necessit\u00e0 di un interprete bytecode ed incrementando le prestazioni."}
{"id": "248084", "revid": "1762097", "url": "https://it.wikipedia.org/wiki?curid=248084", "title": "Neferkara (governatore di Tanis)", "text": "Fu successore di Padibastet ed il suo nome \u2013 peraltro molto comune e riferibile a numerosi altri dinasti egizi \u2013 compare su due monumenti, associato a quello di Psammetico I, sovrano della XXVI dinastia che riunific\u00f2 l'Egitto provocando la scomparsa di queste autonomie locali diffuse nel Delta del Nilo."}
{"id": "248085", "revid": "486946", "url": "https://it.wikipedia.org/wiki?curid=248085", "title": "1999 Conquista della terra", "text": ""}
{"id": "248086", "revid": "486946", "url": "https://it.wikipedia.org/wiki?curid=248086", "title": "1999 Conquista della Terra", "text": ""}
{"id": "248091", "revid": "1543377", "url": "https://it.wikipedia.org/wiki?curid=248091", "title": "Wendy Doniger", "text": "\u00c8 una studiosa di Sanscrito e della letteratura tradizionale indiana, la quale ha ricevuto due dottorati in Sanskrit and Indian Studies dalle due universit\u00e0 pi\u00f9 prestigiose del mondo, Harvard e Oxford. Ha insegnato a Harvard, a Oxford, alla School of Oriental and African Studies, e all'University of California Berkeley. Ha ricevuto 7 lauree ad honorem (una da Harvard). \u00c8 nel medesimo tempo autrice, traduttrice, e editrice. Nella sua prolifica carriera ha pubblicato pi\u00f9 di 40 libri.\nLe sue opere pi\u00f9 importanti sono: \"Siva. L'asceta erotico\" (Asceticism and Eroticism in the Mythology of Siva), \"Le origini del male nella mitologia ind\u00f9\" (The Origins of Evil in Hindu Mythology),\"Gli ind\u00f9. Una storia alternativa\" (The Hindus: An Alternative History). Wendy Doniger dal 1978 insegna all'University of Chicago, dove detiene la cattedra di \"Mircea Eliade Distinguished Service Professor of History of Religions\" afferente alla Divinity School, al Department of South Asian Languages and Civilizations, e al Committee of Social Thought. Nel 1998 \u00e8 stata presidente dell'Association for Asian Studies.\nBiografia.\nWendy Doniger \u00e8 nata a New York da genitori ebrei non osservanti, e trascorse i primi anni della sua giovinezza a Great Neck (New York), dove il padre Lester L. Doniger lavorava come editore indipendente. Alla scuola superiore Wendy Doniger studi\u00f2 danza sotto la guida di George Balanchine e Martha Graham.\nDoniger si laure\u00f2 in Sanscrito e Studi indiani (summa cum laude) al Radcliffe College nel 1962, e ottenne un M.A. alla prestigiosa Harvard Graduate School of Arts and Sciences nel 1963. Successivamente studi\u00f2 in India con una borsa di studio della durata di 12 mesi assegnatale dall'American Institute of Indian Studies. Nel 1968 ricevette il Ph.D. dalla Harvard University, con una dissertazione intitolata \"Asceticism and Sexuality in the Mythology of Siva\", di cui fu relatore Daniel H. H. Ingalls. Nel 1973 ricevette il D. Phil. in Oriental Studies dalla Oxford University, con una dissertazione intitolata \"The Origins of Heresy in Hindu Mythology\", di cui fu relatore R. C. Zaehner.\nDoniger detiene la \"Mircea Eliade Distinguished Service Professor Chair in History of Religions\" alla University of Chicago. \u00c8 l'editore del giornale accademico History of Religions, della cui commissione editoriale ha fatto parte fin del 1979. Fu eletta presidente dell'American Academy of Religion nel 1985, e presidente dell'Association for Asian Studies nel 1997. \u00c8 membro della commissione editoriale internazionale della Encyclopedia Britannica.\nMetodologia di ricerca.\nA partire dalla pubblicazione nel 1973 del suo primo acclamato libro, \"Asceticism and Eroticism in the Mythology of Siva\", Wendy Doniger \u00e8 stata una protagonista senza eguali nell'ambito degli studi religiosi internazionali. Sula base della sua conoscenza del Sanscrito e della letteratura Hindu, essa ha sviluppato un metodo d'analisi comparativo che attinge a un'ampia variet\u00e0 di fonti: i miti greci, la Bibbia, la letteratura cavalleresca medievale, i drammi di William Shakespeare, ecc. Giustapponendo provocatoriamente i racconti di epoche e culture differenti, molte opere della Doniger deviano radicalmente dalla caratteristica ossessione accademica per i periodi storici e gli ambiti culturali circoscritti. Tuttavia, la visione globale che la studiosa ha acquisito non \u00e8 a detrimento del suo meticoloso metodo di ricerca, per il quale si distinse nelle sue prime opere. Questa visione globale, al contrario, costituisce una nuova modalit\u00e0 di ricerca che \u00e8 allo stesso tempo erudita, originale, ricca di umanit\u00e0, e di un'arguzia corroborante. \"The Implied Spider\" \u00e8 il suo lavoro pi\u00f9 esplicito per quanto riguarda l'aspetto teorico-metodologico, e descrive il mito attraverso la metafora dello \"sguardo\", il quale pu\u00f2 essere di due tipi: telescopico o microscopico. I miti, secondo l'autrice, operano nel punto d'incontro di queste prospettive antitetiche. Come telescopi, essi svelano le nostre umane esperienze condivise e i concetti universali che le esprimono. Come microscopi, essi indagano la peculiare, persino solipsistica, natura delle vite individuali. Il fatto che i miti si focalizzino su un'ampia gamma di argomenti ci permette quindi di stabilire connessioni, e \"intrattenere conversazioni\", tra culture eterogenee. Doniger afferma:\nDoniger realizza questo delicato equilibrio tra la similarit\u00e0 e la differenza che coesistono nelle differenti narrazioni archetipiche rispettando le voci peculiari di testi appartenenti alle pi\u00f9 disparate culture. Essa procede sempre induttivamente, pervenendo all'evidenza della nostra comune umanit\u00e0 solo dopo aver allineato accuratamente i dettagli di storie provenienti da societ\u00e0 in tutto aliene l'una all'altra. Individuare ci\u00f2 che \u00e8 condiviso nei miti di diverse culture non vuol dire soccombere all'essenzialismo naif dei generalisti che pericolosamente elidono la differenza. Al contrario, la visione telescopica non deve mai essere separata da quella microscopica, poich\u00e9 solo come aspetti complementari le verit\u00e0 di entrambe le prospettive vengono realizzate e rispettate. La convinzione della studiosa che tra distanti realt\u00e0 sociali possano essere stabilite connessioni informa anche le sue numerose e autorevoli traduzioni, le quali hanno permesso a testi considerati \"oscuri\" linguisticamente e culturalmente di essere compresi e apprezzati. Fin dai suoi primi scritti, inoltre, si \u00e8 conquistata una reputazione di traduttrice straordinaria, capace di rendere con fedelt\u00e0 il testo originale in un limpido ed elegante inglese. Kees Bolle dice di lei:\nAll'abilit\u00e0 della Doniger di udire la voce del testo originale e di apprezzarne l'unicit\u00e0, si deve aggiungere l'altra sua straordinaria qualit\u00e0: l'eclettismo metodologico. Essa infatti si avvale delle pi\u00f9 svariate strategie critiche: lo strutturalismo, la psicanalisi, la filosofia, la teologia, il femminismo, solo per fare alcuni esempi. Infine, si deve segnalare che la produzione prodigiosa della studiosa si estende oltre i suoi numerosi libri, includendo circa 240 articoli pubblicati.\nRiconoscimenti.\n2000. PEN Oakland/Josephine Miles Award, per l'eccellenza nella letteratura multiculturale (non-fiction), per Splitting the Difference\n2002. Rose Mary Crawshay, premio conferito dalla British Academy per il miglior libro sulla Letteratura inglese scritto da una donna, per The Bedtrick\n2008. Martin E. Marty, Public Understanding of Religion Award from the American Academy of Religion\n2015. Charles Homer Haskins, Prize of the American Council of Learned Societies\nOpere.\nTraduzioni (dal Sanscrito).\n1975. Hindu Myths: A Sourcebook, Translated from the Sanskrit, Penguin Classics, Harmondsworth, OCLC 58791351\n1981. The Rig Veda: An Anthology, 108 Hymns Translated from the Sanskrit, Penguin Classics, Harmondsworth OCLC 193695796\n1990. Textual Sources for the Study of Hinduism, University of Chicago Press, Chicago, OCLC 180563797\n1991. The Laws of Manu, with Brian K. Smith, Penguin Classics, Harmondsworth, OCLC 247059349\n2002. Vatsyayana Kamasutra, with Sudhir Kakar, Oxford University Press, Oxford, OCLC 749003670\n2006 The Lady of the Jewel Necklace and The Lady Who Shows Her Love (ossia Priyadarsika e Ratnavali), New York University Press, New York, OCLC 73955876\nTraduzioni (da altre lingue).\n1983. Antigone, with David Grene, translation for the Court Theatre, Chicago\n1988. Oresteia, with David Grene, translation for the Court Theatre, Chicago, OCLC 577754067\n1991. Asian Mythologies, translation of Yves Bonnefoy's Dictionnaire des Mythologies, University of Chicago Press, Chicago, OCLC 924893716\n1992. Roman and European Mythologies, translation of Yves Bonnefoy's Dictionaire des Mythologies, University of Chicago Press, Chicago, OCLC 924893708\n1992. Greek and Egyptian Mythologies, translation of Yves Bonnefoy's Dictionaire des Mythologies, University of Chicago Press, Chicago, OCLC 924893675\n1993. American, African, and Old European Mythologies, translation of Yves Bonnefoy's Dictionaire des Mythologies, University of Chicago Press, Chicago, OCLC 26973814\nSaggi.\n1973. Asceticism and Eroticism in the Mythology of Siva, Oxford University Press, Oxford, OCLC 837240833\n1975. The Ganges, Macdonald Educational, London\n1976. The Origins of Evil in Hindu Mythology, University of California, Berkeley, OCLC 249567270\n1980. Women, Androgynes, and Other Mythical Beasts, University of Chicago Press, Chicago, OCLC 249394686\n1984. Dreams, Illusion, and Other Realities, University of Chicago Press, Chicago, OCLC 612077284\n1985. Tales of Sex and Violence: Folklore, Sacrifice, and Danger in the Jaiminiya Brahmana, University of Chicago Press, Chicago, OCLC 715928213\n1988. Other Peoples' Myths: The Cave of Echoes, Macmillan, New York, OCLC 468880591\n1998. The Implied Spider: Politics and Theology in Myth, Columbia University Press, New York, OCLC 758638233\n1999. Splitting the Difference: Gender and Myth in Ancient Greece and India, University of Chicago Press, Chicago, OCLC 635336860\n1999. Der Mann, der mit seiner eigenen Frau Ehebruch beging. Mit einem Kommentar von Lorraine Daston, Suhrkamp, Berlin, OCLC 43945431\n2000. The Bedtrick. Tales of Sex and Masquerade, University of Chicago Press, Chicago, OCLC 61477716\n2003. The Mares Trap: Nature and Culture in the Kamasutra, Prakash, OCLC 924760117\n2005. The Woman Who Pretended to Be Who She Was: myths of self-imitation, Oxford University Press, New York, OCLC 70671504\n2009. The Hindus: An Alternative History, Penguin, New York, OCLC 698575971\n2014. On Hinduism, Oxford University Press, New York, OCLC 941071604\n2016. Redeeming the Kamasutra, Oxford University Press, New York, OCLC 946010520\n2017. The Ring of Truth And Other Myths of Sex and Jewelry, Oxford University Press, New York, OCLC 994870196\n2018. Against Dharma. Dissent in the Ancient Indian Sciences of Sex and Politics, (The Terry Lectures), Yale University Press, OCLC 1002129772\nCo-authorship e Collaborazioni.\n1978. The Concept of Duty In South Asia, (with J.D.M. Derrett), School of Oriental and African Studies, London, OCLC 251703988\n1979. The Critical Study of Sacred Texts, Graduate Theological Union, Berkeley, OCLC 5776177\n1980. Karma and Rebirth in Classical Indian Traditions, University of California Press, Berkeley, OCLC 750884908\n1983. Elephanta: The Cave of Siva, (with C. Berkson and G. Michell), Princeton University Press, Princeton, OCLC 50557013\n1986. Religion and Change, History of Religion, Chicago, OCLC 226589341\n1989. Animals in Four Worlds: Sculptures from India, (with G. Michell and S. Snead), University of Chicago Press, Chicago, OCLC 474668088\n1993. Purana Perennis: Reciprocity and Transformation in Hindu and Jaina Texts, (essays by various authors), SUNY Press, OCLC 470148990\n1995. Off with Her Head! The Denial of Women's Identity in Myth, Religion, and Culture, (with H. Elberg-Schwartz), University of California Press, Berkeley, OCLC 813712654\n1996. Myth and Method, (with L. Patton), University of Virginia Press, OCLC 34516050\n2015. The Norton Anthology of World Religions: Hinduism, (with J. Miles), Norton, New York, OCLC 951413708\nEdizioni in italiano.\n1996. Le Leggi di Manu, (a cura di W. Doniger), Adelphi, Milano, OCLC 164746015\n1989. Dall'ordine il caos. Miti dell'Induismo, (a cura di W. Doniger), Guanda, Parma, OCLC 799809302\n1997. Siva. L'asceta erotico, Adelphi, Milano, OCLC 878683533\n2002. Le origini del male nella mitologia ind\u00f9, Adelphi, Milano, OCLC 636189121\n2003. Kamasutra, (a cura di W. Doniger), Adelphi, Milano, OCLC 955674944\n2003. La trappola della giumenta. Una sequenza di immagini erotiche del B\u00eek\u00e2ner, (a cura di W. Doniger), Adelphi, Milano, OCLC 799437471\n2003. I miti degli altri. La caverna degli echi, Adelphi, Milano, OCLC 636348504\n2005. Sogni, illusioni e altre realt\u00e0, Adelphi, Milano, OCLC 635558559\n2009. La differenza sdoppiata. Identit\u00e0 sessuale e mito nella Grecia e nell'India antiche, Adelphi, Milano, OCLC 800443092\n2015. Gli ind\u00f9. Una storia alternativa, Adelphi, Milano, OCLC 909307007\nCollegamenti esterni.\nDoniger's homepage, at the University of Chicago Divinity School\nWendy Doniger, from Stanford University Presidential Lectures in the Humanities and Arts\nACLS News 2013\nA life of Learning Charles Homer Haskins Prize Lecture 2015 (Scroll.in online magazine)\nA life of Learning, Charles Homer Haskins Prize Lecture 2015 (complete)"}
{"id": "248094", "revid": "1442080", "url": "https://it.wikipedia.org/wiki?curid=248094", "title": "Giorgio Ghezzi", "text": "Biografia.\nSin dal 1956 Ghezzi aveva intrapreso la strada di imprenditore turistico, costruendo a Cesenatico un hotel a cui diede il nome di \"Internazionale\" in omaggio all\u2019Inter che era la sua squadra del cuore; a partire dal 1967, tornato stabilmente in Romagna, cur\u00f2 esclusivamente questa attivit\u00e0. Nel 1968 nel seminterrato dell'hotel Ghezzi realizz\u00f2 un'altra importante struttura: un locale nel quale si esibivano i pi\u00f9 importanti artisti e cabarettisti dell'epoca. Successivamente, nel 1974, inaugur\u00f2 anche un bagno attrezzato sul lungomare antistante l'hotel. Negli anni Ghezzi ricevette la visita di molti suoi ex compagni di squadra (fra i quali Angelillo, Rivera, Lorenzi, Altafini, Brighenti) contribuendo a fare di Cesenatico una meta mondana esclusiva, non solo in ambiente calcistico.\nGhezzi ha anche svolto una breve attivit\u00e0 di amministratore pubblico, venendo eletto nelle liste del PCI in consiglio comunale a Cesenatico nel 1988. \u00c8 deceduto nel 1990 a sessant'anni di et\u00e0, a seguito di un arresto cardiaco.\n\u00c8 passata alla storia la sua rivalit\u00e0 sportiva con Lorenzo Buffon, che, come Ghezzi, gioc\u00f2 in Inter, Genoa e Milan, ma invertendo la sequenza. Tra i due vi furono incroci anche nella vita privata: Buffon spos\u00f2 la soubrette Edy Campagnoli, che era stata la fidanzata di Ghezzi.\nCaratteristiche tecniche.\nLe sue uscite tempestive e spericolate gli valsero il soprannome di \"kamikaze\". Nonostante il coraggio e la spettacolarit\u00e0 negli interventi, talvolta tradiva una certa emotivit\u00e0.\nCarriera.\nGiocatore.\nClub.\nInizi.\nInizia nella squadra del suo paese, Cesenatico, esordendo a 16 anni nel 1946 tra i dilettanti. L'anno successivo passa al in Serie C e giovanissimo, non ancora diciottenne, esordisce in Serie C difendendo la porta dei biancorossi a Senigallia il 26 ottobre 1947 con una vittoria dei riminesi per 3 a 1. L'anno successivo ad allenare il Rimini arriva Guido Masetti ed \u00e8 proprio l'ex portiere romanista e della Nazionale a rendersi conto delle grandi potenzialit\u00e0 di Ghezzi e, dopo un altro campionato di C ne favorisce, nel 1949, il passaggio al in Serie B, con cui milit\u00f2 due stagioni per un totale di 62 gare. Messosi in luce come uno dei migliori portieri della serie cadetta, attira l'interesse della , che sin dal 1950 lo fa seguire dal proprio osservatore Virginio Rosetta, ma a Torino tentennano e, concluso il secondo campionato a Modena, nel 1951 Ghezzi passa all'.\nInter.\nA Milano la partenza non \u00e8 semplice, trova come allenatore un altro grande portiere del passato, Aldo Olivieri, che spesso lo alterna all'altro portiere, Livio Puccioni. Ghezzi comunque esordisce in Serie A con l'Inter, nel campionato 1951-52, il 21 ottobre contro il . La svolta per il romagnolo avviene l'anno successivo con l'arrivo di Alfredo Foni, che lo promuove definitivamente titolare. Ghezzi vince i due storici scudetti del 1952-53 e 1953-54.\nResta a Milano sino al campionato 1957-58.\nGenoa e Milan.\nGhezzi giocher\u00e0 quindi con il Genoa nel 1958-59, mentre nel 1959 passer\u00e0 al Milan in cambio di Lorenzo Buffon: dopo alcune difficolt\u00e0 iniziali con Giuseppe Viani e Luigi Bonizzoni che spesso gli preferiscono Luciano Alfieri, con l'avvento di Nereo Rocco diverr\u00e0 un punto fermo dei milanisti, con cui raccoglier\u00e0 altri importanti successi: il 25 aprile 1961 a Bologna, vincer\u00e0 il suo terzo scudetto nel campionato 1961-62 e la successiva vittoria nella finale di Coppa dei Campioni, la prima conquistata da una squadra italiana, contro il Benfica di Eus\u00e9bio. Il Milan perder\u00e0 invece la Coppa Intercontinentale 1963, vinta dal Santos nella terza sfida, dopo che le gare di andata e ritorno si erano concluse entrambe sul risultato di 4-2 (prima per il Milan, poi per il Santos).\nL'ultima gara giocata da Ghezzi con il Milan ed in Serie A \u00e8 quella del 4 aprile 1965 a Firenze contro la Fiorentina. Ghezzi si ritir\u00f2 pertanto dal calcio giocato a 35 anni, dopo 341 presenze nella massima serie.\nNazionale.\nConta 6 presenze nella nazionale italiana, con 8 reti sub\u00ecte.\nEsordisce l'11 aprile 1954 contro la , e nello stesso anno prende parte al Mondiale, scendendo in campo in due occasioni. Nel 1956 disputa anche due gare di Coppa Internazionale. Rimasto fuori dal giro azzurro per pi\u00f9 di quattro anni, il 25 aprile 1961 gioca un'ultima partita, la vittoriosa amichevole contro l'.\nAllenatore.\nDall'aprile 1966 Ghezzi guid\u00f2, in coppia con Luigi Bonizzoni, il Genoa militante in cadetteria. Nella prima stagione chiuse l'annata la quinto posto finale, a due punti dal , promosso in massima serie, mentre nella seguente, visti gli alterni risultati dei rossoblu ed a seguito di contrasti con la societ\u00e0, Ghezzi diede le dimissioni nel gennaio 1967 venendo sostituito da Paolo Tabanelli.\nL'ex calciatore del Genoa Carlo Petrini, membro dell'Associazione vittime del doping, ha negli anni pi\u00f9 volte accusato Ghezzi di aver sottoposto i calciatori rossobl\u00f9 a iniezioni di sostanze dopanti."}
{"id": "248095", "revid": "828781", "url": "https://it.wikipedia.org/wiki?curid=248095", "title": "Paolo Barison", "text": "Lo stadio Comunale di Vittorio Veneto \u00e8 intitolato alla sua memoria.\nCaratteristiche tecniche.\nEra un'ala sinistra, che eccelleva in elevazione sotto rete. Potente, coraggioso e dotato del senso del gol, era soprannominato \"Bisonte\" per l'irruenza che dimostrava nelle azioni nell'area di rigore e nei contrasti con i difensori avversari.\nCarriera.\nCalciatore.\nClub.\nDiede i suoi primi calci nel Vittorio Veneto e poi nel , appena diciottenne, segnando 9 reti in Serie C (contribuendo alla promozione in B) e 11 l'anno successivo nella serie cadetta.\nPass\u00f2 al nel 1957 mettendosi subito in luce e realizzando ben 30 reti nei 3 campionati disputati in Serie A.\nAlla fine del suo terzo anno a Genova, il club rossoblu retrocesse fra i cadetti in virt\u00f9 di una sentenza della CAF per uno scandalo riguardante un tentativo di \u201caggiustare\u201d una partita. Barison allora pass\u00f2 al Milan col quale, pur giocando in modo discontinuo, vinse lo scudetto del 1961-62 (insieme ai compagni di squadra Luigi Radice, Giovanni Trapattoni, Jos\u00e9 Altafini e Gianni Rivera) e la successiva Coppa dei Campioni (in 3 campionati segn\u00f2 13 reti).\nTrasferitosi alla Sampdoria, nel campionato di Serie A 1963-1964 gioc\u00f2 24 partite segnando 13 gol. L'anno successivo, in campionato, gioc\u00f2 33 partite segnando 6 reti, pi\u00f9 una partita in coppa Italia; quindi, dopo due buone stagioni in maglia blucerchiata, si trasfer\u00ec per due anni alla Roma, indossando la maglia numero 11 e segnando 13 reti. Per le successive tre stagioni gioc\u00f2 a Napoli, dov'era approdato nel 1967 (55 gare e 7 reti). Fu poi in Serie B nelle file della Ternana nel 1970-1971 segnando 10 gol in 31 partite, per passare al Bellaria del suo vecchio compagno di squadra Gastone Bean l'anno successivo, dove realizz\u00f2 17 reti in 31 incontri, e chiudere la carriera agonistica, dopo una breve esperienza oltreoceano nella NASL con la formazione canadese dei Toronto Metros, nel Levante Genova, in Serie D.\nIl Genoa lo ha inserito nella sua Hall of Fame.\nNazionale.\nBarison vest\u00ec anche 9 volte la maglia della Nazionale, in particolare durante il suo biennio romano, partecipando ai Mondiali del 1966, durante i quali segn\u00f2 l'ultimo dei suoi 6 gol azzurri.\nAllenatore.\nGuid\u00f2 per cinque incontri il , sostituendo nel giugno del 1976 Giovanni Trapattoni alla guida del club meneghino.\nLo scandalo rosa.\nAlla fine degli anni sessanta Paolo Barison fu protagonista, suo malgrado, di una sfortunata travers\u00eca famigliare che ebbe una vasta eco sulla stampa scandalistica. Infatti il suo compagno di squadra Jos\u00e9 Altafini (all'epoca gi\u00e0 sposato con una ragazza brasiliana) si era innamorato di Annamaria Galli, moglie di Barison. La donna, madre dei suoi tre figli Paola, Andrea e Federica, and\u00f2 poi a vivere con Altafini lasciando il marito. Lo scandalo generato da questa situazione, considerati anche i tempi in cui accadde, fu enorme. Altafini e la Galli convolarono poi a nozze nel maggio 1973.\nDopo il ritiro.\nRitiratosi dall'attivit\u00e0 sportiva aveva cominciato la carriera nella FIGC, facendo in contemporanea anche l'osservatore tecnico per conto del allenato allora dall'amico Luigi Radice.\nLa morte.\nMor\u00ec la mattina di marted\u00ec 17 aprile 1979 sull'Autostrada dei Fiori nei pressi di Andora (SV), nello scontro della vettura su cui viaggiava con un autoarticolato che aveva sbandato e sfondato il guardrail finendo nella carreggiata opposta. Barison tornava a Torino sulla FIAT 130 Coup\u00e9 dell'allenatore Luigi Radice, che riport\u00f2 gravi ferite ma riusc\u00ec a salvarsi. Nello scontro contro le auto travolte dall'automezzo mor\u00ec anche l'avvocato Enrico Elia, padre della \"showgirl\" Antonella.\n\u00c8 sepolto nel cimitero Parco di Torino."}
{"id": "248097", "revid": "1318658", "url": "https://it.wikipedia.org/wiki?curid=248097", "title": "Gianni Bui", "text": "Carriera.\nGiocatore.\nCrebbe nelle giovanili della Lazio, sotto la guida di Fulvio Bernardini; esord\u00ec non ancora ventenne a Napoli, nelle file della Cirio, in Serie C e si mise presto in luce; l'anno successivo, tornato alla Lazio, esord\u00ec in Serie A nel corso del campionato 1960-1961 in occasione del successo esterno (2-5) sul del 19 febbraio 1961. \nL'anno successivo pass\u00f2 in prestito al , nuovamente in Serie C, e nel 1962-1963 approd\u00f2 alla SPAL. Lanciato da Paolo Mazza per sostituire Erwin Waldner e far coppia con Carlos Cezar De Souza e Carlo Novelli come titolare delle formazione ferrarese, inizi\u00f2 cos\u00ec a giocare con regolarit\u00e0 in A.\nNel 1964 fu acquistato dal assieme a Muccini ma, a differenza di quest'ultimo, non trov\u00f2 spazio e venne ceduto, l'anno successivo, al e poi al Verona, contribuendo alla promozione dei gialloblu in A del 1967-1968 con 12 reti. Nel 1968-1969 fu vice-capocannoniere con quindici reti dietro a Riva a pari merito con Anastasi\nPassato al Torino, fu presto chiuso dagli emergenti \"gemelli del gol\" Graziani e Pulici. Chiuse dopo due anonime stagioni con Milan e .\nIn carriera ha totalizzato complessivamente 188 presenze e 48 reti in Serie A e 102 presenze e 45 reti in Serie B.\nAllenatore.\nDa allenatore ha guidato prevalentemente formazioni delle serie minori, affacciandosi in due sole occasioni in Serie B con nel 1979 e nel 1994. Nella stagione 1986-1987 con il ottiene la promozione in Serie C1, risultato che ripete nella stagione 1988-1989 dove porta il ChievoVerona in Serie C1."}
{"id": "248100", "revid": "1851848", "url": "https://it.wikipedia.org/wiki?curid=248100", "title": "Romeo Benetti", "text": "Biografia.\nUltimo di otto fratelli, i genitori diedero il nome di Romeo a lui e quello di Giulietta alla gemella. Anche il fratello Bruno \u00e8 stato un calciatore.\nSi trasfer\u00ec quindi con la famiglia a Bolzano, ma rimase in collegio a Venezia fra gli 8 e i 16 anni; il suo primo lavoro fu quello di tipografo. In tempi pi\u00f9 recenti si \u00e8 stabilito a Leivi, nel genovese.\nCaratteristiche tecniche.\nGiocatore.\nDotato di un fisico particolarmente robusto, era un elemento combattente noto per la grinta, lo stile maschio e la grande aggressivit\u00e0 tipica del gioco all'italiana. Si distingueva soprattutto per dinamismo e furore agonistico, uscendo quasi sempre vittorioso dai contrasti. Il suo rendimento era costante e di alto livello; denotava uno spiccato senso tattico e una discreta visione di gioco, che gli permetteva di gestire una grande quantit\u00e0 di palloni e impostare rapidamente la manovra offensiva.\nAveva una personalit\u00e0 da \"leader\" che gli garantiva il rispetto di compagni e avversari: era solito uscire a testa alta dalla difesa, palla al piede, cercando un compagno cui passare la sfera. Giunto al dalla , dove giocava in posizione pi\u00f9 avanzata, fu Nereo Rocco a lanciarlo come mediano onde sfruttarne la grande forza fisica.\nAveva tra le sue doti migliori un tiro molto potente e preciso da fuori area.\nAlcuni critici lo consideravano uno \"scarpone\" per alcuni episodi in cui non era riuscito a controllare la propria irruenza, in particolare per un fallo che, durante un - del 1971, provoc\u00f2 a Francesco Liguori la rottura dei legamenti crociati di un ginocchio. La stampa gli assegn\u00f2 nomignoli come \"killer\" e \"duro del calcio italiano\", grazie ai quali incuteva grande timore agli avversari, pur se in carriera non venne mai espulso. Ci\u00f2 nonostante, tale fama \u00e8 andata a consolidarsi col tempo: nel 2008 il \"tabloid\" britannico \"The Sun\" lo ha posizionato al quarto posto nella lista dei calciatori pi\u00f9 duri di tutti i tempi, mentre nel 2018 il \"Daily Mail\" lo ha inserito tra i 20 calciatori europei pi\u00f9 cattivi di tutti i tempi.\nTra gli altri pareri, il giornalista Gianni Brera gli diede il soprannome di \"Maultier\", riferito ai cingolati dell'esercito tedesco nella seconda guerra mondiale; l'altro giornalista Angelo Rovelli lo defin\u00ec \"impavido e roccioso\"; infine l'allenatore ed ex commissario tecnico azzurro Gian Piero Ventura lo inser\u00ec \"a posteriori\" come regista arretrato nella sua nazionale italiana ideale di tutti i tempi.\nCarriera.\nGiocatore.\nClub.\nGli inizi nelle serie minori.\nMosse i primi passi nel mondo del calcio con il , in Serie D, arrivando alla massima serie dopo una lunga gavetta in Serie C e B con le maglie di , e . Nella stagione 1965-1966 il perfezion\u00f2 il suo acquisto, ma all'ultimo momento il presidente Rosa non volle ufficializzarlo poich\u00e9 Benetti doveva partire per il servizio di leva, lasciandolo al Taranto che ne promise per l'anno successivo l'approdo tra le file dei rossoneri; la stagione successiva questo accordo non venne tuttavia rispettato dagli ionici, che lo vendettero al Palermo.\nPalermo, Juventus e Sampdoria.\nCoi siciliani, che lo acquistarono per 50 milioni di lire, rimase solo per la stagione 1967-1968, collezionando 35 presenze e segnando 2 reti in un campionato cadetto che vide primeggiare i rosanero; a Palermo, per il centrocampista, anche 2 presenze e un gol in Coppa Italia. In quella stagione in Sicilia fu spesso schierato come seconda punta.\nDebutt\u00f2 in Serie A nella stagione 1968-1969 con la maglia della , a cui fu venduto per pi\u00f9 di 300 milioni, ma non si integr\u00f2 nella squadra per la scarsa considerazione che aveva di lui il tecnico Heriberto Herrera. Dopo una sola stagione fu quindi ceduto alla , nell'ambito dell'operazione che port\u00f2 a Torino Francesco Morini e Roberto Vieri. A Genova, nella stagione 1969-1970 disput\u00f2 27 partite corredate da 2 gol in Serie A, e 3 partite e 2 reti in Coppa Italia.\nMilan.\nNel 1970 fu acquistato dal , dove rimase per le successive sei stagioni. Reduce dall'esperienza blucerchiata che l'aveva visto schierato in posizione avanzata, a Milano fu il tecnico Nereo Rocco ad assegnargli quella posizione di mediano che ne avrebbe fatto la fortuna; proprio il \"par\u00f2n\" aveva voluto Benetti in rossonero, dopo esserne rimasto colpito in una partita tra lombardi e liguri, dove in uno scontro di gioco aveva conservato la palla lasciando a terra Trapattoni, Cudicini e Schnellinger.\nA Milano collezion\u00f2 numerosi piazzamenti di rilievo: nel suo primo triennio giunse per tre volte secondo in campionato, compreso quello di esordio del 1970-1971, in cui il Milan sub\u00ec la rimonta finale dell'Inter dopo avere guidato a lungo la graduatoria, e quello del 1972-1973, perso rocambolescamente all'ultima giornata con la sconfitta nella cosiddetta \"Fatal Verona\".\nOltre alle vittorie in Coppa Italia nelle edizioni del 1971-1972 e 1972-1973, annata quest'ultima in cui sollev\u00f2 anche la Coppa delle Coppe pur non giocando la finale, disput\u00f2 un'altra finale di Coppa delle Coppe e una di Supercoppa UEFA nella stagione 1973-1974, e ancora due finali di Coppa Italia nelle edizioni 1970-1971 e 1974-1975.\nDurante la militanza in rossonero, il 10 gennaio 1971, per un fallo su Francesco Liguori del , il quale riport\u00f2 un serio infortunio al ginocchio destro e vide la propria carriera stroncata, fu denunciato alla Procura di Milano e il commissariato di Pubblica Sicurezza del quartiere \"Bolognina\" invi\u00f2 un rapporto sull'incidente alla Pretura di Bologna. Nell'ultima sua stagione a Milano, a causa del temporaneo ritiro dall'attivit\u00e0 agonistica di Gianni Rivera, vest\u00ec la fascia di capitano della squadra.\nRitorno alla Juventus.\nNell'estate 1976 fu oggetto di uno scambio di mercato con Fabio Capello della Juventus: il friulano approd\u00f2 a Milano, mentre Benetti, voluto dall'ex compagno di squadra Trapattoni nel frattempo sedutosi sulla panchina bianconera, e da cui era molto stimato, fece ritorno a Torino dopo sette anni. Considerato erroneamente dal Milan in fase calante, al contrario in maglia bianconera raggiunse la piena maturit\u00e0 come centrocampista sia in fase di copertura sia nell'impostazione del gioco, andando a formare una linea mediana formidabile con Giuseppe Furino e Marco Tardelli.\nSotto la Mole continu\u00f2 a fornire grandi prestazioni e divenne una delle colonne della squadra che, nel triennio seguente, vinse i due scudetti del 1976-1977 e 1977-1978, un'altra coppa nazionale e la Coppa UEFA 1976-1977, quest'ultimo il primo trofeo confederale del club piemontese. Chiuse la seconda esperienza a Torino con 159 presenze e 23 reti tra campionato e coppe.\nRoma.\nLasci\u00f2 la Juventus nel 1979 per approdare alla , voluto dal presidente Dino Viola il quale stava rifondando la squadra con un mix di giovani promettenti ed esperti elementi. Logoro dopo anni di calcio giocato soprattutto fisicamente, le prestazioni in campo ne risentirono ma si distinse comunque per la sua consueta professionalit\u00e0. Gioc\u00f2 con i giallorossi per due stagioni, aggiudicandosi altre due Coppe Italia e collezionando un totale di 42 presenze e 3 gol; disput\u00f2 cos\u00ec anche il derby di Roma, il quarto della carriera dopo quelli di Torino, Genova e Milano.\nNazionale.\nIl commissario tecnico Ferruccio Valcareggi lo fece esordire in nazionale il 25 settembre 1971, a 26 anni, subentrando a De Sisti nell'amichevole contro il . Divenne presto titolare e vi rimase quasi ininterrottamente per i nove anni successivi.\nNelle qualificazioni al prese parte al ritorno dei quarti di finale contro il , che vide gli \"Azzurri\" sconfitti per 2-1 ed eliminati. Gioc\u00f2 tutte e tre le partite disputate dall'Italia al in Germania Ovest, terminato con l'eliminazione al primo turno dopo la sconfitta contro la . Con Zoff, Facchetti, Bellugi e Causio fu tra i pochi elementi di quel gruppo a essere confermati dal nuovo selezionatore Fulvio Bernardini per il successivo corso della nazionale.\nNella difficile fase del rinnovamento disput\u00f2 tre dei sei incontri validi per le qualificazioni al , al quale l'Italia non si qualific\u00f2 dopo essere arrivata terza nel girone vinto dai .\nFu sotto la gestione di Enzo Bearzot che Benetti offr\u00ec il meglio di s\u00e9 in maglia azzurra; realizz\u00f2 il suo primo gol in nazionale l'8 giugno 1977 in una partita di qualificazione mondiale vinta 3-0 contro la a Helsinki. In particolare, al in Argentina fu una delle colonne dell'Italia che espresse grande gioco e si vide eliminata solo nel girone di semifinale, tra molte recriminazioni, dai Paesi Bassi. Nel \"mundial \" argentino realizz\u00f2 anche un gol nella gara del primo girone vinta per 3-1 contro l' a Mar del Plata.\nPrese parte anche al ospitato dall'Italia e qui disput\u00f2 la sua ultima gara in nazionale, il 18 giugno 1980 a Napoli, nella finale per il 3\u00ba posto contro la , in cui realizz\u00f2 anche uno dei rigori della serie finale che vide la sconfitta degli \"Azzurri\".\nChiuse la carriera in azzurro collezionando 55 presenze e 2 gol, e vestendo la fascia di capitano in due occasioni.\nAllenatore.\nInizi\u00f2 la carriera di allenatore nella stagione 1981-1982, subentrando a Saul Malatrasi alla guida della formazione Primavera della Roma e rimanendo in panchina per tre stagioni. Con i giallorossi vinse il torneo di Viareggio 1983 e il Campionato Primavera 1983-1984, grazie a un promettente gruppo che vantava elementi come Giuseppe Giannini, Stefano Desideri e Paolo Baldieri.\nDopo questi successi con i giovani romanisti, nella stagione 1984-1985 gli venne affidata la panchina della prima squadra della , appena retrocessa dalla Serie B alla C1, ma a stagione inoltrata gli subentr\u00f2 Corrado Viciani. Dopo un anno d'inattivit\u00e0, la sua ultima esperienza come allenatore di squadre di club fu ancora in C1, alla guida della , dove fu ingaggiato nel gennaio 1986 per sostituire Corrado Orrico; una volta portata la squadra alla salvezza, venne confermato per il successivo campionato 1986-1987 in cui tuttavia non riusc\u00ec a evitare la retrocessione dei toscani in Serie C2.\nFece quindi parte dello staff del centro tecnico federale di Coverciano, dove allen\u00f2 la selezione italiana Under-15 in cui transitarono, tra gli altri, Alessandro Del Piero e Gianluigi Buffon. Studi\u00f2 per entrare a Coverciano, e tra i suoi docenti vi fu Sandro Gamba, gi\u00e0 \"coach\" della nazionale italiana di pallacanestro. Fu per vent'anni anche istruttore per aspiranti allenatori, e tra i suoi allievi vi sono stati Massimiliano Allegri e Antonio Conte.\nDopo il ritiro.\nBenetti \u00e8 stato spesso ospite di emittenti private, nella veste di opinionista, in trasmissioni a tema calcistico."}
{"id": "248101", "revid": "198277", "url": "https://it.wikipedia.org/wiki?curid=248101", "title": "Gabriele Oriali", "text": "Nel 2019 \u00e8 stato inserito nella Hall of Fame del calcio italiano nella categoria \"Veterano italiano\".\nBiografia.\nDa ragazzo Oriali, per guadagnare qualche lira, faceva il garzone in un negozio di barbiere. Sposato con Delia, ha quattro figlie: Veronica, Valentina, Francesca e Federica. Vive nel comune di Desio, in provincia di Monza e Brianza.\nCaratteristiche tecniche.\nFormatosi come terzino destro, si afferm\u00f2 come mediano dal rendimento costante. Seppur dotato di senso del gol e qualit\u00e0 tecniche non disprezzabili, ha dato il meglio di s\u00e9 come gregario tenace e grintoso, tanto da essere citato nella canzone \"Una vita da mediano\" del cantautore Luciano Ligabue, tifoso dell', quale esempio di abnegazione e spirito di sacrificio. \u00c8 stato soprannominato \"Piper\" da Gianni Brera.\nSecondo un parere dello stesso Oriali, il calciatore moderno che pi\u00f9 gli assomiglia \u00e8 Daniele De Rossi.\nCarriera.\nGiocatore.\nClub.\nInizi\u00f2 a giocare a calcio nel Cusano Milanino nel ruolo di terzino destro mentre il compagno Aldo Maldera era terzino sinistro. Da bambino era di fede juventina per via del padre che lo portava a vedere la squadra di Castano, Salvadore e Menichelli, quest'ultimo suo personale idolo. Ma all'et\u00e0 di tredici anni, per lire, pass\u00f2 all'Inter.\nMediano, esord\u00ec diciottenne nella stagione dello scudetto 1970-71 con Invernizzi allenatore. Fu un punto di riferimento della squadra nerazzurra per tutti gli anni 1970. In squadra i suoi migliori amici furono Ivano Bordon ed Evaristo Beccalossi. In nerazzurro vinse 2 scudetti (1970-71 e 1979-80) e 2 Coppe Italia (1977-78 e 1981-82).\nUn anno dopo aver vinto il titolo mondiale con la nazionale italiana, nel 1983 pass\u00f2 alla Fiorentina. Nel 1987 si ritir\u00f2 dopo 392 gare disputate in massima serie e 43 gol segnati, di cui 6 nel derby di Milano.\nNazionale.\nFu convocato per la prima volta in azzurro il 21 dicembre 1978 nell'amichevole contro la , guadagnandosi presto un posto da titolare. Partecip\u00f2 al nel quale l' si classific\u00f2 quarta dopo la finale con la conclusasi ai rigori. Prese poi parte al , dove fu uno dei titolari e protagonisti fino alla vittoria finale dell'Italia.\nDirigente.\nDopo la carriera da calciatore ha iniziato quella da dirigente come direttore generale della Solbiatese del presidente Caravatti. \u00c8 riuscito a portare la squadra dai Dilettanti alla C2. Nel 1994 diventa direttore generale del Bologna, dove porta Carlo Nervo, Francesco Antonioli e Michele Paramatti, future bandiere della squadra rossobl\u00f9. Con i felsinei ha conquistato due promozioni: una dalla C1 alla B nel 1995, e una dalla B alla A nel 1996. Nel 1997 ha inoltre acquistato Roberto Baggio, temporaneamente ai margini del calcio italiano, che proprio a Bologna torner\u00e0 ad alti livelli. L'8 giugno 1998 si dimette.\nL'11 giugno passa al come responsabile dell'area tecnica e sportiva, portandovi Veron e Balbo. Durante la sua permanenza in giallobl\u00f9 la squadra vince la Coppa UEFA contro il Marsiglia, la Coppa Italia contro la Fiorentina e raggiunge il 4\u00ba posto in campionato, che permette ai ducali di prendere parte ai preliminari di Champions League 1999-2000. Il 1\u00ba maggio 1999 si dimette.\nIl successivo 4 giugno torna all'Inter. Lavora per i successivi undici anni come responsabile dell'area tecnica, consulente di mercato e intermediario tra squadra e dirigenza, aiutando Giacinto Facchetti, il presidente Massimo Moratti e il direttore tecnico Giuliano Terraneo prima (1999-2003) e Marco Branca poi (2003-2010) a portare a Milano giocatori quali Vieri, Figo, Vieira, Ibrahimovi\u0107, Eto'o e Milito.\nDal 2008 al 2010 inoltre, con il portoghese Jos\u00e9 Mourinho allenatore della squadra (con cui Oriali instaura un ottimo rapporto anche fuori dal campo), si \u00e8 seduto in panchina come dirigente accompagnatore, ricevendo varie squalifiche e inibizioni. Il 20 luglio 2010 annuncia il divorzio dalla societ\u00e0 nerazzurra a causa di sopraggiunti dissapori con la dirigenza: in seguito Oriali ha accusato l'ex collega di lavoro Branca di avere indotto il presidente interista Moratti a cacciarlo, criticandolo pubblicamente e causando un botta e risposta al riguardo, nel quale \u00e8 intervenuto anche Moratti in difesa di quest'ultimo. Con il club meneghino Oriali, dal 1999 al 2010, ha vinto 5 scudetti (2005-2006, 2006-2007, 2007-2008, 2008-2009, 2009-2010), 3 coppe Italia (2004-2005, 2005-2006, 2009-2010), 3 Supercoppe italiane (2005, 2006, 2008) e 1 Champions League (2009-2010).\nIl 25 agosto 2014 il presidente della FIGC, Carlo Tavecchio, nomina Oriali \"team manager\" della nazionale A, al posto di Gigi Riva, dimessosi nel corso del 2013. Dopo aver affiancato Antonio Conte al , viene confermato anche dalle successive gestioni tecniche di Gian Piero Ventura e Roberto Mancini, ritrovandosi con quest'ultimo dopo i comuni trascorsi all'Inter dal 2004 al 2008, e con cui partecipa nell'estate 2021 alla vittoriosa spedizione azzurra al (posticipato per la pandemia di COVID-19); come accompagnatore segue inoltre l'Under-21 di Luigi Di Biagio all'Europeo 2017 in Polonia.\nDal 1\u00ba luglio 2019 fa ritorno all'Inter nel ruolo di \"first team technical manager\", collaborando nuovamente con Conte; ci\u00f2 mantenendo contestualmente l'incarico di \"team manager\" della nazionale. Durante il suo secondo mandato dirigenziale in nerazzurro partecipa al successo nel campionato italiano 2020-2021, tuttavia l'esperienza si conclude bruscamente il 20 agosto 2021 quando la propriet\u00e0 lo solleva dall'incarico.\nVicende giudiziarie.\nOriali, insieme all'ex calciatore interista \u00c1lvaro Recoba, fu coinvolto nello scandalo dei passaporti falsi che colp\u00ec il calcio italiano nel 2001. La sentenza di primo grado emessa dalla Commissione disciplinare della Lega Calcio il 27 giugno 2001, e confermata successivamente anche dalla sentenza della Commissione di Appello Federale, inflisse a Oriali un anno di inibizione, a Recoba un anno di squalifica e alla societ\u00e0 un'ammenda di 2 miliardi di lire. Il 25 maggio 2006, nell'ambito della giustizia ordinaria, il Giudice per le indagini preliminari del Tribunale di Udine ha accolto la richiesta di patteggiamento di Recoba e Oriali, infliggendo con sentenza definitiva la pena di sei mesi di reclusione ciascuno, sostituita con una multa di euro, per il reato di concorso in falso relativo alle procedure seguite per far diventare comunitario il giocatore, il quale non aveva antenati in Europa, e anche per il reato di ricettazione relativo alla patente di guida italiana ottenuta dallo stesso Recoba, che faceva parte di un gruppo di documenti rubati negli uffici della motorizzazione civile di Latina.\nNonostante le sentenze passate in giudicato, nel luglio 2011 in un'intervista rilasciata a \"la Repubblica\", Franco Baldini, direttore sportivo della dal 1999 al 2005, discolp\u00f2 Oriali dalle responsabilit\u00e0 imputategli, dichiarando che era stato lui a consigliare all'ex mediano nerazzurro di rivolgersi a una delle persone successivamente coinvolte nello scandalo. Dopo le parole di Baldini, in un primo momento Oriali non aveva escluso la possibilit\u00e0 di chiedere la revisione del processo, salvo poi rinunciare a tale intendimento.\nDopo il ritiro.\nDalla stagione 2011-2012 \u00e8 opinionista di \"Serie A Live\" su Premium Calcio. Nel 2012-2013, sempre sullo stesso canale, \u00e8 opinionista in studio dell'Europa League insieme a Cristiano Lucarelli e Mino Taveri."}
{"id": "248106", "revid": "125260684", "url": "https://it.wikipedia.org/wiki?curid=248106", "title": "Karl Schneller", "text": "Biografia.\nI primi anni.\nKarl Schneller nacque a Vienna da Arnold Schneller e da Johanna Pirner. La madre mor\u00ec quando Karl aveva 9 anni. Fu il padre, che raggiunse il grado di Feldmarschalleutnant nell'esercito austro-ungarico, a imporre la carriera militare del figlio, nonostante la grande passione di Karl per la poesia. Nella sua poesia \"Zerrissenheit\" (\"travaglio interiore\"), pubblicata dopo la sua carriera militare, descrisse il suo stato di travaglio nella struttura gerarchica dell'esercito, basata su ordini e obbedienza.\nFra il 1888 e il 1895 frequent\u00f2 varie scuole militari e dal 1895 al 1898 l'accademia tecnica militare (\"k.u.k. Technische Milit\u00e4rakademie\") a M\u00f6dling. Nel 1898 fu assegnato come sottotenente all'8\u00ba reggimento d'artiglieria del corpo d'armata. Dopo tre anni di servizio e la frequentazione della scuola di guerra a Vienna fu promosso a tenente e prese servizio anche presso lo Stato maggiore dell'esercito austro-ungarico. Nel 1905 segu\u00ec la promozione a capitano di seconda e nel 1908 quella di prima classe, anno in cui fu trasferito al Ministero della guerra dell'Impero austro-ungarico.\nSi spos\u00f2 nel 1909 con Maria Haselberger e nel dicembre 1910 nacque il figlio Otto.\nLa Prima guerra mondiale.\nNel 1913 fu promosso a maggiore del comando della 47\u00aa divisione di fanteria e del porto di guerra di Castelnuovo. Poco prima dello scoppio della Prima guerra mondiale fu trasferito all'Ufficio Operazioni dello Stato maggiore nel quale gli fu assegnato il \"gruppo I\", la sezione che si occup\u00f2 dell'Italia.\nSfrutt\u00f2 in questo modo le sue conoscenze della lingua italiana acquisite fin da piccolo in modo autoreferenziale. Impar\u00f2 da bambino oltre all'Italiano anche altre lingue come il greco classico e il latino per poter leggere in lingua originale i testi classici.\nFino a maggio 1915 funge inoltre come ufficiale di collegamento con il Ministero degli esteri e come capo dell'Ufficio stampa del Comando supremo. In quest'ultima funzione fu responsabile della redazione dei bollettini di guerra utilizzando un linguaggio vago per nascondere le pesanti sconfitte subite dall'esercito austro-ungarico sul fronte orientale. Celebre la sua frase: \"Leopoli ancora in nostro possesso\".\nSubito dopo l'entrata in guerra dell'Italia inizi\u00f2 a progettare un'offensiva dal Tirolo meridionale, oggi Trentino, contro l'ex alleato. Gi\u00e0 il 19 giugno 1915 consegn\u00f2 al Capo dello Stato Maggiore, Conrad von H\u00f6tzendorf una prima bozza, accennando che un'offensiva di tale dimensione necessitava di un'elaborata fase preparatoria. Nello studio fu inoltre sottolineata l'importanza di coinvolgere l'alleato tedesco perch\u00e9 l'esercito austro-ungarico non disponeva di truppe sufficienti a garantire il successo dell'operazione. Entrambi i punti furono poi sottovalutati o addirittura trascurati dai vari comandi coinvolti. Dall'altra parte Schneller non viaggi\u00f2 mai nella zona d'operazione durante la preparazione della \"Strafexpedition\" e progett\u00f2 tutto dal tavolino del suo ufficio a Teschen presso il Comando supremo.\nCome responsabile del gruppo \"Italia\" si occup\u00f2 anche del rafforzamento della germanizzazione nel Trentino per combattere l'Irredentismo italiano. Dall'estate 1916 l'esercito austro-ungarico ordin\u00f2 il riutilizzo dei vecchi toponimi tedeschi. Misura poi revocata il 6 dicembre 1916 dopo l'ascesa al trono dell'Imperatore Carlo perch\u00e9 ritenuta controproducente.\nDopo la destituzione di Conrad come Capo dello Stato maggiore, egli lasci\u00f2 gli incarichi presso il Comando supremo e nell'aprile 1917 il Tenente colonnello Schneller, promosso ancora nel 1915, fu trasferito al commando del settore Travenanzes nelle Dolomiti vicino a Cortina d'Ampezzo. Nel settembre dello stesso anno fu nominato Capo maggiore del XIV Corpo d'Armata, il cosiddetto \"Edelweisskorps\", carica che mantenne fino alla fine della guerra. Nel 1917 fu promosso a Colonnello.\nNel novembre 1918 fece parte della commissione austro-ungarica che tratt\u00f2 le condizioni dell'armistizio con la delegazione italiana a Villa Giusti di cui fu anche uno dei sette firmatari per l'Impero.\nPer tutto il periodo di guerra tenne un diario personale sugli avvenimenti del conflitto, la cui parte pi\u00f9 interessante riguarda la \"Strafexpedition\" che \u00e8 stata pubblicata in Italia con il titolo \u201c\"1916 Manc\u00f2 un soffio\"\u201d.\nNel dopoguerra.\nNel 1919 partecip\u00f2 per l'Austria ai negoziati di pace conclusasi con il Trattato di Saint-Germain, sfruttando ancora una volta la sua conoscenza delle lingue. Anche questa esperienza fa parte del suo diario di guerra, conservato presso l'Archivio di guerra a Vienna.\nNell'immediato dopoguerra contribu\u00ec alla costituzione dell'esercito austriaco della Prima Repubblica. Nel 1924 fu promosso a maggiore generale e nel 1925 a generale. Vicino alle posizioni della socialdemocrazia austriaca e dai tempi della grande guerra amico stretto di Theodor K\u00f6rner fu come quest'ultimo congedato in anticipo nel febbraio 1926 dal ministro Carl Vaugoin del Partito socialcristiano.\nDopo l'incendio del palazzo di giustizia a Vienna durante la cosiddetta rivolta di luglio nel 1927, in cui il tribunale assolse alcuni paramilitari della destra austriaca (\"Frontk\u00e4mpfervereinigung Deutsch-\u00d6sterreich\") dall'accusa di aver ucciso due persone in uno scontro con i socialdemocratici e che culmin\u00f2 con una protesta violenta con oltre 80 morti, fu avvicinato da K\u00f6rner che tent\u00f2 di convincerlo a partecipare all'organizzazione paramilitare dei socialdemocratici austriaci, il cosiddetto \"Republikanischer Schutzbund\". Schneller rifiut\u00f2 e prefer\u00ec dedicarsi alla scrittura, pubblicando in seguito varie poesie anche sotto lo pseudonimo Hans Rudorff. Nell'autunno 1928 entr\u00f2 nel Partito socialdemocratico austriaco senza prendere incarichi nel partito.\nNel febbraio 1934 durante l'Austrofascismo fu denunciato per aver parlato male del governo. Durante l'interrogatorio fu anche accusato di far parte dell'organizzazione paramilitare dei socialdemocratici austriaci. Fu imprigionato fino al settembre 1934 in un campo per prigionieri politici di W\u00f6llersdorf. L\u00ec compose una serie di versetti che impar\u00f2 a memoria perch\u00e9 l'utilizzo di carta e penna non fu permesso nel lager. Questo sonetto, una specie di diario della sua prigionia, fu pubblicato post mortem nel 1978.\nMor\u00ec nel 1942 per una paralisi del cuore causata dalla sua malattia di Parkinson."}
{"id": "248107", "revid": "1982", "url": "https://it.wikipedia.org/wiki?curid=248107", "title": "Onda d'urto", "text": ""}
{"id": "248122", "revid": "1783371", "url": "https://it.wikipedia.org/wiki?curid=248122", "title": "Chishima (provincia)", "text": "Chishima (giapponese: \u5343\u5cf6\u56fd, -no kuni) fu una provincia del Giappone creata durante l'era Meiji. Originariamente il suo territorio comprendeva le Isole Curili da Kunashiri a nord e successivamente incluse anche Shikotan. Attualmente il suo territorio originale \u00e8 occupato dalla Russia, ed alle aggiunte successive il Giappone rinunci\u00f2 con il Trattato di San Francisco (vedi disputa delle isole Curili)."}
{"id": "248151", "revid": "110157", "url": "https://it.wikipedia.org/wiki?curid=248151", "title": "F\u00fcrstenfeldbruck", "text": "F\u00fcrstenfeldbruck (in bavarese \"Bruck\") \u00e8 una citt\u00e0 tedesca della Baviera. \u00c8 situata sulle rive del fiume Amper, circa 25\u00a0km a nord-ovest di Monaco di Baviera.\n\u00c8 nota anche perch\u00e9 nella sua base aerea militare si \u00e8 svolto il tragico epilogo del Massacro di Monaco, avvenuto nel 1972.\nGeografia fisica.\nIl fiume Amper attraversa F\u00fcrstenfeldbruck. La citt\u00e0 si trova tra Monaco di Baviera e Augusta.\nAmministrazioni.\nOltre a F\u00fcrstenfeldbruck esistono i quartieri Lindach, Buchenau, Neulindach, Pfaffing, Puch, Rothschwaig, Aich e Gelbenholzen."}
{"id": "248163", "revid": "74173", "url": "https://it.wikipedia.org/wiki?curid=248163", "title": "Dewa (provincia)", "text": "Dewa (giapponese: \u51fa\u7fbd\u56fd; -no kuni) fu una provincia del Giappone che compone oggi le prefetture di Yamagata e Akita, eccetto per la citt\u00e0 di Kazuno ed il paese di Kosaka.\nDewa venne divisa dalla provincia di Echigo nel 708 e lentamente si allung\u00f2 verso nord man mano che il popolo giapponese scacci\u00f2 il popolo indigeno dell'Honsh\u016b settentrionale. Nel periodo Sengoku la regione meridionale intorno a Yamagata fu in possesso del clan Mogami, mentre quella settentrionale del clan Akita, entrambi i quali combatterono al fianco di Tokugawa Ieyasu alla Battaglia di Sekigahara.\nDurante il periodo Edo, nella provincia di Dewa si svilupp\u00f2 il dominio Kameda.\nNel periodo Meiji Dewa venne divisa nelle province di Uzen e Ugo prima della riorganizzazione delle prefetture."}
{"id": "248164", "revid": "287204", "url": "https://it.wikipedia.org/wiki?curid=248164", "title": "Stromeyerite", "text": "La stromeyerite \u00e8 un minerale, un solfuro di rame e argento.\nIl nome deriva da Friedrich Stromeyer ( G\u00f6ttinga, 2 agosto 1776 - 18 agosto 1835), chimico tedesco.\nDescritta per la prima volta da Fran\u00e7ois Sulpice Beudant (Parigi 5 settembre 1787 - 10 dicembre 1850), geologo e mineralogista francese.\nAbito cristallino.\nI cristalli sono prismi pseudoesagonali, geminati. Il minerale \u00e8 ortorombico-dipiramidale al di sotto dei 78\u00a0\u00b0C, diviene cubico a temperature pi\u00f9 elevate.\nOrigine e giacitura.\nL'origine del minerale \u00e8 sia idrotermale che secondaria. Ha paragenesi con calcocite, acantite e bornite.\nForma in cui si presenta in natura.\nRaramente in cristalli, pi\u00f9 spesso in aggregati granulari e massivi.\nCaratteri fisico-chimici.\nSolubile in HCl e HNO3. Differisce dalla calcocite perch\u00e9 ha reazione chimica con l'argento.\nLocalit\u00e0 di ritrovamento.\nSi trova a Czechanowiecz, in Polonia; a Copiap\u00f3, nel Cile; a Butte, nel Montana; a Guanacev\u00ed, nel Messico.\nUtilizzi.\nBench\u00e9 assai rara \u00e8 un minerale utile per l'estrazione di argento."}
{"id": "248174", "revid": "1442080", "url": "https://it.wikipedia.org/wiki?curid=248174", "title": "Eucairite", "text": "La eucairite \u00e8 un minerale appartenente al gruppo omonimo."}
{"id": "248188", "revid": "1442080", "url": "https://it.wikipedia.org/wiki?curid=248188", "title": "Henryite", "text": "La henryite \u00e8 un minerale."}
{"id": "248214", "revid": "93941992", "url": "https://it.wikipedia.org/wiki?curid=248214", "title": "Formula di Fa\u00e0 di Bruno", "text": "La formula di Fa\u00e0 di Bruno (che prende il nome da Francesco Fa\u00e0 di Bruno) \u00e8 la generalizzazione alle derivate di ordine superiore della ben nota formula per la derivata di una funzione composta (regola della catena).\nLa versione moderna della formula di Fa\u00e0 di Bruno si scrive come segue: se formula_1 sono due funzioni di variabile reale e formula_2 \u00e8 la funzione composta, la derivata di ordine formula_3 di formula_2 \u00e8 data da\nformula_5\ndove formula_6 indica la derivata di ordine formula_7, e la somma interna \u00e8 effettuata su tutti i possibili valori interi di formula_8 la cui somma \u00e8 uguale a formula_3. Ad\nesempio, quando formula_10, per formula_11 si pu\u00f2 scegliere: soltanto formula_12,\nper formula_13 si hanno le due scelte formula_14 oppure formula_15, e per formula_16 soltanto formula_17.\nLa versione originale della formula data da Fa\u00e0 di Bruno era leggermente pi\u00f9 complicata, in quanto nella somma interna i termini erano ordinati in modo diverso, raggruppando le derivate dello stesso ordine:\nformula_18\ndove adesso la somma \u00e8 estesa a tutti gli interi formula_19 che verificano le due condizioni formula_20. e formula_21."}
{"id": "248238", "revid": "287204", "url": "https://it.wikipedia.org/wiki?curid=248238", "title": "Tat'jana Nikolaevna Romanova", "text": "Con le sue sorelle: la granduchessa Ol'ga, Marija, Anastasija e con l'erede al trono, lo zarevic Aleksej, ha rappresentato l'ultima generazione della discendenza diretta dei Romanov: fu arrestata, deportata e uccisa con la sua famiglia dopo la rivoluzione russa del 1917, a soli 21 anni.\nBiografia.\nNascita.\nIl 10 giugno 1897 Tat'jana nacque durante la permanenza primaverile della famiglia imperiale a Peterhof, sul mar Baltico. Lo zar riport\u00f2 l'evento nel suo diario: \nEssendo una discendente per linea materna della regina Vittoria del Regno Unito, Tat'jana Romanova aveva aplogruppo mitocondriale H.\nInfanzia.\nTat'jana crebbe secondo l'educazione vittoriana che la madre stessa aveva ricevuto. Condivideva la camera con la sorella maggiore Ol'ga, nel palazzo di Alessandro di Carskoe Selo che la coppia imperiale aveva scelto quale propria residenza e arredato con gusto prettamente borghese. Le camere delle granduchesse, in linea con l'arredamento del resto della casa, erano sobrie e i muri erano tappezzati di fotografie e oggetti personali. I letti, brandine pieghevoli, erano stati ordinati dalla madre per posta presso una casa d'arredamenti inglese.\nTat'jana faceva parte della \"coppia grande\", con la sorella Ol'ga: condividevano la stanza da letto, passatempi e oggetti. Quando anche la \"coppia piccola\" (le sorelle minori Marija e Anastasija) crebbe, la coesione tra sorelle si fece pi\u00f9 intensa, dovuta soprattutto al forte isolamento cui erano sottoposte in quanto figlie dello zar. Tuttavia, secondo gli standard aristocratici, ricevettero un'educazione anomala che comprendeva, oltre a svariate ore di studio quotidiano, anche la condivisione degli abiti, degli oggetti personali e la pressoch\u00e9 mancanza di alterigia nei confronti del personale di servizio; inoltre ricevevano una mancia di due rubli a settimana, che utilizzavano per piccoli regali ad amici (del personale di palazzo) o per piccole spese personali. Nonostante ci\u00f2, il fatto che i genitori si occupassero personalmente e dedicassero svariate ore della giornata ai figli rese costoro, in particolare Tat'jana, molto legati allo zar e alla zarina.\nQuando si scopr\u00ec che il fratello minore Aleksej era affetto di emofilia, Tat'jana mantenne, con le sue sorelle, il segreto (circoscritto alla sfera degli intimi) e divenne tra le pi\u00f9 premurose infermiere del fratello durante le crisi. Per la sua spiccata propensione al misticismo e dalla forte fede che ne derivava, Tat'jana, come la madre, credette fermamente allo starec Rasputin ed era sicura che fosse l'unico che riuscisse ad alleviare la malattia del fratello.\nAdolescenza.\nSoprannominata \"Tanya\", \"Tatya\", \"Tatianochka\" o \"Tanushka\", fu un'adolescente alta, snella, dai capelli scuri e ramati, occhi grigi e con lineamenti quasi esotici, dal carattere riservatissimo. Dotata del forte carattere della madre, come lei, era molto religiosa e amava le faccende domestiche. Amava i bambini e svolgere accanto alle persone di servizio ogni tipo di attivit\u00e0, dall'organizzare vendite di beneficenza alla gestione della casa, dall'assistenza ad Aleksej al cucito, tanto che le sorelle le diedero scherzosamente il soprannome di \"La Governante\". Tuttavia, nelle pause dai compiti o dalle faccende che la madre puntualmente le affidava, mentre la sorella Ol'ga prediligeva libri e romanzi, lei amava sfogliare qualche rivista di moda.\nAnja Virubova, amica della zarina residente a Carskoe Selo e visitata spesso dalla famiglia, scrisse di lei: \nComune a Tat'jana, come anche alle sue sorelle e al fratello, era la totale noncuranza per la sua posizione: cresciuti a contatto con domestici, dame di compagnia, precettori e ufficiali, il nucleo famigliare dello zar aveva trasformato costoro da mero personale di servizio in veri e propri compagni di gioco e di svago. Anja Virubova scrisse: \nIn questo modo, le granduchesse vissero sempre in un alone di protezione che, se permetteva loro di crescere secondo i dettami sociali del casto ideale vittoriano, mantenne in loro, anche nell'adolescenza inoltrata, una forte e infantile ingenuit\u00e0 nei confronti dei rapporti umani e sentimentali. L'isolamento rispetto alla depravata giovent\u00f9 aristocratica russa si inscriveva nel totale distacco operato dalla coppia imperiale rispetto all'alta societ\u00e0 ereditaria e latifondista russa, alimentando il discredito del nucleo famigliare imperiale presso il resto della nobilt\u00e0. Le figlie dello zar erano il frutto di questa educazione isolata sia dal resto della corte, che dall'effettiva realt\u00e0 sociale e classista russa. Una dama di compagnia della zarina, Sophie Buxhoeveden, scrisse: \nNonostante ci\u00f2, le testimonianze concordano che, tra le sorelle, fu lei che pi\u00f9 fu consapevole del suo ruolo di granduchessa. Anja Vyrubova, amica della zarina, scrisse: \nAncora adolescente, le fu assegnato simbolicamente un reggimento di Ussari della guardia, il \"Vosnesenskij\", ed ebbe il grado di colonnello onorario.\nDurante la prima guerra mondiale entr\u00f2 nella Croce Rossa e lavor\u00f2 come infermiera negli ospedali militari.\nPrigionia e morte.\nDurante la prigionia a Tobol'sk, Tat'jana aiut\u00f2 i genitori a gestire la casa e la famiglia, mostrando grande coraggio e forza d'animo, anche se nel suo diario e in una lettera confid\u00f2 di non sentirsi abbastanza forte e di aver assoluto bisogno della vicinanza della sua famiglia. Nell'aprile del 1918 i bolscevichi trasferirono i Romanov a Ekaterinburg; per il fatto di essere bersaglio degli apprezzamenti e delle persecuzioni dei carcerieri, la giovane sub\u00ec un forte trauma e il tutore inglese Gibbes ricord\u00f2 di averla vista perder peso.\nDa quanto si desume dal diario intimo di Aleksandra F\u00ebdorovna, Tat'jana trascorse l'ultimo pomeriggio di vita in compagnia della madre, leggendo passi dalla Bibbia. Aveva ventuno anni quando quella stessa notte fu uccisa, assieme a tutta la sua famiglia, nel seminterrato della palazzina Ipatev di Ekaterinburg, sotto il fuoco della \u010ceka di Jakov Jurovskij. I membri del plotone d'esecuzione raccontano che le sorelle morirono abbracciate l'una all'altra, rannicchiate in un angolo.\nLa sua morte per mano dei rivoluzionari bolscevichi e il contegno e la sopportazione dimostrati durante la persecuzione hanno fatto s\u00ec che la Chiesa ortodossa russa nel 2000 proclamasse martiri Tat'jana e la sua famiglia.\nDecine di persone si sono dichiarate essere i sopravvissuti della famiglia Romanov: secondo l'autore Michael Occleshaw, nel suo libro \"The Romanov Conspiracies: The Romanovs and the House of Windsor\" (1995), Tat'jana fu risparmiata e trasportata in Inghilterra, dove spos\u00f2 un ufficiale britannico e visse sotto il nome di Larissa Tudor."}
{"id": "248248", "revid": "113156758", "url": "https://it.wikipedia.org/wiki?curid=248248", "title": "Amici di Marcel Proust", "text": "Elenco dei personaggi.\nPer contestualizzare meglio Marcel Proust all'interno del suo ambiente culturale e fornire delle informazioni sulla societ\u00e0 che lo ha influenzato e che, a sua volta, ne \u00e8 stata influenzata, di seguito viene presentato un elenco non esaustivo dei suoi amici, con alcuni dettagli salienti sul loro rapporto.\nPoetica dello snobismo.\n\"Diversamente da Curtius, o anche da un marxista (almeno \"in pectore\") come Victor Klemperer, che vedono in Proust il grande letterato e anche il rifondatore su nuove basi del classicismo francese, o di Auerbach che vuole salvare Proust dal maleficio della sua classe, Benjamin tenta un\u2019attualizzazione marxista di Proust\".\nSecondo Walter Benjamin, infatti, \"nella sua curiosit\u00e0 Proust aveva qualcosa dell\u2019investigatore. La classe dei privilegiati era per lui un clan di bricconi, una banda di congiurati che non pu\u00f2 essere paragonata a nessun\u2019altra: la mafia dei consumatori. Essa esclude dal suo mondo tutto ci\u00f2 che partecipa della produzione, o almeno pretende che questa partecipazione si nasconda pudicamente dietro il gesto leggiadro che i perfetti professionisti del consumo sanno eseguire. L\u2019analisi proustiana dello snobismo, che \u00e8 molto pi\u00f9 importante dell\u2019esaltazione dell\u2019arte, rappresenta il punto culminante della sua critica della societ\u00e0. Poich\u00e9 l\u2019atteggiamento dello snob non \u00e8 altro che la considerazione coerente, organizzata, fermissima della vita dal punto di vista del consumatore perfetto, chimicamente puro [\u2026] Ma il puro consumatore \u00e8 il puro sfruttatore. Lo \u00e8 in senso logico e teorico, lo \u00e8, in Proust, in tutta la sua concretezza della sua esistenza storica attuale. \u00c8 un\u2019esistenza concreta perch\u00e9 impenetrabile e inafferrabile. Proust descrive una classe che \u00e8 in ogni sua parte obbligata a dissimulare la sua base materiale, e appunto per questo ha adottato i modi e l\u2019aspetto di un feudalesimo che, privo in se stesso di un significato economico, pu\u00f2 tanto meglio fungere da maschera per la grande borghesia. Questo disincantatore senza illusioni, spietato, dell\u2019io, dell\u2019amore, della morale, quale Proust amava considerare se stesso, fa di tutta la sua infinita arte il velo che ricopre questo mistero unico, essenziale, vitale della sua classe: il mistero economico\"."}
{"id": "248296", "revid": "767487", "url": "https://it.wikipedia.org/wiki?curid=248296", "title": "KWrite", "text": "KWrite \u00e8 un semplice editor di testo per l'ambiente desktop KDE.\nTecnologia KParts.\nIn KDE 2.x, KWrite non usava la tecnologia KParts, che permette di inserire un'applicazione in un'altra. In seguito, KWrite \u00e8 stato riscritto usando questa funzione. Ci\u00f2 permette all'utente, per esempio, di inserire l'editor Vim in KWrite. Altre opzioni vedono un editor basato sul \"Designer QT\" e sull'editor avanzato di KDE, Kate. Quest'ultimo \u00e8 l'opzione di default.\nPercorso a KWrite.\nKWrite \u00e8 parte del pacchetto \"kdebase\". Recentemente \u00e8 stato unito a Kate e, come tale, il suo sorgente si trova nella cartella \"kate/\"."}
{"id": "248324", "revid": "320578", "url": "https://it.wikipedia.org/wiki?curid=248324", "title": "Unit\u00e8 d'Habitation", "text": ""}
{"id": "248325", "revid": "320578", "url": "https://it.wikipedia.org/wiki?curid=248325", "title": "Unit\u00e0 di Abitazione", "text": ""}
{"id": "248334", "revid": "1222", "url": "https://it.wikipedia.org/wiki?curid=248334", "title": "Bacino amazzonico", "text": ""}
{"id": "248335", "revid": "11771", "url": "https://it.wikipedia.org/wiki?curid=248335", "title": "Teoria marxista del valore", "text": ""}
{"id": "248337", "revid": "767487", "url": "https://it.wikipedia.org/wiki?curid=248337", "title": "Buio Pesto", "text": "I Buio Pesto sono un gruppo musicale italiano goliardico proveniente da Bogliasco (GE) che canta prevalentemente in genovese.\nIl nome del gruppo fa leva su un gioco di parole derivato dalla lingua ligure, dove il termine \"pesto\" pu\u00f2 essere riferito egualmente tanto all'aggettivo \"scuro\" o \"profondo\" come attributo del nome \"buio\", quanto al tipico condimento ligure, il pesto appunto.\nIl logo del gruppo, caratterizzato da un intenso colore verde, richiama la forma della fogliolina di basilico, che del pesto \u00e8 il principale ingrediente.\nStoria.\nLa storia dei Buio Pesto inizia nel settembre del 1983 ad opera di Danilo Straulino, Davide Ageno (ancora membri del gruppo, rispettivamente alla batteria e alla chitarra) ed Ettore Valle, anche se l'attivit\u00e0 professionale \u00e8 iniziata nel 1992 con l'incisione del primo album, \"Voglio una fidanzata\", pubblicato dalla FMA-Discomagic. Ma nel 1995 la vicenda artistica dei Buio Pesto conosce una svolta importante con la decisione di cantare in lingua ligure.\nIl loro secondo disco, \"Cosmolandia\", pubblicato nel 1998, contiene un brano inedito: \"Cosmolandia\", cantato in coppia con Franco Malerba, il primo astronauta italiano a volare nello spazio per la NASA nel 1992 con lo Space Shuttle Atlantis.\nIl 19 dicembre 1999 lo Space Shuttle Discovery decolla da Cape Canaveral portando a bordo il CD \"Cosmolandia\", grazie alla gentilezza di Claude Nicollier, collega di Malerba a bordo della missione del 1992, diventando cos\u00ec il primo disco europeo a volare nello spazio.\nI Buio Pesto nel 2004 hanno anche prodotto e interpretato il film di fantascienza interamente girato e prodotto in Italia: \"InvaX\u00f6n - Alieni in Liguria\". In seguito al successo cinematografico e televisivo del film i Buio Pesto sono stati protagonisti della conseguente serie TV \"InvaX\u00f6n - Alieni nello spazio\", prodotta e trasmessa dal canale Jimmy su Sky nel 2007.\nNel 2005 il Comune di Genova ha consegnato ai Buio Pesto il disco d'oro alla carriera per aver superato le 50.000 copie di dischi venduti.\nA ottobre 2008, anno della pubblicazione dell'album \"Liguria\", \u00e8 stato distribuito il loro secondo film intitolato \"Capitan Basilico\". Il film \u00e8 stato in concorso per il Premio David di Donatello 2009 e in seguito acquistato da Rai Cinema.\nA dicembre 2011 \u00e8 stato distribuito il loro terzo film, intitolato \"Capitan Basilico 2\". Anche questo film \u00e8 stato in concorso per il Premio David di Donatello 2011 e in seguito acquistato da Rai Cinema.\nNel 2012 i Buio Pesto hanno girato, in qualit\u00e0 di co-protagonisti, due film: \"12 12 12\", in uscita nei cinema il 17 ottobre 2013 distribuito da Mediterranea, e \"The President's Staff\", prodotto da Rai Cinema per il mercato internazionale e girato in lingua inglese.\nNello stesso anno, assieme ad altri 36 artisti liguri, i Buio Pesto fanno parte del super gruppo Artisti Uniti per Genova nel progetto \"Ora che\", brano scritto da Max Campioni, prodotto da Verdiano Vera e pubblicato da Maia Records, realizzato per raccogliere fondi per l'alluvione di Genova del 4 novembre 2011, che vede la partecipazione di numerosi musicisti e cantanti della scena musicale genovese.\nNell'estate del 2013 hanno realizzato la parodia di \"Gangnam Style\", cantata in genovese e intitolata \"Liguria Style\".\nIl 5 settembre 2013, durante il concerto conclusivo dello \"Zero Euro Tour\", tenuto a Genova allo Stadio La Sciorba, hanno annunciato il loro ritiro dal palcoscenico a causa di circa 50.000 euro di mancati pagamenti da parte di sponsor e comuni dei loro spettacoli a partire dal 2009.\nIl 29 ottobre tornano a fare un concerto all'estero dopo 14 anni, suonando al Theatre Espace L\u00e9o Ferr\u00e9 a Fontvieille nel Principato di Monaco organizzato dall'Ambasciata Italiana nel Principato di Monaco; durante il concerto cantano in genovese l\"'Inno monegasco\".\nNel 2014 pubblicano il loro decimo album nel loro ventesimo anno di attivit\u00e0, \"Buio Pesto\", e nell'aprile dello stesso anno, grazie alla decisione di un anonimo benefattore di pagare i 50.000 euro richiesti, annullano la decisione di ritirarsi dalle scene.\nIl 17 maggio 2014 i Buio Pesto ritirano a Genova presso il FIM, la Fiera Internazionale della Musica, il FIM Award 2014 \"Regione Liguria - Musica Ligure nel Mondo\" assegnato da CAPAM, Commissione Artistica per la Promozione dell'Arte e della Musica. Il 25 ottobre 2014 i Buio Pesto vengono insigniti della Medaglia del Presidente della Repubblica per l'impegno sociale e per le canzoni sulla sicurezza.\nIl 29 aprile 2015 esce in vendita il singolo digitale \"Io e te\", estratto dall'album \"Buio Pesto\", uscito nel 2010, che nel primo giorno di pubblicazione entra nella classifica di vendite di musica leggera di iTunes in 25\u00aa posizione, 15\u00b0 degli italiani e 56\u00b0 nella classifica generale.\nIl 17 giugno 2016 esce il loro undicesimo album dal titolo \"Liguri\".\nLe vendite ufficiali ammontano a 100.000 copie, che diventano 160.000 se si conteggiano anche le compilation. Hanno tenuto 744 concerti e 219 esibizioni, per un totale di 963 esibizioni pubbliche. Il loro pubblico ammonta ad oggi a un totale di oltre 1.400.000 spettatori. Hanno raccolto sino ad oggi 280.000 euro per beneficenza.\nCollaborazioni.\nI Buio Pesto hanno eseguito nei loro CD diverse duetti con cantanti come Marco Masini, Povia, Mietta, Simone Cristicchi, Enrico Ruggeri, Elio e le Storie Tese, Bruno Lauzi, i Ricchi e Poveri oltre che quella del cantante e autore dialettale genovese folk Piero Parodi. Hanno collaborato inoltre con I Trilli, Pier Fortunato Zanfretta, Franco Malerba, Max Parodi, Sandro Giacobbe, Massimo Di Cataldo, Francesco Baccini, Piotta, Enrico Ruggeri, Mietta, Marco Masini, Giusy Ferreri, Antonio Maggio.\nNumerose le irriverenti cover e \"rivisitazioni\" in versione genovese di successi di vari artisti, non solo italiani, tra cui: \"50 Special\", \"Black or White\", \"Don't Cry for Me, Argentina\",\"You spin me around (like a record)\", \"Macarena\", \"My Heart Will Go On\", \"My Sharona\", \"Dragostea din tei\", \"Vorrei avere il becco\", \"Vorrei cantare come Biagio\", \"L'Italia di Piero\", \"Take on Me\", \"Mistero\", \"Bella vera\", \"Baciami adesso\" fino all'Inno nazionale italiano."}
{"id": "248343", "revid": "1428919", "url": "https://it.wikipedia.org/wiki?curid=248343", "title": "Enrico III il Nero", "text": "In giovane et\u00e0, Enrico fu nominato co-re dal padre Corrado II nel 1028 e dotato dei ducati di Baviera e Svevia. La transizione della regalit\u00e0 dopo la morte di suo padre avvenne senza intoppi, cosa unica rispetto ai cambiamenti di potere nel periodo ottoniano-salico, ed Enrico continu\u00f2 costantemente le politiche del suo predecessore secondo le linee prescrittegli. Sotto il suo regno, si ebbe un'esaltazione sacrale della regalit\u00e0, che costitu\u00ec per l'epoca una novit\u00e0. Durante il regno del secondo sovrano salico, la cattedrale di Spira fu ampliata fino a diventare la pi\u00f9 grande chiesa della cristianit\u00e0 occidentale dell'epoca. Enrico impose la sua visione del potere di disporre dei ducati secondo il suo arbitrio, elevandosi rispetto ai duchi, assicurandosi cos\u00ec il loro controllo. In Lorena ci\u00f2 port\u00f2 ad anni di controversie, da cui Enrico usc\u00ec vittorioso. Tuttavia, un potente gruppo di opposizione si form\u00f2 anche nella Germania meridionale tra il 1052 e il 1055. Nel 1046 Enrico pose fine allo scisma papale, liberando il papato dalla sua dipendenza dalla nobilt\u00e0 romana e ponendo le basi per la sua validit\u00e0 universale. Il suo regno \u00e8 stato a lungo considerato come il punto pi\u00f9 alto del potere imperiale medievale e la sua morte prematura come una catastrofe per l'impero. Contributi storiografici pi\u00f9 recenti, tuttavia, parlano dell'inizio di una crisi della monarchia salica negli ultimi anni del suo regno.\nBiografia fino all'ascesa del potere.\nOrigine e stirpe.\nEnrico nacque probabilmente nel 1016 (e non nel 1017), figlio di Corrado il Vecchio, poi imperatore come Corrado II, e Gisela di Svevia. Le sorelle minori di Enrico, Beatrice (ca. 1020\u20131036) e Matilde (dopo la met\u00e0 del 1025\u2013inizio del 1034) rimasero nubili e morirono giovani. Il padre di Enrico discendeva dalla nobile stirpe renana-francone dei Salici le cui propriet\u00e0 e diritti comitali erano concentrati nella zona intorno a Worms e Spira per generazioni; Corrado era anche il pronipote di Corrado il Rosso, morto nella battaglia contro gli ungheresi sul fiume Lechfeld nel 955, ed era imparentato con la stirpe Ottoniana/Liudolfingia tramite sua moglie Liutgarda. La madre di Enrico, Gisela, era gi\u00e0 rimasta vedova due volte. Suo padre Ermanno II di Svevia aveva fatto valere senza successo le proprie pretese nell'elezione regia nel 1002. La madre di Gisela, Gerberga, era una figlia del re Corrado III di Borgogna e una nipote del sovrano carolingio dei Franchi Occidentali Luigi IV d'Oltremare.\nLa nascita di Enrico avvenne in un momento difficile per la stirpe salica: solo due mesi prima, infatti, Corrado era stato coinvolto in una sanguinosa faida e poteva contare solo sul sostegno di amici e parenti. La relazione di Corrado con Enrico II fu tesa a causa del suo matrimonio con Gisela di Svevia, che alcuni contemporanei, come Tietmaro, considerarono un matrimonio tra parenti. Corrado perse il favore imperiale e in un primo momento sembrava non potesse nemmeno diventare un duca.\nConsolidamento della dinastia e messa in sicurezza della successione.\nDopo la morte di Enrico II, l'ultimo rappresentante maschile laico della dinastia liudolfingia/ottoniana (e del suo ramo bavarese), Corrado pot\u00e9 affermarsi come sovrano in un incontro dei grandi del regno a Kamba nel 1024. Oltre alla discendenza di Corrado da Ottone I - cosa che condivideva con il suo concorrente e cugino Corrado II il Giovane - furono i tratti caratteriali della \"virtus\" e della \"probitas\" a far guadagnare a Corrado un ampio consenso. Essendo il primo sovrano della stirpe salica, Corrado si assicur\u00f2 la successione di suo figlio Enrico. Il vescovo Bruno di Augusta, fratello del precedente sovrano, e dal maggio 1029 al luglio 1033 circa il vescovo Egilberto di Frisinga si occuparono dell'educazione di Enrico. Anche il cappellano e storiografo Wipo fu certamente coinvolto occasionalmente nell'educazione del futuro sovrano.\nEnrico ricevette una buona educazione alla corte del vescovo Bruno di Augusta. Essendo questo fratello del precedente imperatore Enrico II, era certamente la persona giusta per impartire le tradizioni di governo e le idee imperiali all'erede al trono. All'inizio del 1026, Corrado si trasfer\u00ec da Aquisgrana via Treviri ad Augusta, dove l'esercito si stava radunando per la campagna in Italia. Per il periodo dell'assenza del sovrano, Enrico fu affidato alla tutela di Bruno. Gi\u00e0 in quel momento, Corrado, con il consenso dei principi, design\u00f2 suo figlio Enrico come suo successore in caso di morte. Dopo il ritorno di Corrado dall'Italia, questo confer\u00ec a suo figlio, il 24 giugno 1027 a Ratisbona, il ducato di Baviera che era vacante dal febbraio 1026 a seguito della morte di Enrico V. Il conferimento del ducato al figlio di un re che non aveva ancora dieci anni e non veniva dalla Baviera era senza precedenti. Nel 1038, un anno prima della morte di Corrado, Enrico assunse anche l'ufficio di duca di Svevia.\nGi\u00e0 nel febbraio 1028, gli interventi di Enrico nei diplomi di suo padre contengono l'aggiunta \"figlio unico\". Il conferimento della regalit\u00e0 prosegu\u00ec in un \"Hoftag\" ad Aquisgrana nella Pasqua del 1028. Con il consenso dei principi e del \"popolo\", Enrico fu elevato a re e consacrato dall'arcivescovo di Colonia Pellegrino. Pochi mesi dopo, la prima bolla imperiale di Corrado su un diploma datato 23 agosto 1028 per il monastero di Gernrode mostra sul rovescio l'immagine del figlio dell'imperatore con l'iscrizione \"Heinricus spes imperii\" (Enrico, speranza dell'impero). La preminenza di Enrico nella bolla con il riferimento all'impero di cui un giorno avrebbe indossato la corona, allude cautamente all'idea di co-imperatore.\nIl fermo ancoraggio della regalit\u00e0 e dell'impero alla stirpe salica da parte di Corrado and\u00f2 anche oltre. Nella primavera del 1028, un'ambasciata si rec\u00f2 presso la corte imperiale di Bisanzio; seguendo la tradizione ottoniana, Corrado cerc\u00f2 inizialmente la figlia di un imperatore bizantino per Enrico. Dopo il fallimento di questo progetto, Enrico fu fidanzato con Gunilde, figlia del re anglo-norreno Canuto il Grande, durante la Pentecoste del 1035 all\"'Hoftag\" di Bamberga. Un anno dopo, sempre a Pentecoste, le nozze ebbero luogo a Nimega.\nNel 1027, Corrado incontr\u00f2 il re senza figli Rodolfo di Borgogna, della stirpe dei Rodolfingi, vicino a Basilea per regolare con lui il trasferimento del regno di Borgogna nell'impero dopo la morte di Rodolfo. Potrebbe anche essere stato stabilito in quell'occasione che Enrico . Dopo due campagne di guerra su larga scala contro il suo avversario Oddone di Champagne, Corrado concluse l'acquisizione della Borgogna con l'atto dimostrativo dell'incoronazione il 1\u00ba agosto 1034. Questo segn\u00f2 l'inizio del periodo dei \"tria regna\", cio\u00e8 l'unificazione dei regni di Germania (dei Franchi Orientali), Italia e Borgogna in un impero sotto il dominio del re e imperatore tedesco. Nell'autunno del 1038 Corrado II tenne un \"Hoftag\" a Soletta, in cui trasfer\u00ec il \"Regnum Burgundiae\" al suo erede al trono. L'atto di omaggio serv\u00ec soprattutto ad assicurare la successione del giovane salico in un dominio appena acquisito. Con l'elezione, l'omaggio e l'acclamazione dei Burgundi, i Salici poterono dimostrare di aver ereditato il potere e di non averlo ottenuto attraverso un atto di violenza. Nel 1038 Enrico era in Italia con il padre. Al loro ritorno, la prima moglie di Enrico, Gunilde, che aveva appena dato alla luce poco prima la loro figlia Beatrice, mor\u00ec.\nSebbene Enrico fosse legittimamente re, dovette familiarizzare con la pratica di governo nel tempo. Il suo primo atto indipendente fu quello di concludere un trattato di pace con gli ungheresi nel 1031. Questo fu la conseguenza di un'avanzata fallita da parte di Corrado II l'anno precedente e ci\u00f2 comport\u00f2 perdite territoriali tra i fiumi Fischa e Leita. Nel 1033 Enrico condusse con successo una campagna militare contro Ulrico di Boemia.\nAnche contro la volont\u00e0 del padre, riusc\u00ec a mantenere una posizione indipendente. Quando Corrado tent\u00f2 di spodestare dall'ufficio ducale Adalberone di Carinzia nel 1035, Enrico si rifiut\u00f2 di sostenerlo. Solo quando Corrado si gett\u00f2 ai piedi del figlio in lacrime e lo implor\u00f2 di non disonorare l'impero, Enrico rinunci\u00f2 alla sua resistenza. Enrico si giustific\u00f2 facendo notare di aver prestato giuramento ad Adalberone.\nQuando Corrado mor\u00ec a Utrecht nel 1039, questo non si tradusse in un pericolo per la regalit\u00e0 e l'impero: questo trasferimento di potere fu l'unica successione al trono nella storia ottoniana-salica ad avvenire senza problemi. Enrico III era stato ben preparato da suo padre per i suoi futuri doveri di re attraverso la sua designazione a sovrano, l'elevazione a duca di Baviera, l'incoronazione reale ad Aquisgrana, la cessione del ducato di Svevia e l'acquisizione della Borgogna, quindi con una regalit\u00e0 indipendente. Enrico e sua madre accompagnarono il corpo di suo padre con il seguito regio a Colonia e da l\u00ec via Magonza e Worms fino a Spira. Secondo Wipo, egli mostr\u00f2 la sua \u00abumile riverenza sollevando il corpo sulle spalle a tutti i portali delle chiese e infine anche al funerale di suo padre\u00bb. Egli onor\u00f2 l'anima di suo padre attraverso servizi funebri e cerimonie commemorative (\"Memorialwesen\"). Corrado fu sepolto con alti onori nella cattedrale di Spira. La preoccupazione per la salvezza di suo padre spinse Enrico a fare numerose donazioni, come quella del 21 maggio 1044 alla cattedrale di Utrecht. Il neo-re pose come condizione per i canonici del monastero di Santa Maria di Aquisgrana che l'anniversario della morte di suo padre e quello di sua moglie Gunilde, morta nel 1038, fosse debitamente celebrato ogni anno con messe e ampi uffici notturni.\nRegalit\u00e0 e dominio imperiale.\nAscesa al potere.\nLa successione avvenne senza difficolt\u00e0. Solo Gothelo di Lorena \u00e8 segnalato per aver inizialmente considerato di rifiutarsi di rendere omaggio. Tuttavia, il suo atteggiamento non port\u00f2 a gravi conflitti. Anche se Enrico era gi\u00e0 co-re, i soliti atti formali furono comunque eseguiti dopo la morte di suo padre ed ebbe luogo un'investitura sul trono ad Aquisgrana, seguito dall'omaggio dei grandi. La cavalcata lungo il regno (\"Umritt\") per ottenere e riconoscere il potere, come sotto Enrico II e Corrado II, non ebbe luogo, ma in ogni caso nel 1039/40 Enrico visit\u00f2 tutte le parti dell'impero ed esercit\u00f2 il proprio potere sovrano. A differenza dell'inizio del regno di suo padre nel 1024, non c'erano disordini o opposizione in Italia quando Enrico sal\u00ec al potere. Il conflitto tra l'arcivescovo Ariberto di Milano e suo padre Corrado fu rapidamente risolto da Enrico dopo che Ariberto si sottomise e rese omaggio al re a un \"Hoftag\" a Ingelheim nel 1040.\nDopo la morte della sua prima moglie Gunilde, passarono cinque anni prima che Enrico decidesse di risposarsi. L'offerta del granduca Yaroslav I di Kiev di dargli in moglie sua figlia non ebbe seguito. Nell'estate del 1043, Enrico corteggi\u00f2 Agnese di Poitou, figlia del duca Guglielmo V d'Aquitania. Le trattative proseguirono con successo dal vescovo W\u00fcrzburg e cugino di Corrado II Bruno. Il fidanzamento a Besan\u00e7on in Borgogna fu seguito dalla sua incoronazione come regina a Magonza. La nozze ebbero luogo a Ingelheim alla fine di novembre 1043. Qualche ambiente ecclesiastico sollev\u00f2 obiezioni a questo matrimonio, perch\u00e9 gli sposi, secondo il diritto canonico, erano troppo legati familiarmente, essendo entrambi discendenti di Enrico I. Questo matrimonio aveva lo scopo di assicurare ulteriormente il dominio tedesco in Borgogna, anche perch\u00e9 il nonno della sposa, il conte Ottone Guglielmo, si era opposto con forza al desiderio di Rodolfo III di Borgogna di lasciare in eredit\u00e0 il proprio regno a Enrico II.\nConflitti con la Boemia e l'Ungheria.\nNei suoi primi anni, Enrico era inizialmente interessato a mantenere la sua posizione egemonica nell'Europa orientale. L'impulso a intervenire in Boemia venne da Bretislao I, in procinto di espandere i suoi domini verso nord. Nel 1039 invase la Polonia, conquist\u00f2 e distrusse Cracovia ed entr\u00f2 a Gniezno con le sue truppe. Bratislao fece trasferire le reliquie di sant'Adalberto a Praga per avvalorare la sua pretesa sull'eredit\u00e0 di Boleslao Chrobry. Poich\u00e9 la Polonia era sotto la sovranit\u00e0 feudale tedesca, ci\u00f2 si tradusse in un attacco al sovrano romano-tedesco. Nell'ottobre 1039, Enrico prepar\u00f2 quindi una campagna sotto la guida di Eccardo II di Mei\u00dfen. Bretislao quindi cedette, promettendo di piegarsi alle richieste di Enrico e offr\u00ec suo figlio Spytihn\u011bv come ostaggio. Nel corso dell'anno successivo, tuttavia, il duca boemo non ademp\u00ec ai suoi obblighi, e si prepar\u00f2 alla difesa, assicurandosi inoltre l'appoggio degli ungheresi. In agosto, Enrico quindi intraprese una campagna contro la Boemia, ma sub\u00ec una pesante sconfitta a Chlumec. La maggior parte dei guerrieri del contingente mor\u00ec, e i necrologi dell'abbazia di Fulda menzionano numerosi morti individuali. Un'offerta di negoziazione nell'anno successivo fu rigettata da Enrico, il quale pretese una sottomissione incondizionata. I combattimenti ripresero nell'agosto 1041. La Boemia questa volta fu attaccata da ovest e da nord e nel settembre 1041 i due eserciti si unirono davanti a Praga. In quel frangente non ebbe luogo alcuna battaglia, in quanto Bretislao era isolato, essendo il suo alleato Pietro d'Ungheria nel frattempo deposto. Per prevenire un'ulteriore devastazione del suo paese, Bretislao non ebbe altra scelta che sottomettersi. Nell'ottobre 1041 si present\u00f2 all\"'Hoftag\" di Ratisbona, port\u00f2 ricchi doni e pag\u00f2 il dovuto tributo. Su richiesta di suo cognato, il margravio Ottone di Schweinfurt, fu nuovamente infeudato del ducato di Boemia. Dovette rinunciare alle sue conquiste polacche e riconoscere la sovranit\u00e0 tedesca, ma gli fu permesso di mantenere la Slesia.\nPrecedentemente la storiografia considerava i conflitti con la Boemia come il punto di partenza per un'organizzazione pi\u00f9 serrata delle terre di confine. Secondo essa, Enrico si distinse come un lungimirante fondatore di marche, con l'aiuto dei quali i confini dovevano essere consolidati. Le marche di Cham, Nabburg, una marca boema e una cosiddetta Neumark, che probabilmente era situato nel Sud-est contro l'Ungheria, furono attribuiti alla sua iniziativa di \"creazione dello stato\". Questa valutazione, tuttavia, fu messa in dubbio da Friedrich Prinz. Questa concezione di governo aveva portato a situazioni altamente pericolose, soprattutto nelle zone di confine dell'impero, aveva creato inimicizie inutili e esacerbato quelle gi\u00e0 esistenti. Al contrario, Daniel Ziemann ha recentemente riconosciuto l'assenza di \u00abconcezioni politiche su pi\u00f9 vasta scala\u00bb nella politica ungherese salica.\nNel corso delle azioni militari contro la Boemia, anche l'Ungheria entr\u00f2 nel campo visivo di Enrico. Dopo la morte prematura del figlio Enrico, Stefano I aveva adottato il nipote Pietro, figlio di sua sorella e del doge veneziano Ottone Orseolo, e lo aveva designato erede al trono. Tuttavia, un colpo di Stato port\u00f2 al potere Samuele Aba, cognato di Stefano. Pietro, che era ancora dalla parte di Bretislao nel 1039/40 ed era quindi uno degli oppositori di Enrico, apparve nel 1041 all\"'Hoftag\" di Ratisbona come latitante. Samuele Aba invase la Carinzia e l'Ostmark bavarese nella primavera del 1041. Ci\u00f2 provoc\u00f2 le controffensive di Enrico, che portarono al recupero dei territori tra il Fischa, il Leitha e la Morava ceduti a Stefano nella pace del 1031. Il 5 luglio 1044, il re sconfisse gli ungheresi numericamente superiori nella battaglia di Menf\u00f6 nei pressi del Raab. Dopo la battaglia, Enrico, scalzo e vestito con un cilicio, si gett\u00f2 a terra davanti a una reliquia della croce e invit\u00f2 tutto il suo esercito a fare lo stesso. Poco dopo cammin\u00f2 a piedi nudi attraverso Ratisbona e ringrazi\u00f2 Dio per il suo aiuto nella battaglia. Le chiese della citt\u00e0 ricevettero donazioni da parte del sovrano. Pietro fu nuovamente intronizzato a Sz\u00e9kesfeh\u00e9rv\u00e1r e riconobbe la sovranit\u00e0 feudale dell'impero. Samuele Aba fu giustiziato come alto traditore dopo la sua cattura.\nTuttavia, la situazione in Ungheria non pot\u00e9 essere stabilizzata a lungo termine. Quando Enrico part\u00ec per la sua \"Romzug\", Pietro era gi\u00e0 stato spodestato da Andrea, nipote di Stefano I, che era tornato dall'esilio. Andrea cerc\u00f2 di normalizzare le relazioni con l'impero al fine di consolidare il suo dominio. Secondo Ermanno il Contratto, offr\u00ec all'imperatore sottomissione, un tributo annuale e servizio devoto \u00abse gli avesse permesso di mantenere il suo regno\u00bb. L'obiettivo principale di Enrico, tuttavia, era quello di sconfiggere Andrea per vendicare il suo protetto Pietro. Due campagne che intraprese nel 1051 e nel 1052 non ebbero successo. Nel 1052, papa Leone IX medi\u00f2 una pace. Ci\u00f2 si rivel\u00f2 dannoso per l'impero, incidendo sull\"'honor regni\", come notarono criticamente gli \"Annales Altahenses\". Alla fine del suo regno, Enrico era ben lungi dal mantenere l'Ungheria, la Boemia e la Polonia nella loro dipendenza feudale. Non poteva pi\u00f9 essere sicuro nemmeno dei suoi vassalli boemi, dal momento che il duca Spytihn\u011bv II nel 1055 stabil\u00ec legami pi\u00f9 stretti con l'Ungheria.\nPromozione di Spira.\nNel marzo 1043, l'imperatrice Gisela mor\u00ec. Alla sua solenne sepoltura a Spira, il re si present\u00f2 a piedi nudi e con il cilicio, si gett\u00f2 a terra con le braccia tese in forma di croce davanti ai presenti e commosse tutti i presenti con il suo pianto. I ricercatori parlano di \"regalit\u00e0 cristomimetica\" per questo periodo: i re emulavano l'umile abnegazione di Cristo e provarono cos\u00ec la loro qualifica per l'ufficio di re (si veda l'approccio in materia della comunicazione simbolica).\nEnrico promosse Spira molto pi\u00f9 di suo padre Corrado. Non prima della fine del 1045, o poco prima di partire per l'Italia per l'incoronazione imperiale, don\u00f2 alla chiesa un magnifico evangelario, il \"Codex Aureus Escorialensis\", noto anche come Evangelario di Spira. Le immagini dei regnanti sono tra le pi\u00f9 belle del Medioevo. Mostrano la dinastia salica nel 1045. L'immagine a sinistra mostra la prima generazione con l'imperatore Corrado II e sua moglie Gisela. Il codice di splendore inizia con le lacrime dell'imperatore, il suo pentimento e la sua penitenza. Corrado implora la misericordia di Dio. L'immagine a destra rappresenta la seconda generazione con Enrico III e sua moglie Agnese. Santa Maria \u00e8 intronizzata come regina del Cielo davanti alla cattedrale di Spira, a lei dedicata. Enrico III, il sovrano regnante, si inchina a lei e le porge il \"Codex Aureus\".\nLe finalit\u00e0 delle immagini dei governanti \u00e8 oggetto di dibattito. Johannes Fried suppone che la gravidanza di Agnese e il desiderio di generare un erede al trono fossero la ragione specifica. Alla fine di settembre/inizio ottobre 1045, Agnese diede alla luce una prima figlia, Adelaide. In quel stesso periodo, Enrico si ammal\u00f2 cos\u00ec tanto che si credette fosse giunta la sua ora. La sopravvivenza dell'intera famiglia reale salica sembrava in pericolo. Maria, la patrona della cattedrale di Spira, doveva essere propiziata con queste immagini. Agnese fu affidata alla sua intercessione affinch\u00e9 potesse dare alla luce un maschio. Mechthild Black-Veldtrup, invece, ritiene che l'immagine sia da collegare all'imminente viaggio a Roma e alle pericolose circostanze che lo accompagnano, non ultimo per quanto riguarda le difficolt\u00e0 di viaggio della regina incinta. Ludger K\u00f6rntgen sottolinea gli aspetti della memoria e della commemorazione liturgica dei vivi e dei morti. Il \"Codex Aureus\" contiene anche la frase: Spira briller\u00e0 di splendore grazie al favore e al dono del re Enrico (\"Spira fit insignis Heinrici munere regis\").\nDopo la morte della madre, la cattedrale fu notevolmente ampliata e ampliata di un terzo. Con una lunghezza totale di 134 metri, divenne il pi\u00f9 grande luogo di culto della cristianit\u00e0 occidentale. Fu ampliato anche il cimitero salico. Il re allest\u00ec un luogo di sepoltura che, con i suoi 9\u00d721 m, non aveva eguali in nessun altro luogo di culto dell'impero. Fu allestito lo spazio per le future sepolture dei sovrani, ponendo le basi per la creazione di un mausoleo imperiale. A livello documentario, \u00e8 dimostrato che Enrico si rec\u00f2 quasi ogni anno nel \u00absuo amato luogo\u00bb fino alla Pasqua del 1052; in quest'ultimo periodo, tuttavia, ci furono delle tensioni tra Enrico e il vescovo di Spira Sigebodo, che sembra riguardassero il luogo di sepoltura nella cattedrale. Il racconto contemporaneo di Ermanno il Contratto afferma che Enrico \u00abdisprezzava sempre pi\u00f9 Spira\u00bb. Caspar Ehlers ritiene che per Enrico III la cattedrale ebbe un'importanza significativamente ridotta, discostandosi dall'opinione degli altri storici. Dall'incoronazione di Enrico a imperatore nel 1046 infatti, secondo lo storico, Spira pass\u00f2 sempre pi\u00f9 in secondo piano. Su un totale di undici documenti per Spira, solo due sono sopravvissuti. Goslar venne alla ribalta come il nuovo centro di culto della stirpe salica. Sempre secondo Ehlers, la sepoltura degli intestini di Enrico a Goslar e la sepoltura del suo corpo a Spira illustrano le riserve di Enrico su Spira.\nL'ultima immagine commissionata da Enrico stesso verso la met\u00e0 dell'XI secolo \u00e8 sopravvissuto nel cosiddetto \"Codex Caesareus\". Come nel \"Codex Aureus\", Enrico e sua moglie stanno da soli con Cristo, di nuovo inchinati e umili. In nessuna delle immagini da lui commissionate ci sono grandi del regno nelle vicinanze. \u00c8 l'ultima immagine di questo tipo di un sovrano del Medioevo.\nIncoronazione imperiale e il papato riformatore.\nGli anni dal 1044 al 1046 segnarono un periodo di grave crisi per il papato. Le cause sono da ricercarsi nelle lotte tra le fazioni della nobilt\u00e0 romana per il dominio della citt\u00e0, in cui gli stessi papi erano parte in causa. Nell'autunno del 1044, papa Benedetto IX della dinastia dei Tuscolani fu espulso in seguito alle lotte dei nobili romani. Al suo posto, all'inizio del 1045, i Crescenzi elessero il loro vescovo partigiano Giovanni di Sabina come papa Silvestro III. Tuttavia, Benedetto IX riusc\u00ec a spodestare Silvestro nel marzo 1045 e a riconquistare lo scranno papale. Per ragioni sconosciute, tuttavia, Benedetto cedette la sua dignit\u00e0 il 1\u00ba maggio 1045 all'arciprete Giovanni Graziano di San Giovanni a Porta Latina per un grosso pagamento in denaro, prendendo il nome di Gregorio VI.\nSecondo l'attuale storiografia, Enrico si rec\u00f2 a Roma per essere incoronato imperatore e non per porre fine allo scisma papale. Enrico scelse i giorni intorno all'8 settembre, il giorno della Nativit\u00e0 della Vergine Maria, come data della sua partenza per l'Italia nel 1046 e in questa occasione fece numerose donazioni alla cattedrale di Spira. Enrico fu il primo sovrano romano-tedesco a entrare in Italia senza incontrare resistenza. Il 25 ottobre 1046 si tenne a Pavia un sinodo che si oppose principalmente alla vendita degli uffici ecclesiastici. Verso il 1\u00ba novembre, Enrico si incontr\u00f2 con papa Gregorio VI, che era in carica da pi\u00f9 di un anno. I colloqui apparentemente andarono bene all'inizio, perch\u00e9 a Piacenza si iscrissero entrambi a una \"Gebetsverbr\u00fcderung\". Tuttavia, successivamente sembra che il re ricevette l'informazione che Gregorio VI si fosse comprato il papato. Ci\u00f2 poneva un problema fondamentale: se la corona imperiale doveva essere incontestata, Enrico aveva bisogno di un incoronatore la cui dignit\u00e0 e legittimit\u00e0 fossero fuori discussione. Quindi, il 20 dicembre 1046 il re convoc\u00f2 un sinodo a Sutri. \u00c8 da considerarsi il primo sinodo di riforma del regno di Enrico III, che si pose l'obiettivo di agire contro la simonia. Il sinodo giunse alla conclusione che Benedetto IX, che non era presente, non era pi\u00f9 papa. Nel Capodanno, egli ricevette una punizione, la cui entit\u00e0 \u00e8 sconosciuta. Gregorio VI presiedette come papa ad interim, ma si attir\u00f2 cos\u00ec tante critiche che, sotto la pressione dell'assemblea, accett\u00f2 di dimettersi, spianando la strada a un nuovo papa libero da vincoli. Il 24 dicembre 1046 si tenne a Roma un altro sinodo, che continu\u00f2 il lavoro di riforma iniziato a Sutri, depose formalmente Benedetto IX ed elesse un nuovo papa. Il candidato designato di Enrico, l'arcivescovo Adalberto di Amburgo-Brema, rifiut\u00f2 l'offerta e sugger\u00ec il nome di un suo amico, il vescovo Suidgero di Bamberga, e questo fu elevato al papato come Clemente II il 25 dicembre 1046.\nSubito dopo, il nuovo papa incoron\u00f2 Enrico e sua moglie Agnese imperatore e imperatrice. Da questo momento in poi Agnese fu conosciuta come \"Consors Regni\" dalla cancelleria, mentre Enrico si fece conferire anche il titolo tardo antico \"Patricius Romanorum\". Il \"patricius\" era tradizionalmente considerato il patrono di Roma e aveva il diritto di partecipare all'elevazione del papa. In questo modo, il nuovo imperatore poteva giustificare retrospettivamente le sue azioni.\nNel gennaio 1047 il sinodo convocato a Roma condann\u00f2 aspramente l'acquisto di uffici ecclesiastici e pronunci\u00f2 risoluzioni su come procedere contro i sacerdoti simoniaci. Nello stesso mese Enrico, accompagnato da Clemente II, avanz\u00f2 nell'Italia meridionale per chiarire la situazione politica nei principati longobardi. Egli priv\u00f2 a Guaimario IV, che lottava per la supremazia della regione, il principato di Capua e lo restitu\u00ec a Pandolfo IV, che era stato deposto da Corrado II. Il motivo principale di questa misura potrebbe essere stato che Pandolfo era in stretto contatto con i Tusculani e il suo potere poteva rappresentare una minaccia per Roma e lo Stato Pontificio. Allo stesso tempo, il condottiere normanno Rainolfo fu infeudato di Aversa mentre Drogone d'Altavilla dei suoi possedimenti pugliesi. Questo riordino andava a scapito delle rivendicazioni legali dell'Impero bizantino, di cui i Normanni si erano gi\u00e0 impadroniti di parti della Puglia. Questa fu la prima volta che i capi normanni entrarono in un rapporto feudale diretto con l'Impero e ottennero una legalizzazione dei loro possedimenti terrieri conquistati. Apparentemente Enrico stava cercando di trovare un equilibrio tra i leader normanni e i nativi longobardi, ma, in ogni caso, questa riorganizzazione non dur\u00f2 a lungo e presto Guaimario riapparve come un signore dei Normanni. Prima dell'estate del 1047, Enrico torn\u00f2 in Germania.\nL'elevazione di papa Clemente II segn\u00f2 l'inizio di uno sviluppo che port\u00f2 a un incastro dell'Impero con la Chiesa. Clemente e i suoi successori erano stati membri dell'episcopato imperiale e conservarono il loro vescovato anche dopo la loro elevazione a papa. Questo rese possibile integrare pi\u00f9 strettamente l'episcopato romano nella rete di relazioni della chiesa imperiale. A Clemente successe nel 1047/48 il vescovo Poppo di Bressanone come papa Damaso II e nel 1048/49 il vescovo Bruno di Toul come papa Leone IX. Con il pontificato quinquennale di Leone IX, la lotta contro gli abusi nella Chiesa (matrimonio dei preti, simonia) raggiunse il suo primo apice. Leone raccolse nel suo ambiente personalit\u00e0 come il canonico della cattedrale di Liegi Federico, poi papa come Stefano X, che divenne cancelliere della Chiesa romana, Ugo, sacerdote dell'abbazia di Remiremont, Umberto, monaco dell'abbazia di Moyenmoutier, che riusc\u00ec al cardinale vescovo di Silva Candida, ma anche il giovane chierico romano Ildebrando, poi divenuto papa Gregorio VII. Tutti furono influenzati dallo spirito di rinnovamento ecclesiastico. Con il pontificato di Leone IX, gli sforzi per centralizzare e ordinare gerarchicamente l'intera Chiesa guadagnarono slancio. Il papato cominci\u00f2 a liberarsi dai suoi legami regionali con l'area dell'Italia centro-romana e si svilupp\u00f2 in un potere di primato istituzionalmente ancorato. Leone IX viaggi\u00f2 nell'Italia meridionale, in Germania e in Francia e visit\u00f2 persino le regioni di confine dell'Ungheria. Durante il suo quinquennio di pontificato, dodici sinodi presieduti da lui personalmente si riunirono in Germania, Francia e Italia per discutere la riforma del clero. Lo sforzo di rinnovamento ecclesiastico fu sostenuto dall'imperatore Enrico III. Il suo governo era anche fortemente basato su norme ecclesiastiche e scritti canonici. Enrico combatt\u00e9 la simonia, e ai figli dei sacerdoti - probabilmente contro la volont\u00e0 della maggior parte dei vescovi imperiali - non fu data la possibilit\u00e0 di ricoprire un ufficio vescovile. Al sinodo di Magonza dell'ottobre 1049 divenne chiara la stretta collaborazione tra le due massime potenze. Tuttavia, pochi anni dopo Leone non riusc\u00ec a ottenere l'appoggio di Enrico contro i Normanni in espansione nell'Italia meridionale. Il 18 giugno 1053, l'esercito papale sub\u00ec una schiacciante sconfitta a Civitate, nella Puglia settentrionale, nella battaglia di Civitate. Leone cadde prigioniero dei Normanni e mor\u00ec poco dopo la sua liberazione. L'anno seguente, Enrico fece elevare papa un suo fidato consigliere e lontano parente, il vescovo Gebeardo di Eichst\u00e4tt, che prese il nome di Vittore II.\nPolitica imperiale.\n\"Adelspolitik\".\nQuando il duca di Carinzia Corrado il Giovane mor\u00ec il 20 luglio 1039, Enrico non si occup\u00f2 di assegnare la circoscrizione a un nuovo duca. I tre ducati tedeschi meridionali di Baviera, Svevia e Carinzia erano cos\u00ec a disposizione del re; mai prima di allora un sovrano romano-tedesco aveva goduto di una base di potere cos\u00ec ampia quando arriv\u00f2 al potere. Nel 1042, senza un'elezione da parte dei magnati locali a Basilea, la Baviera fu assegnata a Enrico VII, della stirpe delle Ardenne. Nel 1045, il re cedette la Svevia all'Azzone Ottone II. Enrico fu cos\u00ec in grado di espandere la sua posizione sul Basso Reno, perch\u00e9 Ottone gli diede l'isola di Suitbert (Kaiserswerth) e Duisburg. Il ruolo di primo piano degli Azzoni nella politica imperiale \u00e8 visibile dalle deliberazioni di un gruppo di principi per nominare l'Azzone Enrico come successore di Enrico III quando quest'ultimo si ammal\u00f2 cos\u00ec gravemente, nell'autunno del 1045, che la sua morte era data quasi per scontata; ci\u00f2 non avvenne in quanto Enrico in quella occasione si riprese. Nel 1047 al conte svevo Guelfo III fu concesso l'ufficio ducale di Carinzia. Tutti i duchi appena nominati non erano dei nativi nei loro ducati, il che li rese dipendenti dal sostegno dell'autorit\u00e0 centrale reale, impedendo in tal modo che la dignit\u00e0 ducale divenisse ereditaria e che si potessero creare delle dinastie ducali, mantenendo cos\u00ec l'originale concezione dei ducati come uffici.\nGi\u00e0 nel 1047, per\u00f2, i neo-duchi di Baviera e Svevia morirono. All'inizio del 1048 Enrico confer\u00ec il ducato di Svevia a Ottone (III) di Schweinfurt della stirpe francone dei Babenberg. Nel febbraio 1049, contro la consueta cooperazione nella scelta del duca con la nobilt\u00e0 bavarese, la Baviera fu assegnata a un estraneo al ducato, l'Azzone Corrado. Dopo breve tempo sorsero delle tensioni tra l'imperatore e il nuovo duca bavarese. Secondo l'atto di fondazione dell'abbazia di Brauweiler, la ragione della successiva deposizione di Corrado fu il fatto che egli aveva rifiutato il matrimonio con una delle figlie dell'imperatore, preferendo un matrimonio con Giuditta di Schweinfurt, andando in tal mondo contro la volont\u00e0 del sovrano. Tuttavia, \u00e8 pi\u00f9 probabile che la motivazione dei conflitti si trovi nelle diverse opinioni sulla politica ungherese di Enrico. La fazione aristocratica attorno al duca Corrado probabilmente cerc\u00f2 un accordo con gli ungheresi. Lo zio dell'imperatore, il vescovo Gebeardo III di Ratisbona, svolse un ruolo decisivo nella deposizione di Corrado. Gebeardo era visto come un esponente della fazione che voleva tenere una posizione ostile verso l'Ungheria. Sembra che fosse presente un'aperta ostilit\u00e0 tra Gebeardo e Corrado dal 1052 in poi. Enrico intraprese un'azione vigorosa contro l'opposizione in procinto di formarsi. Nella Pasqua del 1053, entrambe le parti furono convocate davanti al sovrano. Il verdetto contro Corrado venne pronunciato l'11 aprile durante un \"Hoftag\" a Merseburgo: egli fu ritenuto colpevole e deposto come duca di Baviera. Enrico quindi affid\u00f2 al vescovo Gebeardo I il governo del ducato.\nNel 1053, il deposto duca Corrado riusc\u00ec a fuggire presso il nemico ungherese e a radunare e mobilitare ampie sezioni della Baviera contro il sovrano. Nel 1055, un gruppo di potenti principi dei ducati della Germania meridionale si un\u00ec contro il governo autoritario del re, tra cui il vescovo di Ratisbona, il potente duca Guelfo III e il deposto duca Corrado I di Baviera. Le ragioni della sollevazione rimangono oscure, e i cospiratori progettarono addirittura di assassinare Enrico, a cui avrebbe dovuto succedere Corrado I. Il programmato regicidio rivela una forte tensione nel sistema imperiale: mai prima di allora si erano verificati eventi simili nei domini franco-tedeschi. Tuttavia, l'usurpazione fu ostacolata dalla morte improvvisa di Guelfo III e Corrado I. Gli annali Niederaltaich attribuiscono questo fatto all'intervento divino. Secondo l'atto di fondazione dell'abbazia azzone di Brauweiler, che appartenne agli arcivescovi di Colonia dal 1051, Enrico avrebbe commissionato l'avvelenamento di Corrado al suo cuoco. Tuttavia, non ci sono fonti parallele che anche solo accennino a tali accuse, Il vescovo Gebeardo di Ratisbona fu convocato, condannato e imprigionato, ma fu presto rilasciato e torn\u00f2 nella grazia imperiale l'anno successivo.\nDeterioramento delle relazioni saliche-billunghiane.\nSecondo l'opinione prevalente della moderna storiografia, le relazioni tra Enrico III e la Sassonia si deteriorarono. La Sassonia \u00e8 stata considerata da Egon Boshof, Wolfgang Giese e Stefan Weinfurter il luogo della prima opposizione alla stirpe. Al contrario, Florian Hartmann ha recentemente analizzato il ducato di Sassonia e ha trovato un periodo quasi privo di conflitti in questa regione. L'idea della presenza sassoni ribelli sotto Enrico III si basa principalmente sull'uso di fonti scritte in un momento successivo, durante la guerra sassone consumatosi sotto il figlio del sovrano.\nDurante i regni di Corrado II ed Enrico III, la relazione dei Salici con i Billunghi fu inizialmente caratterizzata dall'indifferenza e la Sassonia assunse il carattere di Stato tributario. Secondo Gerd Althoff, un evento nel 1047 segn\u00f2 una svolta nelle relazioni Saliche-Billunghe. In quell'anno Enrico visit\u00f2 l'arcivescovo Adalberto di Brema e soggiorn\u00f2 alla corte reale a Lesum. La ragione data da Adamo da Brema per questa visita era che il sovrano voleva \u00abvagliare la lealt\u00e0 dei duchi\u00bb. In quell'occasione, l'imperatore fu salvato da un attentato organizzato dal conte Tietmaro Billung, fratello del duca Bernardo II di Sassonia. Il complotto fu rivelato a Enrico da uno dei vassalli del conte. La causa dovette essere risolta a P\u00f6hlde con un duello giudiziario. Era insolito per un alto nobile come Tietmaro combattere contro il suo stesso vassallo, ma Enrico lo permise o lo esigette. Nel duello, il Billungo mor\u00ec per le sue ferite, e successivamente il figlio dallo stesso nome cattur\u00f2 il vassallo e lo uccise, ma l'imperatore a sua volta si vendic\u00f2 condannandolo all'esilio perpetuo e confiscando i suoi beni. La durezza e la coerenza con cui Enrico III ag\u00ec contro il Billungo e suo figlio peggior\u00f2 le relazioni con l'intera stirpe sassone. Secondo Florian Hartmann, d'altra parte, questi eventi non provocarono alcun indignazione da parte dei Billunghi nei confronti del sovrano, anzi, sei mesi dopo, il duca Bernardo sostenne l'assegnazione di un \"Wildbanns\" alla chiesa di Brema.\nSotto Enrico inizi\u00f2 un nuovo modo di trattare i conflitti tra il re e i grandi, che differiva notevolmente dalla pratica di governo dei tempi ottoniani. In un accordo amichevole, gli oppositori del re accettavano precedentemente di fare ammenda sottomettendosi alla fine delle dispute, dopodich\u00e9 il re esercitava clemenza e perdono. Enrico III non accett\u00f2 pi\u00f9 questo rituale consolidato. Le conseguenze per gli interessati erano ora molto pi\u00f9 dure. Per la prima volta sotto Enrico, la pena di morte fu imposta per i crimini di lesa maest\u00e0 (\"contemptor imperatoris\"), cio\u00e8 per qualsiasi ribellione contro il sovrano. Il comportamento e le reazioni dei Billunghi rendono chiaro che non approvavano la procedura usata contro i loro parenti. Anche l'energica espansione dei possedimenti imperiali in Sassonia, dove i Salici non possedevano beni patrimoniali, provoc\u00f2 molto risentimento. Tutti i tentativi dei re di potenziare la propria l'amministrazione e di portare avanti l'espansione del patrimonio imperiale incontrarono resistenze. Le propriet\u00e0 sassoni furono utilizzate pi\u00f9 intensamente per il mantenimento della corte reale. Secondo un cronista della Germania meridionale, la Sassonia si svilupp\u00f2 nella \"coquina imperatoris\" (traducibile in \"la cucina dell'imperatore\").\nIl palazzo reale era gi\u00e0 stato trasferito da Werla a Goslar sotto Enrico II. Enrico III promosse Goslar con diversi privilegi, poich\u00e9 l'estrazione dell'argento nelle vicinanze forniva al regno notevoli entrate. Il nuovo palazzo con l'annessa abbazia palatina di San Simone e Giuda divenne un luogo centrale dell'amministrazione imperiale. Tuttavia, le tensioni con i Sassoni si acuirono quando Adalberto fu nominato arcivescovo di Amburgo-Brema. Adalberto divenne un acerrimo oppositore dei Billunghi. Lui stesso, la sua chiesa e gli ecclesiastici sarebbero stati perseguiti dai Billunghi con forte ostilit\u00e0. Fin dall'inizio, il duca Bernardo vide l'arcivescovo come un suo avversario, inviato nei suoi territori per controllarlo e per agire come spia, \u00abper tradire le debolezze del paese agli estranei e all'imperatore\u00bb.\nScontri in Lorena.\nIn Lorena, il duca Gothelo aveva governato sia la Bassa Lorena sia l'Alta Lorena dal 1033. La sua morte, avvenuta il 19 aprile 1044, port\u00f2 a forti tensioni tra Enrico e il figlio di Gothelo, Goffredo il Barbuto, sul piano di successione. Dalle scarse fonti, le circostanze concrete possono difficilmente essere chiarite. Secondo gli \"Annales Altahenses\" e Ermanno il Contratto, sembra che Goffredo abbia resistito alla volont\u00e0 paterna cos\u00ec come al decreto del re. Gothelo aveva gi\u00e0 trasferito ducato dell'Alta Lorena a Goffredo mentre era ancora in vita; tuttavia, la Bassa Lorena fu data al figlio minore Gothelo II, nonostante la sua codardia (\"ignavus\") e incompetenza (\"quamvis ignavo\"). L'annalista di Niederaltaich, tuttavia, attribuisce chiaramente al solo re la decisione di assegnare il ducato della Bassa Lorena al figlio maggiore di Gothelo dopo la sua morte. Enrico III voleva assegnare solo l'Alta Lorena a Goffredo. Sembra che abbia usato la morte di Gothelo I come un'opportunit\u00e0 per rompere il sistema di potere del casato delle Ardenne in Lorena. Alla morte di suo padre nel 1044, Goffredo il Barbuto si oppose al volere regio e volle anche il ducato della Bassa Lorena. Goffredo fece leva sulla sua precedente posizione importante e probabilmente anche la volont\u00e0 di suo padre. Come ulteriore argomento, il principio di idoneit\u00e0 pu\u00f2 aver giocato un ruolo nelle successive dispute, poich\u00e9 l'incapacit\u00e0 di Gothelo II, al quale il re confer\u00ec la Bassa Lorena, \u00e8 attestata da Ermanno il Contratto.\nEnrico rimase intransigente nei conflitti e pretese il riconoscimento di Gothelo II come duca, anche se Goffredo dichiar\u00f2 la sua disponibilit\u00e0 a qualsiasi cosa gli fosse richiesta se solo avesse potuto mantenere entrambi i ducati. Per Enrico il carattere ufficiale della dignit\u00e0 ducale era determinante e, in ottemperanza alla sua sovranit\u00e0 sugli uffici ducali, disponeva dei poteri intermedi a sua discrezione. Nei conflitti che seguirono, sembra che Goffredo si alle\u00f2 con il re di Francia Enrico I. Questo alto tradimento, come tramandano gli \"Annales Altahenses\", \u00e8 stato messo in dubbio da Egon Boshof in uno studio fondamentale.\nPer decreto regio, Goffredo fu privato dei suoi feudi imperiali, il che significava la perdita delle due Lorene. Nell'inverno del 1044, Enrico inizi\u00f2 la sua campagna. Allo stesso tempo, scoppiarono disordini in Borgogna, ma il re fu in grado di porvi fine senza grandi interventi e gi\u00e0 nel gennaio 1045, Enrico fu in grado di accettare la sottomissione dei ribelli borgognoni. Durante i conflitti, Goffredo fu politicamente isolato. Enrico riusc\u00ec a conquistare alla sua causa le principali famiglie della Lorena, soprattutto gli Azzoni, ma anche i Lussemburgo. Anche l'episcopato lorenese si dimostr\u00f2 un affidabile sostenitore del re. In un \"Hoftag\" a Goslar nella primavera del 1045, Enrico accett\u00f2 l'omaggio di un figlio di Baldovino V delle Fiandre e gli trasfer\u00ec un territorio di confine confinante con le Fiandre su cui Goffredo aveva una rivendicazione. In questo modo ottenne la neutralit\u00e0 di Baldovino, ma allo stesso tempo incoraggi\u00f2 l'espansione delle Fiandre nell'Impero.\nI conflitti militari si trascinarono a lungo, poich\u00e9 una grave carestia costrinse le parti in guerra a limitare le loro azioni. Solo nel luglio 1045 Goffredo si sottomise e fu preso in custodia da Enrico a Giebichenstein. Una decisione in un \"Hoftag\" ad Aquisgrana nel maggio 1046 gli assegn\u00f2 il ducato dell'Alta Lorena dopo la sua liberazione. A garanzia di una buona condotta futura, dovette dare in ostaggio suo figlio. La Bassa Lorena fu trasferita a Federico, per cui la stirpe a cui apparteneva, quella dei Lussemburgo, emerse come beneficiario della controversia, e in quel momento comandava due ducati ed era in grado di mantenere una posizione chiave nell'Alta Lorena con la diocesi di Metz. Intorno alla met\u00e0 dell'anno, la situazione era considerata abbastanza calma e stabile da consentire a Enrico di poter fare i preparativi per l\"'Italienzug\".\nGoffredo apparentemente fece intensi sforzi per riconciliarsi con Enrico al di l\u00e0 della sua sottomissione. L'affronto deve averlo colpito ancora di pi\u00f9 quando l'imperatore proclam\u00f2 un'indulgenza sulla tomba dei principi degli apostoli - probabilmente in occasione della sua incoronazione a imperatore - e perdon\u00f2 pubblicamente i suoi avversari e nemici, ma escluse espressamente Goffredo. L'esclusione dall'atto di perdono contraddiceva profondamente la politica imperiale di pace e illustra quanto profonda dovesse essere la diffidenza di Enrico verso Goffredo. Probabilmente dopo il ritorno di Enrico dall'Italia nel maggio 1047, Goffredo inizi\u00f2 a prepararsi per una rinnovata ribellione. Goffredo, Teodorico IV d'Olanda, Baldovino V delle Fiandre e il conte Ermanno di Hainault si unirono in una coalizione, pi\u00f9 per caso che per una pianificazione deliberata. Nei conflitti militari che seguirono, i palazzi imperiali di Nimega e Verdun furono distrutti. Enrico fu in grado di accerchiare la ribellione incontrando Enrico I di Francia e prendendo accordi con i danesi e gli anglosassoni, che promisero assistenza navale. L'anno seguente il sovrano riusc\u00ec a ribaltare la situazione. Teodorico IV d'Olanda fu ucciso nel gennaio 1049. Dopo che Goffredo fu scomunicato da papa Leone IX nel 1049, si sottomise al sovrano ad Aquisgrana nel luglio di quell'anno e dovette rinunciare al suo ducato. Il fatto che Goffredo trovasse ancora dei sostenitori tra i principi indica che essi consideravano certamente il diritto sulla Lorena. Goffredo fu imprigionato a Treviri sotto la custodia dell'arcivescovo della citt\u00e0 Eberardo. In autunno, anche Baldovino di Fiandra fu sconfitto. Enrico aveva cos\u00ec superato il pi\u00f9 grande pericolo del suo regno fino a quel momento e aveva raggiunto il suo obiettivo di spezzare un ducato sovradimensionato e sottoporlo a un migliore controllo da parte del potere centrale. A lungo andare, per\u00f2, la situazione si rivel\u00f2 svantaggiosa per l'impero: l'indebolimento del potere ducale lorenese fece s\u00ec che la nobilt\u00e0 locale potesse essere controllata sempre meno. I successori di Goffredo nel ducato ormai diviso non avevano le basi di potere per rappresentare con forza gli interessi dell'impero. La frammentazione politica della regione di confine occidentale port\u00f2 a una perdita di potere per l'impero, di cui il principale beneficiario fu il conte Baldovino V delle Fiandre.\nDopo il suo rilascio dalla prigione, Goffredo cerc\u00f2 un modo per stabilire una nuova posizione di potere. Senza consultare l'imperatore, spos\u00f2 nel 1054 Beatrice di Tuscia, vedova del margravio Bonifacio di Canossa, assassinato nel 1052. L'enorme posizione di potere che raggiunse cos\u00ec nell'Italia settentrionale spinse Enrico a fare una seconda campagna in Italia nella primavera del 1055. Goffredo fugg\u00ec rapidamente per la sua patria in Lorena, e Beatrice e sua figlia Matilde furono catturate e condotte in Germania alla fine del 1055. Insieme a papa Vittore II, che era in carica dal 13 aprile 1055, si tenne a Firenze, a Pentecoste, un sinodo di riforma. Enrico confer\u00ec a Vittore il ducato di Spoleto e il marchesato di Fermo. Furono aperte delle trattative con i principati longobardi e con Bisanzio sul problema dell'espansione normanna, ma dei suoi esiti non si sa nulla. Nel novembre 1055, Enrico torn\u00f2 in Germania ove mor\u00ec poco dopo. L'obiettivo pi\u00f9 importante, il consolidamento del suo dominio in Italia, era stato raggiunto. La questione normanna, tuttavia, \u00e8 rimase irrisolta.\nPolitica ecclesiastica.\nEnrico III rafforz\u00f2 le chiese episcopali a spese dei monasteri imperiali. Conferm\u00f2 il trasferimento di ex abbazie imperiali e monasteri privati ai vescovi di Bamberga, Bressanone, Minden, Colonia e Passavia. Tuttavia, ci\u00f2 non significa che le misure per rafforzare i restanti monasteri imperiali siano cessate. La protezione e la promozione di questi monasteri erano indissolubilmente legate al benessere e alla continua esistenza di re e impero (\"stabilitas regni vel imperii\"). La dotazione dei monasteri e dei conventi di possedimenti e diritti non solo serviva a garantire la salvezza del re, ma garantiva anche la continuit\u00e0 esistenza dell'impero.\nSoprattutto, per\u00f2, furono promosse le chiese episcopali dell'impero. Tra il 1049 e il 1052, Hildesheim ricevette sei importanti donazioni. Nello stesso periodo furono fatte tre donazioni ad Halberstadt. Seguendo la pratica governativa dei suoi predecessori, Enrico rafforz\u00f2 la chiesa imperiale concedendo e confermando immunit\u00e0, foreste, diritti di sovranit\u00e0 monetaria e contee. Di conseguenza, la chiesa imperiale era in grado di svolgere efficacemente i servizi al sovrano risultanti dalla donazione di beni e diritti e di adempiere al servizio regio (\"servitium regis\"). Gli arenga dei diplomi sottolineano occasionalmente che il sovrano deve prendersi cura di tutte le chiese dell'impero e sostenere ciascuna nel suo compito di servire Dio. In tutte le situazioni difficili durante il suo governo, la chiesa imperiale si rivel\u00f2 un solido sostegno. Enrico esercit\u00f2 un'influenza significativa sull'elevazione dei vescovi e dei capi delle abbazie e delle fondazioni imperiali. Le decisioni regie erano del tutto in linea con le correnti di riforma della chiesa. Nel piano di successione a Eichst\u00e4tt nel 1042, Enrico non accett\u00f2 Corrado, il candidato suggerito dal vescovo e zio Gebeardo III di Ratisbona, poich\u00e9 figlio di un sacerdote. Enrico prest\u00f2 anche attenzione all'alta qualit\u00e0 dei ministri di culto. Dovevano conoscere le leggi ecclesiastiche e applicarle nelle loro chiese. Introdusse un'innovazione significativa nel cerimoniale dell'elevazione dei vescovi: egli infatti fu il primo sovrano a usare l'anello accanto al bastone durante l'investitura. L'anello \u00e8 un segno spirituale che simboleggia il matrimonio del vescovo con la sua chiesa. Sotto il figlio Enrico IV, questo atto port\u00f2 a massicci conflitti con i rappresentanti della riforma gregoriana sotto il motto \"investitura per annulum et baculum\" (investitura con anello e bastone).\nFino al 1042, anno della sua morte, Poppone, il patriarca di Aquileia, condusse una politica territoriale ed ecclesiastica ampiamente indipendente, caratterizzato da aspri conflitti, anche di politica estera, in cui aveva coinvolto anche il sovrano Corrado II. Nel 1027 fece distruggere la rivale Grado per affermare la sua pretesa di patriarca, e ci\u00f2 avvenne di nuovo nel 1044, minacciando uno scontro aperto con Venezia, sul cui territorio Grado si trovava. Infatti, dopo la morte di Poppo, la citt\u00e0 riconquist\u00f2 Grado. Karl Schmid \u00e8 uno dei pochi a commentare questo evento poco studiato: \u00abSintomatico per quanto riguarda Aquileia e il suo primato come patriarcato \u00e8 che Enrico III non abbia continuato la politica antigradense e quindi anti-veneziana di Poppo dopo la sua morte\u00bb.\nL'intreccio della cappella di corte con la chiesa imperiale fu ulteriormente rafforzato sotto Enrico, e l'efficienza della cappella di corte nel servizio reale raggiunse il suo apice. Nel 1040, le alte cariche furono riorganizzate. Dal 965 l'arcivescovo di Magonza aveva ricoperto la pi\u00f9 alta carica ecclesiastica della cappella di corte con la dignit\u00e0 di arcicappellano e in tale veste fu anche arcicancelliere del regno franco-tedesco orientale. Al tempo di Enrico, l'arcivescovo Bardo di Magonza era sempre pi\u00f9 menzionato nei documenti in qualit\u00e0 di arcicancelliere. L'ufficio di arcicapellano era separato da quello di arcicancelliere ed infine il titolo di \"archicapellanus\" fu sostituito interamente da \"capellarius\". Allo stesso tempo, la funzione di cappellano capo nella cappella di corte era esercitata da un importante ecclesiastico di corte, e questo era molto pi\u00f9 soggetto agli ordini del sovrano ed era costantemente presente a corte. Ci\u00f2 aument\u00f2 l'efficacia dell'amministrazione. Con l'estinzione della carica di arcicappellano, l'arcicancelliere si spost\u00f2 ai vertici degli uffici del tribunale ecclesiastico. L'arcicancelliere per la Germania, l'arcivescovo di Magonza, ebbe il privilegio di sedere accanto all'imperatore (\"primatus sedendi\"), documentando cos\u00ec la sua superiorit\u00e0 sugli altri grandi del regno. L'arcivescovo Ermanno II di Colonia ricopriva la carica di arcicancelliere per la parte italiana dell'impero. Per la Borgogna, Enrico III introdusse un'apposita carica di arcicancelliere e la affid\u00f2 all'arcivescovo Ugo di Besan\u00e7on.\nCon la fondazione di un'abbazia palatina nel suo palazzo preferito Goslar e a Kaiserswerth, Enrico III port\u00f2 una connessione ancora pi\u00f9 stretta tra il centro del potere reale e la chiesa, e ampli\u00f2 la base del personale della cappella di corte reale. Il palazzo di Goslar con il monastero palatino di San Simone e Giuda divenne il pi\u00f9 importante centro di formazione di alti prelati. Sono stati conservati nove documenti per il monastero di palatino, in cui sono riportate ricche dotazioni al capitolo del monastero. Con gli apostoli Simone e Giuda, Enrico scelse i santi del suo compleanno (28 ottobre) come patroni del monastero. L'importanza che Enrico attribuiva al suo compleanno \u00e8 insolita per un sovrano medievale, poich\u00e9 a quel tempo non era il giorno della nascita ma quello della morte - essendo l'inizio della vita in Dio - ad essere importante.\nSotto Enrico III, un numero particolarmente rilevante di cappellani fu nominato vescovo. I \u201ccappellani-vescovi\u201d dovevano essere garanti di legami particolarmente stretti tra le chiese episcopali e la corte del sovrano. I cappellani, che erano attivi nell'amministrazione e nella regolazione della giustizia, compirono diverse azioni in questo campo. L'efficienza della cancelleria di corte fece s\u00ec che la raggiungesse il suo apice in questo periodo.\nProgramma per la pace.\nSalvaguardare la legge e la pace erano tra i doveri pi\u00f9 importanti del re. L'dea della \"pace attraverso il dominio\" ha origine nel mondo antico e fu ampiamente discussa nell'alto Medioevo, ma cadde in secondo piano nel periodo ottoniano. Con Enrico questa idea torn\u00f2 alla ribalta. L'idea centrale della sua regalit\u00e0 era l'idea di pace. Nel \"Tetralogus\" di Wipo, il sovrano \u00e8 chiamato ad affrontare energicamente il compito imperiale dell'ordine. Egli avrebbe dovuto condurre il mondo intero (\"totus orbis\") alla pace globale (\"pax\") che fosse gradita e voluta da Dio. Il re \u00e8 celebrato come \u00abl'autore della pace\u00bb (\"auctor pacis\") e come \u00absperanza del mondo\u00bb (\"spes orbis\"). La penitenza e la misericordia erano tra le basi degli ordini di pace di Enrico. Il suo pianto penitente era anche sempre collegato al comando di una pace generale per tutti. Gi\u00e0 a proposito del suo soggiorno in Borgogna nel 1042, i cronisti riferiscono che aveva assicurato la pace, senza per\u00f2 dare informazioni pi\u00f9 dettagliate sulla natura delle sue azioni. Al sinodo di Costanza nell'ottobre 1043, poche settimane dopo la vittoriosa campagna ungherese, Enrico esort\u00f2 il popolo alla pace e, alla fine di questo concilio, emise un editto reale che ordinava \u00abuna pace non conosciuta da molti secoli\u00bb. Non si sa quale sia stato il modello di questa idea di pace: forse si trattava di un'ispirazione dall'area franco-borgognone meridionale, dove il movimento della pace di Dio si era diffuso in lungo e in largo. Nell'unione dei vescovi e dei principi, certi gruppi di persone e certe feste e periodi di tempo della chiesa erano posti sotto una protezione speciale (\"pax Dei e treuga Dei\"). La pronunciata piet\u00e0 del secondo sovrano salico e l'origine borgognona di sua moglie, anch'essa descritta come estremamente pia, suggeriscono di influenze da questo lato. Tuttavia, a differenza del movimento della pace di Dio, questa pace non doveva assolutamente essere decisa insieme ai grandi dell'impero, ma esclusivamente per decreto sovrano.\nAttacchi particolarmente violenti a questo concetto di pace vennero dai circoli ecclesiastici. In una lettera del 1043, l'abate Sigfrido di Gorze sostenne che Enrico stava commettendo un peccato sposando Agnese. Lo scopo della lettera era soprattutto quello di dimostrare che Enrico e Agnese erano troppo tra di loro imparentati e che il matrimonio previsto era quindi canonicamente inammissibile. Sigfrido descrisse come erronea e perniciosa l'argomentazione della corte che l'impero tedesco e quello borgognone potessero cos\u00ec essere uniti in una grande unit\u00e0 di pace. L'abate parl\u00f2 di una pace perniciosa (\"pax perniciosa\") perch\u00e9 avvenne in sprezzo delle leggi canoniche e quindi divine.\nSuccessione al trono e morte prematura.\nDal suo primo matrimonio con Gunilde, Enrico ebbe una figlia di nome Beatrice. Il suo secondo matrimonio gener\u00f2 Adelaide (1045), Gisela (1047) e Matilde (1048). In maniera esemplare, la coppia si occup\u00f2 della cura della memoria dei Salici nei conventi femminili sassoni. All'et\u00e0 di sette anni, Beatrice divenne badessa dei monasteri di Quedlinburg e Gandersheim nel 1044/45. Adelaide fu affidata al convento di Quedlinburg per l'istruzione e in seguito guid\u00f2 Gandersheim e Quedlinburg come badessa per pi\u00f9 di 30 anni.\nNel 1047, l'arcivescovo Ermanno II di Colonia chiese di pregare per la nascita di un figlio per l'imperatore. L'11 novembre 1050, dopo sette anni di matrimonio, nacque il tanto atteso presunto erede al trono. . I genitori scelsero il nome del nonno, Corrado, per il figlio. Il giorno di Natale del 1050, il padre fece giurare ai grandi del regno presenti la fedelt\u00e0 al figlio ancora non battezzato. A Pasqua (31 marzo 1051), l'arcivescovo Ermanno battezz\u00f2 il neonato a Colonia. L'abate riformista Ugo di Cluny assunse il ruolo di padrino e supplic\u00f2 che il bambino fosse ribattezzato Enrico. La scelta di Ugo come padrino dell'erede al trono testimonia gli stretti legami della casa regnante salica con le correnti religiose dell'epoca. Quando l'imperatore nel 1053 fece eleggere suo figlio di tre anni come suo successore nel palazzo regio di Trebur (a sud di Magonza, sulla riva destra del Reno), gli elettori espressero una riserva senza precedenti nella storia delle elezioni reali: essi infatti volevano seguire il nuovo re solo se fosse diventato un sovrano giusto (\"si rector iustus futurus esset\"). Un anno dopo, il bambino fu incoronato e consacrato re dall'arcivescovo Ermanno di Colonia ad Aquisgrana il 17 luglio 1054. Poco dopo fu organizzata anche la successione del secondogenito Corrado, nato nel 1052, e perci\u00f2 gli fu conferito il ducato di Baviera. Il secondogenito era probabilmente inteso come \"riserva di personale\" per la successione del primogenito, che non poteva pi\u00f9 essere contestata. Nell'estate del 1054 Agnese diede alla luce un'altra figlia, Giuditta. Dopo che il secondo figlio, Corrado, era gi\u00e0 morto il 10 aprile 1055, Enrico trasfer\u00ec il ducato \"privato iure\" il ducato bavarese a sua moglie nel 1055 per un periodo indefinito, senza prendere in considerazione i diritti elettorali dei grandi.\nEnrico III organizz\u00f2 anche il successivo matrimonio del suo successore in modo vincolante. Nel Natale del 1055, l'erede al trono fu promesso a Zurigo a Berta della stirpe dei Savoia/Arduinici. Il matrimonio serv\u00ec a rafforzare il margraviato di Torino contro la stirpe ducale e margraviale lorenese-canossiana, ostile ad Enrico, e a legarla alla casa imperiale salica.\nEnrico mor\u00ec inaspettatamente il 5 ottobre 1056 all'et\u00e0 di 39 anni dopo una breve e grave malattia nel palazzo reale di Bodfeld nelle montagne dell'Harz, dove era stato a caccia. Sul letto di morte, si assicur\u00f2 un'ultima volta che i grandi confermassero la successione al trono di suo figlio eleggendolo di nuovo. Secondo gli annali di Niederaltaich, l'impero aveva goduto di pace e tranquillit\u00e0 \u00abquando Dio, per l'ira dei nostri peccati, inflisse la grave malattia all'imperatore che aveva donato\u00bb. Gli organi interni furono sepolti nella chiesa palatina di San Simone e Giuda a Goslar. Il corpo fu trasferito a Spira e sepolto al fianco del padre il 28 ottobre 1056. Entrambe le chiese erano state curate in modo speciale da Enrico, e a Spira in particolare la sua memoria fu particolarmente tenuta nel periodo successivo.\nIn un necrologio (\"Necrologium Benedictoburanum\") sono annotate le sue donazioni pi\u00f9 importanti alla chiesa di Spira. In Goffredo da Viterbo, Enrico \u00e8 registrato per la prima volta con l'epiteto \"niger\" (il Nero). Nel XIX secolo, l'epiteto scomparve gradualmente. Gli affari di stato del figlio omonimo di Enrico furono inizialmente portati avanti da sua madre Agnese di Poitou. Tuttavia, il suo governo fu sempre pi\u00f9 criticato, specialmente dagli ecclesiastici riformisti come l'arcivescovo Annone di Colonia.\nLa figura.\nGiudizi dei contemporanei.\nLe valutazioni dei contemporanei danno un quadro incoerente. A differenza di suo padre, Enrico III non ebbe uno storiografo che avrebbe dominato il giudizio dei posteri. Lo storiografo e maestro di corte di Corrado, Wipo, descrisse i compiti del sovrano nel suo \"Tetralogo\", una specie di \"speculum principis\" imperiale presentato nel Natale del 1041\",\" e nei suoi \"Proverbia\", in cui descrisse i tratti fondamentali dell'etica regia. L'istruzione, la scienza e la saggezza appaiono qui come prerequisiti fondamentali per un governo giusto. Nelle sue lettere dedicatorie, Bernone di Reichenau definisce Enrico come un invincibile portatore di pace, come il pi\u00f9 gentile e giusto sovrano del mondo e come un propagatore della fede e della gloria dei re. Dal regno di Enrico sperava l'inizio di una nuova era di armonia e pace. Le poesie elogiative definiscono Enrico un sovrano amante della pace, e lo paragonano al re Davide dell'Antico Testamento. Sebbene questo paragone si possa gi\u00e0 trovare in epoca merovingia e carolingia, ed anche Enrico II e Corrado II erano gi\u00e0 stati lodati come dei novelli Davide, il riferimento al sovrano degli israeliti divenne frequente sotto Enrico III. Davide, figura che Wipo spesso accost\u00f2 al suo allievo e sovrano, era associato all'idea dell'inizio di un'et\u00e0 dell'oro. I \"Carmina Cantabrigiensia\" contengono due canti di Davide. Anche Pier Damiani, riformatore e studioso presso la corte pontificia, celebr\u00f2 Enrico come il restauratore dell'et\u00e0 d'oro di Davide.\nIn netto contrasto con le opere scritte nel cerchio di potere reale, sono presenti alcuni scritti per lo pi\u00f9 successivi, che provengono dalla cerchia dei riformatori della chiesa nel contesto della riforma gregoriana, che esprimono critiche ai provvedimenti di Enrico a Roma. Nello scritto \"De ordinando pontifice\" (traducibile in \"A proposito dell'elevazione papale\"), ad Enrico viene negato con veemenza il potere di deporre o nominare un papa, perch\u00e9 preti, vescovi e papi sono posti al di sopra di tutti i laici. Una critica simile \u00e8 stata tramandata nei \"Gesta episcoporum Leodicensium\" (traducibile in \"atti dei vescovi di Liegi\"), in cui si dice che il vescovo Wazo di Liegi avrebbe condannato la deposizione di Gregorio VI, poich\u00e9 il papa non poteva essere giudicato da nessuno sulla Terra. Questa \u00e8 la prima prova a noi pervenuta circa il dibattito sulla posizione e sulla legittimit\u00e0 del re, che inizi\u00f2 a met\u00e0 dell'XI secolo, conflitto d'idee che port\u00f2 a far s\u00ec che la sacralit\u00e0 del sovrano iniziasse a differenziarsi da quella del clero, per poi infine svalutarsi.\nLo stile di governo di Enrico, tuttavia, non attir\u00f2 solo le critiche dei riformatori della chiesa: secondo il racconto del monaco Otlone di Sant'Emmerano nel suo \"Liber Visionum\" (traducibile in \"Libro delle visioni\"), scritto intorno al 1063, Dio stesso pun\u00ec l'imperatore con la morte perch\u00e9 ignorava l'importante virt\u00f9 di un sovrano, l'aiuto ai poveri e il prendersi cura dei loro problemi, preferendo a ci\u00f2 le transazioni di denaro, cio\u00e8 un'occupazione che era l'opposto del comportamento del sovrano ideale. Dedicarsi alle preoccupazioni dei supplicanti in qualit\u00e0 di sovrano si rivel\u00f2 essere un serio punto di critica nella seconda met\u00e0 dell'XI secolo quando si tratt\u00f2 dell'adeguatezza della regalit\u00e0.\nLe critiche provenivano anche da un lato completamente diverso: i grandi dell'impero erano infatti insoddisfatti dello stile di governo del sovrano salico. I contemporanei di Enrico notarono la crescente durezza del sovrano nel suo rapporto con gli avversari. Il cronista Ermanno il Contratto scrisse a proposito nel 1053: \u00abIn quel tempo tanto i grandi dell'impero quanto i meno potenti criticavano sempre pi\u00f9 spesso l'imperatore, lamentandosi che da tempo si era allontanato dall'atteggiamento iniziale di giustizia, amore per la pace, piet\u00e0, timore di Dio e molteplici virt\u00f9, nelle quali avrebbe dovuto progredire quotidianamente, sempre pi\u00f9 verso l'egoismo e la negligenza dei suoi doveri, e presto sarebbe stato molto peggio\u00bb. Tuttavia, non ci sono pervenuti fonti sulle azioni specifiche del sovrano che provocarono questa critica.\nNei suoi annali, il conservatore Lamberto di Hersfeld si preoccupava della conservazione dei vecchi valori monastici e politici cristiani che vedeva ancora incarnati nel regno di Enrico III. Tuttavia, Lamberto not\u00f2 anche un profondo risentimento in Sassonia dopo la morte del sovrano a causa del comportamento di Enrico. Nel 1057 egli riferisce che era in progettazione dei piani dei principi sassoni di assassinare il giovane Enrico IV. Il motivo addotto erano le ingiustizie inflitte ai sassoni da suo padre: si temeva infatti che il figlio avrebbe seguito le orme del padre nel carattere e nello stile di vita.\nStoria della ricerca.\nEnrico III \u00e8 stato anche giudicato in modo molto diverso negli studi storici. Ci\u00f2 \u00e8 dovuto, da un lato, al quadro incoerente delle fonti e, dall'altro, alle controversie sul significato e le conseguenze della cosiddetta lotta per le investiture, che segn\u00f2 il regno del figlio e successore. L'epoca di Enrico III era ed \u00e8 considerata da molti storici un punto culminante nella storia imperiale del Medioevo. Per gli storici del XIX secolo, il dominio imperiale tedesco raggiunse il suo apice sotto Corrado II e specialmente sotto suo figlio. Albert Hauck scrisse nella sua \"Kirchengeschichte Deutschlands\" che, dopo Carlo Magno, la Germania non ebbe un sovrano pi\u00f9 potente di Enrico. Ernst Steindorff giunse a un giudizio molto equilibrato nei suoi \"Jahrb\u00fcchern des deutschen Reiches\": in essi cerc\u00f2 sempre di considerare diverse prospettive per i singoli eventi; la sua conclusione sottolineava la posizione di Enrico III tra suo padre, che aveva innalzato \u00abla nazione e l'impero a un [alto] livello di potenza e prosperit\u00e0\u00bb, e la \u00abdisintegrazione dell'impero, della dinastia e della nazione\u00bb, che Steindorff situ\u00f2 al tempo dei successori di Enrico.\nLa morte prematura di Enrico all'et\u00e0 di 39 anni \u00e8 stata a lungo considerata dagli storici come una \u00abcatastrofe della immense proporzioni\u00bb per l'impero. Paul Kehr riteneva che Enrico avesse combattuto valorosamente tutti i pericoli in quanto aveva reso innocua l'alleanza lorenese-canossiana e aveva tenuto il papato sotto il suo controllo; di conseguenza, per lo studioso il giorno della morte di Enrico III fu \"un giorno nero per la storia tedesca\" . Il giudizio favorevole su Enrico III raggiunse il suo apice nel 1956 con Theodor Schieffer. Tutt'oggi, tutti le ricerche fanno riferimento al lavoro di Schieffer, anche se giungono a conclusioni diverse. Schieffer defin\u00ec la morte di Enrico come una \u00abcatastrofe della immense proporzioni\u00bb; inoltre, per lo studioso, Enrico fu una \u00abfigura chiave nella storia imperiale e della Chiesa\u00bb.\nNella seconda met\u00e0 del XX secolo, la ricerca ebbe una svolta nella valutazione del secondo sovrano salico. Nel 1979, Egon Boshof ha descritto un quadro di un impero in crisi durante la seconda met\u00e0 del regno di Enrico: lo \u00abstile di governo sempre pi\u00f9 autocratico\u00bb di Enrico III fu osteggiato dai principi, che avrebbero contrapposto a questo modello la tradizionale pretesa di partecipare al governo. La discussione che inizi\u00f2 \u00absul giusto rapporto tra potere reale e potere spirituale\u00bb gradualmente si espanse \u00abin ultima analisi in un attacco ai fondamenti della regalit\u00e0 teocratica\u00bb. Seguendo le scoperte di Boshof, Friedrich Prinz trasse \u00ab\u00bb per il regno di Enrico: nella sua interpretazione, Prinz si \u00e8 concentrato maggiormente sulla personalit\u00e0 di Enrico e sulle sue decisioni. Nella sua politica riguardo alla scelta dei propri uomini, il re non fu particolarmente fortunato quando si trattava di affidare gli uffici ducali. Per gli ultimi anni, Prinz ha notato quasi una \u00abcondizione da guerra civile\u00bb.\nStefan Weinfurter ha incorporato la sua presentazione storico-strutturale in un concetto di \"configurazioni di ordine\" conflittuali. I rituali nell'ambito delle \"configurazioni di ordine\" propugnate dal re, come il cosiddetto \"pianto penitente\", il pianto rituale, eseguito pubblicamente, del sovrano, e il suo ordine di pace basato sull'imitazione di Cristo, persero cos\u00ec il loro potere integrativo e andarono fondamentalmente contro altre idee contemporanee: emersero infatti altre \"configurazioni di ordine\" e, a lungo andare, anche applicate, come il \"principio consensuale\" che si svilupp\u00f2 dal fondamento aristocratico del governo, cio\u00e8 la partecipazione dei principi agli affari dell'impero. Lo stesso vale per il \"pensiero funzionale dell'ordine\" valido negli ambienti ecclesiastici, la divisione della societ\u00e0 in gruppi funzionali, che non assegnava pi\u00f9 al re un posto nell\"'ordo ecclesiasticus\" e contribuiva cos\u00ec a una desacralizzazione. In una delle panoramiche pi\u00f9 recenti, Egon Boshof considera tuttavia il regno di Enrico \u00abindiscutibilmente una delle epoche pi\u00f9 gloriose della storia medievale\u00bb, perch\u00e9 \u00abnel suo regno fu completato l'ordine dell'armoniosa interazione del potere secolare e spirituale\u00bb.\nPi\u00f9 recentemente, Enrico III \u00e8 tornato al centro della ricerca. Questo si spiega soprattutto con la discussione pubblicamente percepita sul suo anno di nascita, 1016 o 1017, e il giubileo associato. Nel 2015 sono iniziati i lavori sulle regesta del secondo re salico. L'anniversario della nascita \u00e8 stato celebrato a Bochum nell'ottobre 2016 con una conferenza specialistica. Nel 2017, una serie di conferenze si \u00e8 tenuta nel palazzo imperiale di Goslar in occasione del presunto millesimo anniversario della nascita di Enrico III (probabilmente nacque nel 1016, non nel 1017). Dal 3 settembre 2017 al 28 febbraio 2018, il palazzo imperiale di Goslar ha ospitato la mostra \"1000 Jahre Heinrich III. Die \u201aKaiserbibel\u2018 zu Gast in Goslar\". Tra i reperti presi in prestito, ha figurato l'evangelario Codex Caesareus Goslariensis, redatto intorno al 1050.\nFamiglia e figli.\nEgli spos\u00f2 Gunilde, figlia di Canuto \"il Grande\" della stirpe di Gorm. Essi ebbero:\nEgli spos\u00f2 in seconde nozze Agnese di Poitou, figlia del duca d'Aquitania Guglielmo V della stirpe dei Ramnulfidi. Essi ebbero:\nBibliografia.\nPanoramiche\nRappresentazioni\nArticoli enciclopedici"}
{"id": "248345", "revid": "1543377", "url": "https://it.wikipedia.org/wiki?curid=248345", "title": "William Stravato", "text": " \nAll'et\u00e0 di 26 anni decide di partire per gli USA, dove al Guitar Institute of Technology (G.I.T.) di Los Angeles studia chitarra con Scott Henderson, Mike Miller, Brett Garsed, Mike Stern, e Frank Gambale.\nTornato dagli stati uniti pubblica il suo primo disco, Survivor, coi noti Brett Garsed e Michael Angelo. In seguito porter\u00e0 avanti il proprio progetto musicale con altri quattro album.\n\u00c8 docente presso il \u201cSaint Louis Music College\u201d di Roma ed \u00e8 autore per la rivista \u201cAxe Magazine\u201d."}
{"id": "248346", "revid": "365417", "url": "https://it.wikipedia.org/wiki?curid=248346", "title": "Visione notturna", "text": "La visione notturna \u00e8 una funzionalit\u00e0 presente in alcune apparecchiature (come telecamere o speciali occhiali) atta a permettere la visione in ambienti bui e poco luminosi. Alcune di queste apparecchiature sono commerciabili e si possono acquistare in negozi specializzati.\nPrincipi di funzionamento.\nOggi, le apparecchiature per la visione notturna sono realizzate sostanzialmente seguendo il principio dell'intensificazione della luce o pi\u00f9 corretto ad intensificazione d'immagine. Questo sistema \u00e8 detto analogico. Sono in fase di sperimentazione tipologie di visione notturna dette digitali, ma ad oggi queste tecnologie sono ancora molto indietro rispetto ai sistemi analogici ad intensificazione di immagine.\nBisognerebbe citare anche la visione termica, diversa dalla visione notturna che permette di visualizzare le emissioni di calore in forma di radiazione infrarossa. La visone termica \u00e8 utilizzabile anche durante il giorno. \nSistemi ad intensificazione di immagine.\nI dispositivi che lavorano utilizzando questo principio, integrano quello che viene chiamato tubo ad intensificazione di immagine (o amplificatore di luminosit\u00e0). Quest'ultimo opera rilevando la scarsa luce proveniente dall'ambiente (grazie alla luminosit\u00e0 lunare o delle stelle) e la amplifica elettronicamente, presentando infine l'immagine (a luminosit\u00e0 amplificata) su uno schermo. La visione si presenta cos\u00ec simile a quella che si presenterebbe di giorno. \u00c8 importante sottolineare che questi dispositivi \"amplificano\" la luce preesistente nell'ambiente, per cui, se l'ambiente fosse assolutamente buio, non ci sarebbe nulla da amplificare e non si otterrebbe nessuna immagine.\nAlcuni problemi pratici fanno s\u00ec che, anche in ambienti eccessivamente bui, l'immagine possa essere irriconoscibile (mancanza di contrasto, immagine puntinata). Un altro problema sentito, su questi dispositivi, fino all'integrazione di un sistema cosiddetto \"Autogating\" era l'abbagliamento dovuto alle luci che entrano nell'immagine:\nMan mano che la tecnologia si affina questi problemi diventano meno fastidiosi, ma non \u00e8 possibile eliminarli del tutto.\nPer risolvere alcune di queste problematiche e fornire strumenti sempre pi\u00f9 efficienti anche in condizioni di luce proibitive \u00e8 possibile ricorrere alla tecnologia NSI (Night Sensor Light Intensifiers) una tecnologia innovativa per telecamere night/day che agisce come intensificatore di luce, aumentando in modo specifico le prestazioni delle telecamere in condizioni di scarsa illuminazione. \nRispetto agli altri sensori, \u00e8 possibile ottenere risultati concreti sul numero di pixel in risoluzione, i sensori NSI possono ottenere immagini di alta qualit\u00e0 in condizioni di scarsa luminosit\u00e0, aumentando la sensibilit\u00e0 fino a 2000 mV o pi\u00f9 per 1 \u00b5m2.\nFunzionamento di un tubo ad intensificazione d'immagine.\nUn tubo ad intensificazione di immagine \u00e8 un dispositivo che se alimentato elettronicamente \u00e8 in grado di amplificare la luce, sia la luce visibile, sia la luce nello spettro dell'infrarosso invisibile ad occhio nudo. Semplificando, il tubo \u00e8 composto essenzialmente da quattro parti fondamentali: \nFunzionamento di un visore termico o termocamera.\nI dispositivi che lavorano utilizzando il secondo principio, integrano una termocamera (o telecamera ad infrarossi). Questa opera rilevando le radiazioni infrarosse che emettono tutti gli oggetti aventi una temperatura differente da quella ambientale. Da ci\u00f2 \u00e8 evidente che questi dispositivi non hanno nessun bisogno di luce da una fonte esterna: gli oggetti stessi sono fonte della radiazione che necessita.\nOvviamente l'immagine si presenter\u00e0 molto diversa da quella a cui siamo normalmente abituati: la termocamera rilever\u00e0 intensit\u00e0 proporzionali alle temperature superficiali degli oggetti, e gli oggetti pi\u00f9 \"luminosi\" non saranno quelli che normalmente definiremmo \"chiari\" (quelli che meglio riflettono la luce visibile), ma quelli pi\u00f9 caldi.\nAnche questi dispositivi hanno problemi pratici che ne limitano l'utilizzo (es. mancanza di risoluzione, accecamento da fonti di calore, scarsa risoluzione di oggetti freddi).\nGli strumenti di visione termica che sfruttano la radiazione infrarossa presentano l'interessante propriet\u00e0 di essere in grado di \"vedere\" oggetti altrimenti invisibili:\nTipo di visualizzazione\nNelle termocamere che sfruttano l'infrarosso emesso direttamente dagli oggetti. L'immagine si presenta a colori, ma i colori non corrispondono a quelli della normale percezione ottica, ma rappresentano aree a temperatura superficiale simile. Gli oggetti sono colorati da una scala di colori che va dal giallo, per i corpi pi\u00f9 caldi, e a scalare (arancio, rosso, blu) fino al nero, per i corpi pi\u00f9 freddi.\nSistemi misti.\nAllo scopo di superare le rispettive limitazioni pratiche di questi dispositivi, recentemente sono stati realizzati sistemi \"misti\", che cercano di integrare i due principi di funzionamento.\nUna via \u00e8 quello di rendere gli intensificatori di luce sensibili almeno all'infrarosso vicino (NIR), che gli oggetti emettono in una certa quantit\u00e0, anche in assenza di un proiettore apposito.\nUn'altra via \u00e8 quella di visualizzare su un monitor un'immagine \"combinata\" proveniente da due dispositivi (un intensificatore e una termocamera), rielaborando in tempo reale le rispettive immagini.\nNote storiche.\nI primi apparati di visione notturna compaiono alla fine della seconda guerra mondiale. Questi erano dei sistemi infrarossi attivi, chiamati anche \"convertitori ad infrarossi\". I dispositivi erano dei tubi a vuoto (es. tipo 6929, 6914) che rendevano visibile la luce infrarossa, ma non l'amplificavano. Pur efficaci, questi strumenti fornivano un campo focale e visivo molto limitato; le dimensioni, i pesi e il consumo energetico li rendevano scomodi e poco pratici. Infine, necessitando di una fonte luminosa ad infrarossi, si rendevano localizzabili dai nemici. Questi apparati vengono detti di \u201cgenerazione 0\u201d.\nNel dopoguerra si perfezionano le termocamere, e si inizia ad utilizzare sistemi di visione ad infrarosso-passivo. Questi per\u00f2 richiedendo termocamere raffreddate, dunque sistemi grandi, pesanti ed energivori; per cui le applicazioni si limitavano ai veicoli appositamente attrezzati, mentre continuavano ad essere utilizzati (in forma pi\u00f9 evoluta) i sistemi infrarossi attivi.\nNegli anni '70 giunge a sviluppo la tecnica basata sull'amplificazione delle fonti di luce disponibili di notte: per esempio, l'intensificazione della luce generata dalle stelle e della luce riflessa dalla luna. Questi dispositivi si sono evoluti fino a raggiungere dimensioni, pesi e consumi molto contenuti, adatti ad essere usati come dispositivi portatili personali (tubi da 18 mm di diametro e consumi dell'ordine di 100-500 mW). Oggi sono in commercio cannocchiali, binocoli e occhiali utilizzabili per la visione notturna, alimentati con delle batterie tipo AA.\nNel frattempo, lo sviluppo delle tecnologie a semiconduttori, rendeva disponibile materiale prestante da usare come elemento sensore. Queste progredirono in termini di dimensioni, consumi e sensibilit\u00e0, fino al punto di poter essere utilizzate proficuamente anche a temperatura ambiente nei sistemi a infrarosso-passivo.\nLa tecnica dell'intensificazione di luce, unita a quelle delle termocamere all'infrarosso piccole ed efficaci, ha prodotto visualizzatori notturni potenti e pratici, il cui sviluppo prosegue tuttora.\nLo sviluppo futuro della materia \u00e8 rappresentato dalla \"Sensor Fusion\", ovvero l'integrazione in un unico apparato di un tubo ad intensificazione di luce con una termocamera. Sar\u00e0 poi l'operatore a stabilire l'impiego di uno rispetto all'altro, o combinare le due immagini.\nNote tecniche sugli intensificatori di luce.\nOggi sono disponibili quattro generazioni di intensificatori di luce notturna:\n1\u00aa Generazione.\nDispositivi che utilizzano 1 o 3 tubi fotocatodici ad accelerazione di elettroni (es. tipo S-20).\nL'immagine viene focalizzata otticamente sulla superficie del fotocatodo del tubo (di tipo alcalino), questo emette elettroni in proporzione ai fotoni di luce che riceve. Tramite delle piastre elettrostatiche, gli elettroni vengono accelerati e focalizzati sulla superficie di uno schermo posto all'altra estremit\u00e0 del tubo. Delle piastre a fibre ottiche possono accoppiare a cascata altri due tubi, ottenendo guadagni complessivi di luminosit\u00e0 fino a 10000 volte.\n2\u00aa Generazione.\nDispositivi che utilizzano tubi a piastre fotomoltiplicatrici (es. tipo S-25).\nAnche in questo caso, l'immagine viene focalizzata otticamente sulla superficie del fotocatodo del tubo, e questo provvede ad emettere gli elettroni. Dopo il fotocatodo, \u00e8 presente una piastra costituita da milioni di microcanali cavi di vetro. La focalizzazione \u00e8 generata dalla sottigliezza dei canali.\nQuesti tubi presentano vantaggi rispetto a quelli della generazione precedente:\n3\u00aa Generazione.\nDispositivi simili a quelli della 2\u00aa generazione, ma che presentano alcune migliorie costruttive nei tubi:\nL'arseniuro di gallio \u00e8 anche pi\u00f9 sensibile dei materiali precedenti, e permette di portare il guadagno di luminosit\u00e0 fino a 30000 volte.\nQuesti dispositivi, fuori dagli USA, sono riservati ai militari.\n3\u00aa Generazione + (The pinnacle of gen 3).\nDispositivi definiti simili a quelli di 3\u00b0, ma sprovvisti della \"pellicola barriera di ioni\", risultante in un vantaggio della qualit\u00e0 dell'immagine (tecnologia unfilmed, sviluppata da L3Harris Technologies). Inoltre \u00e8 stato anche dimezzato il consumo elettrico.\nQuesti dispositivi dispongono tutti della funzione denominata \"Auto-Gated\", cio\u00e8 la variazione automatica del guadagno di luminosit\u00e0, che riduce la possibilit\u00e0 di abbagliamenti da parte di luci dirette/indirette improvvise. La funzione agisce anche come protezione del tubo da eventuali bruciature interrompendo la tensione di alimentazione della piastra a microcanali, in funzione dell'intensit\u00e0 luminosa complessiva dell'immagine.\n4\u00aa Generazione.\nUtilizzato principalmente come termine di marketing, poich\u00e9 nessuna vera \"Generazione 4\u00b0\" \u00e8 stata designata ufficialmente. Si riteneva che la tecnologia Unfilmed sarebbe stata designata come \"Generazione 4\u00b0\", tuttavia, i moderni tubi non filmati hanno mantenuto la designazione \"Gen.3\u00b0\". \nProduttori occidentali.\nI pi\u00f9 grandi produttori di tubi per l'intensificazione di immagine sono statunitensi. Tra questi sono da citare ITT, L-3 Electronics, Photonis Night Vision ed Elbit.\nEsistono anche tubi prodotti dall'olandese DEP-Photonis:\nDispositivi maggiormente utilizzati.\nTra i dispositivi di visone notturna pi\u00f9 utilizzati sono da citare:\nDifferenze tra NightShot e visione notturna.\nDa qualche anno si \u00e8 diffusa (in particolare sulle videocamere mono CCD) la tecnologia \u201cNightshot\u201d sistema per la ripresa notturna. Attenzione: la tecnologia \"Nightshot\" non ha nulla a che vedere con la visione notturna.\nIl sistema \u201cNightshot\u201d non fa che eliminare dal CCD la filtratura infrarossa \u201cIR\u201d rendendo cos\u00ec sensibile il CCD della telecamera alla luce infrarossa, se a questo aggiungiamo un'accensione automatica di uno o pi\u00f9 LED infrarossi (gli stessi utilizzati ad esempio sui telecomandi video), otterremo un'immagine simile a quella della visione notturna.\nQuesta tecnologia \u00e8 legata comunque ad un sistema di illuminazione LED che, a seconda della potenza, migliora le prestazioni. Ma se al buio spegnessimo il sistema di illuminazione infrarosso, la telecamera non vedrebbe assolutamente nulla.\nLa tecnologia della visione notturna lavora su un altro principio, cio\u00e8 quello di intensificare la luce notturna residua circostante ricreando un'immagine amplificata; in questo modo \u00e8 possibile penetrare nello spettro della luce oltre i 740 nanometri soglia oltre la quale l'occhio umano non vede che buio.\nApplicazioni.\nQuesti dispositivi, nati per uso militare, trovano oramai applicazione in moltissimi altri campi.\nVolendone citare alcuni:"}
{"id": "248351", "revid": "519091", "url": "https://it.wikipedia.org/wiki?curid=248351", "title": "Armando Picchi", "text": " \u00c8 considerato uno dei migliori liberi nella storia del calcio italiano.\nHa iniziato la sua carriera tra le file del , dov'\u00e8 rimasto per cinque anni (dal 1954 al 1959) affermandosi come terzino destro, prima di trasferirsi alla . Nel 1960 \u00e8 approdato all', dove ha iniziato a ricoprire il ruolo di libero, militandovi fino al 1967 collezionando in totale 257 presenze e 2 reti; da capitano (succedendo a Bruno Bolchi nel 1962) ha conquistato tre campionati italiani nonch\u00e9 due Coppe dei Campioni e altrettante Coppe Intercontinentali. Ha concluso la sua carriera nel 1969 giocando per il . Meno fortunata l'esperienza con la nazionale, con la quale ha esordito nel 1964 senza tuttavia prendere parte a una rassegna mondiale o continentale.\nDa tecnico ha guidato dapprima il Varese (nella doppia veste di allenatore e giocatore) e poi, una volta terminata definitivamente l'attivit\u00e0 agonistica, il Livorno. Nel 1970 \u00e8 chiamato dalla , che ha guidato con buoni risultati fino alla prematura morte, avvenuta nel 1971.\nNel 2022 \u00e8 stato introdotto nella Hall of Fame del calcio italiano.\nBiografia.\nNato a Livorno, era cresciuto a Vada, una frazione del comune di Rosignano Marittimo. Inizi\u00f2 a giocare a calcio seguendo le orme del fratello maggiore, Leo. Era legato a Francesca, dalla quale ha avuto due figli, Leo e Gianmarco.\n\u00c8 deceduto il 26 maggio 1971, poco prima di compiere 36 anni, a causa di un tumore alla colonna vertebrale. Il fratello Leo, dottore in farmacia, ipotizz\u00f2 come causa della malattia cure sbagliate in seguito alla frattura del bacino subita dal calciatore nel 1968.\nIl giorno dei funerali, che si svolsero in forma pubblica nonostante il volere contrario della famiglia, ci fu una partecipazione commossa da parte di tutta la cittadinanza livornese. Un mese dopo la morte venne istituito in suo onore il Torneo Picchi. A Livorno, dove \u00e8 attivo in suo ricordo l'Armando Picchi Calcio, nel 1990 gli \u00e8 stato intitolato lo stadio comunale.\nCaratteristiche tecniche.\nInizi\u00f2 la carriera giocando da attaccante o mediano, venendo successivamente arretrato in difesa da Mario Magnozzi durante i suoi anni a Livorno. Si afferm\u00f2 quindi come terzino destro, ruolo in cui si mostr\u00f2 grintoso e scattante, segnalandosi anche per la propensione al gioco d'attacco.\nCol suo approdo all'Inter venne gradualmente trasformato in libero dall'allenatore Helenio Herrera e posto al comando della retroguardia; a tal proposito, Mario Gherarducci scrisse: \u00abl'interpretazione che Armando fornisce del ruolo di \"libero\" \u00e8 esemplare ma discussa. \u00c8 lui l'ultima barriera davanti al portiere, \u00e8 lui che non sguarnisce mai la difesa, \u00e8 lui che calamita ogni pallone anche senza essere un fenomeno nel gioco aereo\u00bb. Tuttavia questo stile di gioco, che lo port\u00f2 a limitare notevolmente le sortite offensive, fu tra le cause delle poche apparizioni di Picchi in nazionale: Edmondo Fabbri, commissario tecnico dell'Italia dal 1962 al 1966, lo riteneva infatti troppo difensivista.\nEra inoltre dotato di una grande personalit\u00e0 che, unita alla capacit\u00e0 di leggere la partita, ne faceva una sorta di \"allenatore in campo\".\nCarriera.\nGiocatore.\nClub.\nDebutt\u00f2 nel nella stagione 1954-1955, ottenendo rapidamente il posto da titolare dopo lo spostamento da mezzala a terzino. Rimase in Toscana per cinque stagioni, giocando 105 partite con 5 gol all'attivo. Nel 1959 fu ingaggiato dalla , allora militante in Serie A, voluto dal presidente Paolo Mazza che cos\u00ec trascrisse le sue impressioni sul giocatore: \u00abterzino molto scattante, ottimo nel destro, pi\u00f9 debole nel sinistro, un po' scarso nel gioco di testa. Ha tendenza a portarsi in avanti. Prenderlo subito\u00bb. Con la squadra biancazzurra si classific\u00f2 al quinto posto in campionato, massimo traguardo raggiunto dagli spallini.\nAl termine dell'annata l' lo acquist\u00f2 col pagamento di 24 milioni, oltre alla cessione definitiva di Oscar Massei, Enzo Matteucci e Ambrogio Valad\u00e8. Nella squadra nerazzurra inizi\u00f2 a giocare da terzino destro, ruolo che gi\u00e0 aveva ricoperto a Livorno e Ferrara. Conclusa la stagione 1961-1962, Helenio Herrera lo spost\u00f2 al centro come libero, ruolo del quale in breve tempo divenne uno dei massimi interpreti. Dopo la partenza di Bruno Bolchi, nel 1964 divenne inoltre il capitano della squadra. Con la \"Grande Inter\" vinse tre scudetti, due Coppe dei Campioni e due Coppe intercontinentali.\nDopo aver giocato in nerazzurro 257 partite complessive con 2 gol segnati, al termine della stagione 1966-1967 venne ceduto al . Da qualche tempo, Picchi era ormai entrato in rotta con Herrera per via della ferrea disciplina pretesa da quest'ultimo; arrivato alla soglia dei 32 anni, nell'estate del 1967 il presidente nerazzurro Angelo Moratti cedette all'ultimatum del tecnico argentino (\u00abo via lui o via io\u00bb) congedando il capitano nerazzurro, che non lesin\u00f2 frecciate all'ex allenatore: \u00abse l'Inter deve qualcosa al Mago, quanto deve il Mago a noi giocatori? Molto, forse moltissimo\u00bb. Con il club varesino disput\u00f2 due annate in massima serie, nell'ultima delle quali si ciment\u00f2 nel doppio ruolo di giocatore-allenatore prima di appendere definitivamente le scarpette al chiodo nel 1969.\nNazionale.\nEsord\u00ec con la nazionale italiana a Genova il 4 novembre 1964, in Italia- 6-1, subito dopo essere diventato campione del mondo di club con l'Inter. Sotto la gestione Edmondo Fabbri non ebbe grande spazio, tant'\u00e8 che non venne convocato per il in Inghilterra.\nSotto la successiva gestione Ferruccio Valcareggi, peraltro coadiuvato da Helenio Herrera, venne chiamato per tutte le partite delle qualificazioni al ; il 6 aprile dello stesso anno, durante Italia-, sub\u00ec la frattura del bacino e fu quindi impossibilitato a partecipare alla fase finale della manifestazione continentale, che vide gli azzurri vittoriosi. Il grave infortunio, \"a posteriori\", pose fine alla sua carriera in nazionale; quello rimase infatti l'ultimo incontro con la maglia azzurra, dopo aver collezionato 12 presenze: \u00abpeccato, avrei voluto proseguire sino al '70 per partecipare al Mondiale\u00bb.\nAllenatore.\nCominci\u00f2 da allenatore-giocatore nel nella stagione 1968-1969, quando per un solo punto la squadra biancorossa manc\u00f2 la salvezza in massima serie. L'anno successivo, ritiratosi definitivamente dall'attivit\u00e0 agonistica, subentr\u00f2 ad Aldo Puccinelli alla guida del , in Serie B; prese la squadra della sua citt\u00e0 in piena zona retrocessione, portandola a risalire la china fino al nono posto finale. Fin da queste prime esperienze, Picchi mostr\u00f2 delle sapienti qualit\u00e0 in panchina, che fecero presagire una carriera di pari livello a quella da calciatore.\nLasciata la formazione amaranto, venne chiamato da Italo Allodi (gi\u00e0 suo dirigente durante gli anni in nerazzurro) e Giampiero Boniperti alla , per guidare una rinnovata formazione composta in larga parte da promettenti elementi (tra cui gli ancora acerbi Bettega, Capello e Causio); nella stagione 1970-1971, a 35 anni, era a sua volta il pi\u00f9 giovane tecnico della Serie A. L'azzardo pag\u00f2, coi torinesi che, mentre in campionato vissero s\u00ec una stagione di assestamento ma comunque nelle posizioni di vertice, in campo continentale inanellarono un ottimo cammino in Coppa delle Fiere.\nTuttavia, i sintomi della malattia che lo porter\u00e0 alla prematura morte lo costrinsero a lasciare la guida dei bianconeri gi\u00e0 nei primi mesi del 1971, sostituito da \u010cestm\u00edr Vycp\u00e1lek: la sua ultima presenza a bordocampo fu il 7 febbraio, a Bologna, espulso per proteste. La giovane Juve da lui allestita \u2014 che, di fatto, gett\u00f2 le basi per la plurivittoriosa formazione degli anni 1970 \u2014 chiuse il torneo al quarto posto, raggiungendo quella finale di Coppa delle Fiere (persa contro il ) cui Picchi, spirato il giorno prima della sfida d'andata, non pot\u00e9 assistere."}
{"id": "248359", "revid": "110157", "url": "https://it.wikipedia.org/wiki?curid=248359", "title": "Schlatt (Zurigo)", "text": "Schlatt (toponimo tedesco) \u00e8 un comune svizzero di 745 abitanti del Canton Zurigo, nel distretto di Winterthur.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "248368", "revid": "111373", "url": "https://it.wikipedia.org/wiki?curid=248368", "title": "Elsau", "text": "Elsau (toponimo tedesco) \u00e8 un comune svizzero di 3\u00a0558 abitanti del Canton Zurigo, nel distretto di Winterthur.\nStoria.\nNel 1922 ha inglobato il comune soppresso di Schottikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nElsau \u00e8 servito dalle stazioni di R\u00e4terschen e di Schottikon sulla ferrovia San Gallo-Winterthur (linea S35 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "248369", "revid": "1305772", "url": "https://it.wikipedia.org/wiki?curid=248369", "title": "Fermo (disambigua)", "text": ""}
{"id": "248372", "revid": "767487", "url": "https://it.wikipedia.org/wiki?curid=248372", "title": "Amore estremo - Tough Love", "text": "Amore estremo - Tough Love (\"Gigli\") \u00e8 un film del 2003 diretto da Martin Brest.\nAccanto ai due divi Ben Affleck e Jennifer Lopez, all'epoca coppia anche nella vita, sui quali si \u00e8 sviluppato il marketing del film, nel cast appaiono nomi di attori celebri quali Al Pacino e Christopher Walken.\nIl film \u00e8 noto anche per essere considerato dalla critica uno dei peggiori mai realizzati.\nTrama.\nLarry Gigli \u00e8 un inutile tirapiedi della mafia, al quale viene commissionato il rapimento di un malato di mente, fratello di un giudice che indaga sulle attivit\u00e0 del boss locale. A Gigli viene affiancata la killer professionista, nonch\u00e9 bisessuale Ricky. Durante il corso della vicenda, Ricky e Gigli finiranno per innamorarsi."}
{"id": "248373", "revid": "1442080", "url": "https://it.wikipedia.org/wiki?curid=248373", "title": "Brodtkorbite", "text": "La brodtkorbite \u00e8 un minerale.\nEtimologia.\nIl nome \u00e8 in onore di Milka Kronegold de Brodtkorb (1932- ), docente dell'Universit\u00e0 di Buenos Aires, per i suoi decisivi contributi alla geologia economica ed alla mineralogia dell'Argentina."}
{"id": "248374", "revid": "1442080", "url": "https://it.wikipedia.org/wiki?curid=248374", "title": "Imiterite", "text": "L'imiterite \u00e8 un minerale."}
{"id": "248376", "revid": "1442080", "url": "https://it.wikipedia.org/wiki?curid=248376", "title": "Petrovskaite", "text": "La petrovskaite \u00e8 un minerale."}
{"id": "248377", "revid": "1776051", "url": "https://it.wikipedia.org/wiki?curid=248377", "title": "Hofstetten (Elgg)", "text": "Hofstetten (toponimo tedesco; fino al 2003 ufficialmente Hofstetten bei Elgg) \u00e8 una frazione di 498 abitanti del comune svizzero di Elgg, nel Canton Zurigo (distretto di Winterthur).\nStoria.\nGi\u00e0 comune autonomo che si estendeva per 8,85\u00a0km\u00b2 e che comprendeva anche le frazioni di Dickbuch, Geretswil, Huggenberg e Wenzikon, nel 2018 \u00e8 stato accorpato al comune di Elgg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "248378", "revid": "108819487", "url": "https://it.wikipedia.org/wiki?curid=248378", "title": "Uytenbogaardtite", "text": "La uytenbogaardtite \u00e8 un minerale."}
{"id": "248379", "revid": "6923", "url": "https://it.wikipedia.org/wiki?curid=248379", "title": "Charles Louis Bonaparte", "text": ""}
{"id": "248381", "revid": "767487", "url": "https://it.wikipedia.org/wiki?curid=248381", "title": "Criddleite", "text": "La criddleite \u00e8 un minerale."}
{"id": "248384", "revid": "111373", "url": "https://it.wikipedia.org/wiki?curid=248384", "title": "Elgg", "text": "Elgg (toponimo tedesco) \u00e8 un comune svizzero di 4\u00a0821 abitanti del Canton Zurigo, nel distretto di Winterthur; ha lo status di citt\u00e0.\nStoria.\nNel 2018 ha inglobato il comune soppresso di Hofstetten.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1792 con Hofstetten):\nInfrastrutture e trasporti.\nElgg \u00e8 servito dall'omonima stazione sulla ferrovia San Gallo-Winterthur (linee S11 e S35 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "248388", "revid": "438678", "url": "https://it.wikipedia.org/wiki?curid=248388", "title": "Funzione limitata", "text": "In matematica, una funzione formula_1 definita su un insieme arbitrario formula_2 e con valori reali o complessi si dice limitata se la sua immagine \u00e8 un insieme limitato. Detto esplicitamente, questo significa che esiste un numero reale positivo formula_3 tale che formula_4 per ogni formula_5 in formula_2.\nNel caso specifico di una funzione reale, una funzione \u00e8 limitata se pu\u00f2 assumere solo valori compresi in un intervallo. Questo vale a dire che esistono valori formula_7 e formula_8 tali che, per ogni valore di formula_5 per cui la funzione \u00e8 definita, formula_10, definita per ogni numero reale tranne 0, \u00e8 illimitata, perch\u00e9 il suo valore assoluto pu\u00f2 diventare arbitrariamente grande se il valore assoluto di \"x\" diventa sufficientemente piccolo. La funzione diventa limitata se si restringe il suo dominio per esempio all'intervallo formula_11, cos\u00ec che i suoi valori siano compresi tra 0 e 1. \nGli ultimi due esempi mostrano che dipende anche dal dominio di una funzione se questa \u00e8 limitata. Un noto teorema afferma che per una funzione continua con valori in uno spazio metrico, \u00e8 sufficiente sapere che il suo dominio \u00e8 compatto per dedurre che la funzione \u00e8 limitata (p.es. Rudin 1976, capitolo 4, per le funzioni reali).\nGeneralizzazione.\nLa stessa definizione di cui sopra si pu\u00f2 generalizzare immediatamente per funzioni a valori in un arbitrario spazio normato formula_12, sostituendo il valore assoluto con la norma. Si pu\u00f2 generalizzare ulteriormente per funzioni con valori in un arbitrario spazio metrico formula_13, definendo limitata ogni funzione formula_14 che ammetta un punto \"a\" in \"M\" e un numero positivo \"R\" &gt; 0 tali che\nper ogni \"x\" in \"X\".\nPer vedere che l'ultima definizione coincide con quella precedente per uno spazio normato (ogni spazio normato \u00e8 in maniera naturale anche uno spazio metrico, prendendo come distanza fra due punti la norma della loro differenza: formula_16), \u00e8 sufficiente applicare la disuguaglianza triangolare per ottenere che\nqualora formula_15; viceversa, una funzione limitata rispetto alla norma lo \u00e8 anche rispetto alla metrica, ponendo \"a\" = 0.\nSpazi di funzioni limitate.\nLe funzioni limitate su un insieme \"X\" formano uno spazio vettoriale reale o complesso, a seconda del codominio considerato. Infatti per via della disuguaglianza triangolare, la somma di due funzioni limitate \u00e8 a sua volta limitata, e l'omogeneit\u00e0 della norma implica che anche il prodotto per uno scalare di una funzione limitata d\u00e0 una funzione limitata.\nSu questo spazio vettoriale, comunemente denotato da \"B\"(\"X\"), si pu\u00f2 definire la norma\nla cosiddetta \"norma uniforme\". La convergenza rispetto a questa norma altro non \u00e8 che la convergenza uniforme di una successione di funzioni.\nUn caso importante \u00e8 quello delle successioni limitate, cio\u00e8 se \"X\" \u00e8 l'insieme dei numeri naturali. Questo spazio di successioni viene denotato da formula_20."}
{"id": "248393", "revid": "1181", "url": "https://it.wikipedia.org/wiki?curid=248393", "title": "Modello di Greenshield", "text": ""}
{"id": "248394", "revid": "1181", "url": "https://it.wikipedia.org/wiki?curid=248394", "title": "Modello di Greenberg", "text": ""}
{"id": "248396", "revid": "287204", "url": "https://it.wikipedia.org/wiki?curid=248396", "title": "Stabilit\u00e0 del traffico", "text": ""}
{"id": "248397", "revid": "1181", "url": "https://it.wikipedia.org/wiki?curid=248397", "title": "Modelli di deflusso veicolare", "text": ""}
{"id": "248399", "revid": "1776051", "url": "https://it.wikipedia.org/wiki?curid=248399", "title": "Penzhinite", "text": "La penzhinite \u00e8 un minerale."}
{"id": "248401", "revid": "2208340", "url": "https://it.wikipedia.org/wiki?curid=248401", "title": "Hida (provincia)", "text": " fu una provincia del Giappone, che oggi forma la parte settentrionale della prefettura di Gifu.\nLa citt\u00e0 castello di Hida fu Takayama. Hida possedeva estese foreste e fu una delle fonti principali di legna e metalli per le altre province. Il traffico fluviale da Hida fino alla province di Mino e Owari fu intenso.\nNel 1585, Kanamori Nagachika, uno dei generali prima di Oda Nobunaga e poi di Toyotomi Hideyoshi, venne inviato ad occupare Hida, sconfisse il clan Anegak\u014dji e divenne governatore della provincia. Combatt\u00e9 a fianco di Tokugawa Ieyasu alla battaglia di Sekigahara ed i suoi eredi mantennero il possesso della provincia durante il periodo Edo."}
{"id": "248403", "revid": "1776051", "url": "https://it.wikipedia.org/wiki?curid=248403", "title": "Br\u00fctten", "text": "Br\u00fctten (toponimo tedesco) \u00e8 un comune svizzero di 2\u00a0030 abitanti del Canton Zurigo, nel distretto di Winterthur.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "248408", "revid": "1442080", "url": "https://it.wikipedia.org/wiki?curid=248408", "title": "Fischesserite", "text": "La fischesserite \u00e8 un minerale."}
{"id": "248409", "revid": "348618", "url": "https://it.wikipedia.org/wiki?curid=248409", "title": "Petzite", "text": "La petzite \u00e8 un minerale, un tellururo di argento e oro.\nIl nome deriva dal mineralogista William Petz che per primo la analizz\u00f2.\nDescritta invece per la prima volta da Wilhelm Karl von Haidinger (1795 - 1871), geologo e mineralogista austriaco, nel 1845.\nAbito cristallino.\nLa forma dei cristalli \u00e8 attualmente sconosciuta.\nOrigine e giacitura.\nL'origine \u00e8 idrotermale. La paragenesi \u00e8 con silvanite, calaverite e tellurio.\nForma in cui si presenta in natura.\nSi presenta in aggregati massivi e granulari.\nCaratteri fisico-chimici.\nSolubile in HNO3 con oro residuo; solubile anche in H2SO4 caldo, che si colora di rosso lampone.\nPulire con acqua e acido cloridrico.\nLocalit\u00e0 di ritrovamento.\nA Sacarimb, in Romania; a Cripple Creek, nel Colorado; e a Kalgoorlie, in Australia.\nUtilizzi.\n\u00c8 un minerale utile per l'estrazione di argento e oro."}
{"id": "248410", "revid": "729019", "url": "https://it.wikipedia.org/wiki?curid=248410", "title": "Muthmannite", "text": "La muthmannite \u00e8 un minerale.\nOrigine del nome.\nIl nome del minerale fu dato in onore del chimico e cristallogra Professor Friedrich Wilhelm Muthmann (1861\u20131913), Technische Hochschule, Munich, Germany.\nCollegamenti esterni"}
{"id": "248412", "revid": "1442080", "url": "https://it.wikipedia.org/wiki?curid=248412", "title": "Putzite", "text": "La putzite \u00e8 un minerale appartenente al gruppo dell'argirodite."}
{"id": "248414", "revid": "287204", "url": "https://it.wikipedia.org/wiki?curid=248414", "title": "Argirodite", "text": "La argirodite \u00e8 un minerale appartenente al gruppo dell'argirodite.\nAbito cristallino.\nI cristalli sono molto piccoli e riuniti in gruppi verrucosi compatti.\nOrigine e giacitura.\nIdrotermale, se ne trova in Germania nelle vicinanze di Freiberg, a Pirtuitas in Argentina e in alcune miniere di argento e stagno in Bolivia.\nForma in cui si presenta in natura.\nI cristalli sono molto piccoli e aggregati in gruppi verrucosi compatti."}
{"id": "248415", "revid": "1442080", "url": "https://it.wikipedia.org/wiki?curid=248415", "title": "Canfieldite", "text": "La Canfieldite \u00e8 una raro minerale con formula: Ag8SnS6 appartenente al gruppo dell'argirodite.\nIl minerale di solito contiene quantit\u00e0 variabili di germanio in sostituzione dello stagno e di tellurio al posto dello zolfo. Costituisce una serie completa stagno-germanio con la \"argirodite\". \u00c8 formata da dei cristalli ortorombici di colore nero che spesso sembrano essere di cubici a causa della geminazione. La forma pi\u00f9 frequente che assume \u00e8 grappoli di aggregati botroidali.\nLa canfieldite \u00e8 stata descritta per la prima volta nel 1893 da un ritrovamento in Colquechaca, Potos\u00ed, Bolivia. Deve il suo nome dall'ingegnere minerario statunitense Frederick Alexander Canfield (1849-1926)."}
{"id": "248416", "revid": "1776051", "url": "https://it.wikipedia.org/wiki?curid=248416", "title": "Danielsite", "text": "La danielsite \u00e8 un minerale."}
{"id": "248417", "revid": "1442080", "url": "https://it.wikipedia.org/wiki?curid=248417", "title": "Balkanite", "text": "La balkanite \u00e8 un minerale."}
{"id": "248418", "revid": "984922", "url": "https://it.wikipedia.org/wiki?curid=248418", "title": "Bayankhanite", "text": "La bayankhanite \u00e8 un minerale scoperto nel 1984 in una miniera di fluorite nella localit\u00e0 di Idermeg-Bayan-Khan-Ula in Mongolia dalla quale prende il nome. Il minerale non \u00e8 stato approvato dall'IMA in quanto probabilmente \u00e8 una miscela di fasi con composizione Cu8HgS5, Cu6HgS4 e Cu10Hg3S8 ed occorrono dati completi sulla diffrazione a raggi X per caratterizzare la specie.\nMorfologia.\nLa bayankhanite si presenta in grani singoli, sottoposti a processi di cataclasi ed irregolari o allungati.\nOrigine e giacitura.\nLa bayankhanite si presenta a volte concresciuta con calcocite, cinabro e digenite."}
{"id": "248419", "revid": "1442080", "url": "https://it.wikipedia.org/wiki?curid=248419", "title": "Furutobeite", "text": "La furutobeite \u00e8 un minerale."}
{"id": "248420", "revid": "1442080", "url": "https://it.wikipedia.org/wiki?curid=248420", "title": "Schlemaite", "text": "La schlemaite \u00e8 un minerale."}
{"id": "248421", "revid": "1442080", "url": "https://it.wikipedia.org/wiki?curid=248421", "title": "Petrovicite", "text": "La petrovicite \u00e8 un minerale."}
{"id": "248422", "revid": "1442080", "url": "https://it.wikipedia.org/wiki?curid=248422", "title": "Mazzettiite", "text": "La mazzettiite \u00e8 un minerale."}
{"id": "248423", "revid": "1776051", "url": "https://it.wikipedia.org/wiki?curid=248423", "title": "Carlinite", "text": "La carlinite \u00e8 un minerale."}
{"id": "248424", "revid": "1442080", "url": "https://it.wikipedia.org/wiki?curid=248424", "title": "Rhodplumsite", "text": "La Rhodplumsite \u00e8 un minerale."}
{"id": "248425", "revid": "1442080", "url": "https://it.wikipedia.org/wiki?curid=248425", "title": "Shandite", "text": "La shandite \u00e8 un minerale."}
{"id": "248428", "revid": "399", "url": "https://it.wikipedia.org/wiki?curid=248428", "title": "Scala di Scoville", "text": "La scala di Scoville (o pi\u00f9 brevemente scala Scoville) \u00e8 una scala di misura della piccantezza. I principali soggetti della scala sono i peperoncini, frutti del genere \"Capsicum\" che contengono alcune sostanze, dette capsaicinoidi, di cui la pi\u00f9 abbondante \u00e8 la capsaicina, un composto chimico che stimola i recettori del caldo VR1 (recettori per i vanilloidi 1) situati anche sulla lingua e ci\u00f2 provoca la sensazione di \"bruciore\".\nDefinizione della scala.\nIl numero di unit\u00e0 di Scoville che indica l'appartenenza alla scala (SHU) (\"Scoville Heat Units\") indica la quantit\u00e0 di capsaicina equivalente contenuta. Molte salse piccanti in uso sia in America del Nord sia in America del Sud indicano la loro piccantezza in unit\u00e0 di Scoville.\nLa scala di Scoville prende il nome da Wilbur Scoville, il suo ideatore, che svilupp\u00f2 il SOT (\"Scoville Organoleptic Test\") nel 1912. Originariamente questo test prevedeva che una soluzione dell'estratto del peperoncino venisse diluita in acqua e zucchero finch\u00e9 il \"bruciore\" non fosse pi\u00f9 percettibile a un insieme di assaggiatori (generalmente 5); il grado di diluizione, posto pari a 16.000.000 per la capsaicina pura, dava il valore di piccantezza in unit\u00e0 di Scoville. Il valore 16.000.000 per la capsaicina fu posto arbitrariamente da Scoville.\nQuindi un peperone dolce, che non contiene capsaicina, ha un valore zero sulla scala Scoville, a significare che l'estratto di peperone non \u00e8 piccante anche se non diluito. Al contrario l'Habanero, uno dei peperoncini pi\u00f9 piccanti, fa misurare un valore superiore a 300.000 sulla scala Scoville: posto 16.000.000 la capsaicina pura, significa che l'estratto di Habanero ha un contenuto di capsaicina equivalente di\nin peso.\nIl record, registrato nel Guinness dei primati nel dicembre del 2013, appartiene al Carolina Reaper con 2.200.000 SHU. Precedentemente apparteneva allo Scorpione di Trinidad, e ancora prima al Naga Viper con 1.382.118 SHU. Essendo prodotti naturali e non industriali, non tutti i peperoncini hanno lo stesso valore: il valore record \u00e8 semplicemente il massimo valore registrato e ufficialmente riconosciuto.\nSedici unit\u00e0 di Scoville sono equivalenti a una parte di capsaicina per milione. Il grande limite del metodo di valutazione \u00e8 che, pur basandosi su una scala oggettiva, la rilevazione dipende dalla soggettivit\u00e0 umana. Successivamente sono stati sviluppati altri tipi di test, molto pi\u00f9 sofisticati, come il test HPLC (\"High performance liquid chromatography\", noto anche come \"Metodo Gillett\") che misura direttamente la quantit\u00e0 di capsaicinoidi invece che affidarsi alla sensibilit\u00e0 dell'uomo. La capsaicina pura \u00e8 una sostanza tossica e la sua assunzione in grandi quantit\u00e0 pu\u00f2 avere effetti letali.\nClassifica della piccantezza di alcuni peperoncini sulla scala Scoville.\nI valori sulla scala Scoville possono variare sensibilmente per almeno tre ragioni:"}
{"id": "248430", "revid": "599013", "url": "https://it.wikipedia.org/wiki?curid=248430", "title": "Pantonalit\u00e0", "text": "Nell'ambito musicale, \"pantonalit\u00e0\" pu\u00f2 avere due diversi significati:"}
{"id": "248431", "revid": "1808023", "url": "https://it.wikipedia.org/wiki?curid=248431", "title": "Rastremazione", "text": "La rastremazione (di cui il simbolo \u00e8 \u2332) \u00e8 la riduzione di sezione, principalmente nelle strutture architettoniche, realizzata per un corretto rapporto fra i carichi applicati e la sezione resistente. Le strutture alla base di un edificio sono infatti gravate da tutto il peso dello stesso e devono avere una sezione maggiore di quelle all'ultimo piano che devono sostenere solo se stesse e il tetto. Tale variazione pu\u00f2 essere continua, come, ad esempio, nelle colonne di forma tronco conica e nelle travi di coperture a sbalzo, o, pi\u00f9 comunemente, discontinua, come nelle pareti in muratura e nei pilastri di cemento armato.\nLa rastremazione dei fusti delle colonne secondo precise proporzioni \u00e8 una delle caratteristiche degli ordini architettonici greci.\nAltri significati.\nLa stessa tecnica viene utilizzata in ambito aeronautico per ottenere che, a parit\u00e0 di superficie e apertura alare, la maggior parte dello sforzo di sostentamento venga esercitata alla base dell'ala, dove genera un minore momento flettente. Grazie a questo accorgimento \u00e8 possibile realizzare una struttura pi\u00f9 leggera. Un'eccessiva rastremazione dell'ala potrebbe portare a fenomeni di stallo all'estremit\u00e0 della stessa ed \u00e8 quindi da evitare.\nViene definita rastremazione anche la leggera conicit\u00e0 degli stampi e delle lingottiere in cui vengono effettuate le colate di metallo fuso, realizzata per facilitare l'estrazione del pezzo.\nLa rastremazione, in geometria descrittiva, indica l'operazione di modellazione tridimensionale atta a trasformare una superficie ottenuta come proiezione parallela di una figura piana delta (come il cilindro ed il prisma), in un'altra superficie che si ottiene come proiezione conica della stessa figura delta (come il cono e la piramide). \nPer esempio, con tale operazione, si pu\u00f2 ottenere un tronco di cono come trasformazione rastremata di un cilindro, nella condizione in cui tali superfici abbiano in comune una stessa base ed uno stesso asse."}
{"id": "248432", "revid": "729019", "url": "https://it.wikipedia.org/wiki?curid=248432", "title": "Accordo di tredicesima", "text": "L'accordo di tredicesima \u00e8 un accordo dissonante formato in via teorica da sette note, in cui la distanza tra la nota pi\u00f9 grave e la pi\u00f9 acuta \u00e8 di una tredicesima.\nL'accordo di tredicesima risulta dalla sovrapposizione alla fondamentale di altre sei note, ciascuna ad un intervallo di terza dalla precedente. Quando si considerino tutte e sette le note di un accordo di tredicesima costruito sul V grado di una tonalit\u00e0, questo accordo contiene tutti i suoni ad essa appartenenti. Questa considerazione \u00e8 peraltro di scarsa utilit\u00e0 pratica, poich\u00e9 sia nella musica classica sia in contesti armonici tonali pi\u00f9 avanzati si fa praticamente sempre uso di accordi di meno di sette note (si veda il paragrafo seguente sul \"voicing\").\nL'accordo di tredicesima \u00e8 usato principalmente nella musica jazz come estensione di un accordo di settima di dominante: l'accordo cos\u00ec esteso sintetizza alla perfezione il modo misolidio. Dallo studio dell'armonia si evince per\u00f2 che l'utilizzo dell'undicesima giusta come tensione dell'accordo di dominante \u00e8 per lo pi\u00f9 da evitare, almeno nel jazz pi\u00f9 ortodosso. Infatti l'undicesima giusta:\nDa ci\u00f2 segue che l'undicesima, quale tensione dell'accordo di dominante (V7), si presenta come undicesima aumentata (\u266f11), perci\u00f2 un normale V7 viene generalmente esteso alla tredicesima come V13 \u266f11, per esempio in do maggiore Sol7 diviene Sol 13 \u266f11 formato dalle note sol si re fa la do\u266f mi, accordo che sintetizza perfettamente il modo Lidio di Dominante derivante fra l'altro dal quarto grado di una scala minore melodica.\nVoicing.\nNella pratica musicale l'uso di accordi di tredicesima formati da sette note \u00e8 assente. L'accordo viene quasi sempre eseguito in una forma semplificata che ne preserva l'identit\u00e0 ricorrendo a soli quattro o cinque suoni. Il termine \"voicing\", di origine jazzistica e non utilizzato nell'ambito della cosiddetta \"musica colta\", indica proprio questo processo di semplificazione.\nLa formazione di un accordo di tredicesima pu\u00f2 essere su una qualsiasi scala modale, ma per convenzione quando si parla di costruzione di accordi lo si fa attraverso l'uso degli arpeggi.\nLa forma teorica di un accordo di tredicesima costruito sulla dominante di un modo maggiore, per esempio Do maggiore, \u00e8 la seguente:\n G B D F A C E\n Sol Si Re Fa La Do Mi\n 1 3 5 \u266d7 9 11 13\narpeggio di sol tredicesima, che \u00e8 costituito dalle stesse note della scala di sol misolidia\nle note portanti di un accordo di tredicesima sono la tonica, la terza, la settima minore e la tredicesima\nDi fatto esso assume le seguenti configurazioni:\n G F B E\n Sol Fa Si Mi\n G F B E A\n Sol Fa Si Mi La\n B F A E\n Si Fa La Mi\nNell'ultima di queste forme tra le note omesse \u00e8 compresa anche la fondamentale dell'accordo (accordo di \"tredicesima atonica\").\nNegli accordi maggiori 13 anche la terza \u00e8 omessa, in quanto l'intervallo terza maggiore-quarta giusta (undicesima) \u00e8 molto dissonante. In questo caso il \"voicing\" sar\u00e0 composto da quinta giusta, settima minore, nona maggiore, tredicesima maggiore.\nUso nel jazz.\nCome buona parte degli accordi di pi\u00f9 di quattro suoni (che vengono detti \"estesi\"), l'accordo di tredicesima \u00e8 costruito molto spesso sulla dominante della tonalit\u00e0 d'impianto. In questo caso si presta a tutte variazioni esecutive ad essa applicate: \"alterazioni\" (innalzamento o abbassamento cromatico delle note costitutive, dalla nona in poi), \"similitudini\" (sostituzione con un accordo differente, ma di suono estremamente vicino), \"sostituzioni\" (la pi\u00f9 importante delle quali \u00e8 quella \"di tritono\")."}
{"id": "248435", "revid": "1656773", "url": "https://it.wikipedia.org/wiki?curid=248435", "title": "Compagnia di ventura", "text": "Le compagnie di ventura erano truppe mercenarie utilizzate nel Medioevo, formate dai cosiddetti \"soldati di ventura\", organizzate e guidate da un condottiero, generalmente detto capitano di ventura. Il principale scopo di tali compagnie era quello di arricchirsi il pi\u00f9 possibile, e a tale finalit\u00e0 si schieravano a favore di un signore o di un altro, spesso rivali tra loro, sulla base di un ingaggio pi\u00f9 vantaggioso.\nStoria.\nFecero la loro comparsa in Italia al seguito di qualche Re o Imperatore, tra la fine del Duecento e l'inizio del Trecento: erano le \"masnade\", formate da soldati di mestiere, prevalentemente di bassissima estrazione sociale, pronti ad uccidere e a farsi uccidere per denaro e per bottino.\nNel corso del Quattrocento tutti i principi italiani utilizzarono queste truppe di professionisti della guerra, che avevano un livello superiore di addestramento ed una maggiore capacit\u00e0 di usare le nuove armi da fuoco. Le compagnie mercenarie declinarono in seguito alla nascita e al rafforzarsi degli stati nazionali. L'ultima compagnia di ventura degna di nota fu quella capitanata da Giovanni delle Bande Nere nei primi anni del Cinquecento.\nIn Italia.\nPer contrastare le forze messe in campo dalle citt\u00e0 di Firenze e Venezia nella Lega antiscaligera, molti mercenari discesero dalla Germania al seguito di Enrico VII di Lussemburgo, Federico I d'Asburgo, Ludovico il Bavaro o Giovanni I di Boemia, intervenuti per sostenere o combattere Mastino II della Scala. Al termine del conflitto, migliaia di soldati tedeschi rimasero in Italia, vivendo di saccheggio ed offrendosi o a questa o a quella citt\u00e0. Furono questi militari sbandati che diedero vita alla prime compagnie di ventura, nel 1337, con la compagnia di Uguccione della Faggiola, la Compagnia del Ceruglio e la Compagnia della Colomba, formatasi nei dintorni di Piacenza.\nLa prima unit\u00e0 di grandi dimensioni fu la Compagnia di San Giorgio, riunita da Mastino II della Scala e messa agli ordini di Lodrisio Visconti, che venne lanciata alla conquista di Milano e fu sconfitta nella battaglia di Parabiago. Le compagnie si imponevano una disciplina e una organizzazione, mentre non diminuiva la loro ferocia, peraltro esaltata ad ideale. Il Trecento fu il periodo in cui dilagarono in Italia le compagnie di ventura: ci furono spazio e committenti per tutti, nonch\u00e9 ricchezze da saccheggiare in abbondanza.\nLe compagnie di ventura fecero la fortuna economica e politica di molti condottieri, come Alberico da Barbiano, Angelo Tartaglia, Anichino di Bongardo, Bartolomeo Colleoni, Braccio da Montone, il Carmagnola, il Conte Lando, Federico da Montefeltro, Fra Moriale, Francesco Sforza, il Gattamelata, Giovanni dalle Bande Nere, Guarnieri d'Urslingen, Jacopo Caldora, Muzio Attendolo Sforza, Niccol\u00f2 Piccinino e tanti altri che, grazie al proprio carisma ed alla concessione di libero saccheggio, riuscirono a coagulare attorno a s\u00e9 questi masnadieri. Il termine condottiero deriva dalla parola \"condotta\", che era il contratto stipulato tra il sovrano e l'uomo d'armi.\nL'Italia era, tuttavia, un miraggio che qualche volta deluse le speranze e le illusioni coltivate, come lo fu per Fra Moriale. Questi miglior\u00f2 l'organizzazione della Grande Compagnia nel cui comando era succeduto a Guarnieri d'Urslingen; con essa ebbe grandi successi militando a volte per il Papa, a volte contro di lui, ma fin\u00ec la sua carriera giustiziato ad opera di Cola di Rienzo.\nQuesti esempi sono i pi\u00f9 significativi tra le compagnie guidate da condottieri stranieri che percorsero l'Italia devastando citt\u00e0 e campagne al solo scopo di arricchirsi. Accanto a queste si misero in luce anche quelle guidate da capi italiani che presto soppiantarono gli stranieri; altrettanto feroci nella ricerca della ricchezza e del potere ma con una maggiore attenzione ai fini politici. Ecco, solo a titolo esemplificativo, le compagnie guidate da Ambrogio Visconti, Castruccio Castracani, Francesco Ordelaffi e Guidoriccio da Fogliano.\nMolto spesso i capi italiani di queste compagnie provenivano da famiglie gi\u00e0 potenti (il 60% dei capitani di ventura era di nobili origini): a volte erano titolari di signorie, che mettevano se stessi e la propria compagnia al servizio di altri potenti per aumentare ricchezze e potere in un intreccio diplomatico estremamente volatile, basti pensare ai Malatesta e agli Ordelaffi. A volte erano uomini di origine umile, se non infima, che vedevano nel servizio militare mercenario l'opportunit\u00e0 del proprio riscatto sociale e spesso assursero ad altissimi onori ed alla conquista di una propria signoria, anche se a volte effimera e velleitaria.\nNel resto d'Europa.\nIn Francia.\nEsse devastarono la Francia del XIV secolo sotto i regni di Giovanni II e di Carlo V. I loro componenti venivano reclutati in tutta Europa, ma soprattutto in Germania: molti di questi infatti erano stati assoldati da Edoardo III d'Inghilterra e poi licenziati dopo il trattato di Br\u00e9tigny del 1360. Essi depredavano le campagne francesi e sollevavano le ire dei contadini che, armatisi, spesso riuscivano efficacemente a contrastarli.\nIl connestabile di Francia Bertrand du Guesclin fu utilizzato per sbarazzare di queste compagnie il regno di Francia allontanandole in Spagna, ove combatterono per Enrico II di Castiglia contro il fratellastro Pietro il Crudele. Capi celebri di queste compagnie furono Arnaud de Cervole, Croquart, Bernardone de la Salle, Ugo di Calveley, Robert Knolles, B\u00e9tucat d'Albret, John Creswell e Cahours.\nTra le compagnie pi\u00f9 note:\nCaratteristiche.\nLe compagnie di ventura erano formate da truppe di soldati di ventura mercenari, organizzate e guidate da un condottiero detto capitano di ventura. Il condottiero era spesso un nobile caduto in rovina o che si dedicava a tale attivit\u00e0 per pura bramosia di potere: infatti i condottieri finivano per guadagnare somme enormi e ricevere titoli nobiliari, cariche governative, feudi e terre, ponendo le basi per un solido avvenire politico e mettendo fine ad una vita di stenti. Ci\u00f2 li portava quindi a seminare il terrore al loro passaggio e a far s\u00ec che ai malcapitati non restasse altro che pagare enormi indennizzi per aver salva la vita, che finivano quasi sempre col dissanguare le finanze locali. La presenza delle compagnie di ventura era dunque vista come un flagello, che lo stesso Francesco Petrarca defin\u00ec come \u00abuna pestilenza pi\u00f9 orrenda della stessa peste, una sciagura pi\u00f9 grave del terremoto\u00bb. Nel corso degli anni alcune casate nobiliari mostrarono una particolare inclinazione per tale attivit\u00e0, come nel caso dei Caldora, dei Colonna, dei Dal Verme, degli Orsini, degli Sforza e dei Visconti.\nCompagnie di ventura particolari.\nGli almogavari.\nDegli almogavari, mercenari che seguirono Pietro III d'Aragona nella conquista della Sicilia (1288), abbiamo una descrizione particolarmente significativa ed eloquente:\nLe masnade.\nAttraverso il provenzale \"maisnada\" (famiglia, servit\u00f9), dal latino \"mansionata\" (\"gente di famiglia\"), \"masnada\", si identificava la schiera di servi che lavorava per una famiglia patrizia. Feudatari o signorotti locali non esitavano a servirsi di questo \"esercito\" improprio per imporre il proprio potere, pi\u00f9 o meno legittimo, e per esercitare anche atti di violenza sulle popolazioni che fossero o meno sotto la propria giurisdizione. Il termine presto acquist\u00f2 un'accezione negativa, passata ad indicare anche un gruppo di sbandati, di \"senza disciplina\".\nLe masnade erano anche gruppi di grassatori, di predoni che si prestavano occasionalmente al servizio militare presso terzi. Ad essi si associavano i fuoriusciti dal proprio Comune, da dove una fazione avversa e vincente li aveva scacciati o cadetti che non trovavano spazio nella propria famiglia o nel proprio territorio di origine. Particolarmente attivi erano gli italiani esiliati, la cui prevalente aspirazione era quella di rientrare in possesso dei beni di cui erano stati spogliati o di riconquistare il Comune da cui erano stati cacciati. Queste brigate non erano ancora vere compagnie, la disciplina era pressoch\u00e9 nulla, l'organizzazione militare approssimativa, la fedelt\u00e0 verso i loro committenti un'opzione, la sete di rivalsa e di bottino enorme.\nLe masnade, nel contesto dell'Italia comunale del Trecento, indicavano anche le truppe stipendiarie del Comune. Molto spesso era affidato a particolari persone, distintesi per il loro merito e il loro impegno, il titolo di \"capitano delle masnade\", carica di eminente valenza militare, in quanto conferiva al possessore del titolo il pieno comando ed addestramento di queste truppe, al soldo del Comune."}
{"id": "248436", "revid": "1543377", "url": "https://it.wikipedia.org/wiki?curid=248436", "title": "Niccol\u00f2 Nasoni", "text": "Durante il XVIII secolo divenne una delle pi\u00f9 influenti figure dell'architettura barocca portoghese, per aver introdotto uno stile originale e vigoroso di architettura barocca e rococ\u00f2.\nBiografia e opere.\nRicevette la sua educazione a Siena da Giuseppe Nicola Nasini (1657-1736) dal 1713 al 1720. Durante questo periodo costru\u00ec un catafalco per Ferdinando de' Medici (1663-1713) nella cattedrale di Siena e un arco trionfale per omaggiare il nuovo arcivescovo. Mentre lavorava col suo maestro per l'Opera del Duomo di Siena studi\u00f2 architettura e pittura.\nFu in seguito impiegato come pittore a Roma e, tra il 1723 e il 1725, a Malta. Il nuovo Gran Maestro dell'Ordine di Malta era un nobile portoghese, Dom Ant\u00f3nio de Vilhena. Nasoni lavor\u00f2 per la parata in suo onore. Il conte Francesco Piccolomini inform\u00f2 il Gran Maestro del notevole lavoro di Nasoni a cui fu pertanto commissionata la decorazione dei corridoi e dei soffitti del Palazzo Magistrale della Valletta. Il suo lavoro fu molto apprezzato ed egli divenne presto un pittore decoratore.\nNel 1723 Nasoni si trasfer\u00ec a Porto su invito del Decano di quella citt\u00e0, don Jer\u00f3nimo de T\u00e1vora e Noronha e qui rimase fino alla sua morte, nel 1773.\nI suoi primi lavori a Porto furono gli affreschi nei muri della cattedrale nel 1725, ora danneggiati. Qui introdusse effetti illusori, come la quadratura, tipici di quel periodo, ma inediti in Portogallo.\nIl 31 luglio del 1729 spos\u00f2 Isabella Castriotto Ricciardi (in Portogallo conosciuta come Isabel Castriotto Rixaral), napoletana con ascendenze nobili. Mor\u00ec l'anno successivo a causa delle complicazioni del parto. Il padrino di battesimo del figlio Giuseppe fu il nobile portoghese che gli commission\u00f2 nel 1731 la chiesa e la torre di granito dei Chierici.\nGli venne commissionato il rinnovamento della Cattedrale, che era a quel tempo ancora in stile romanico. Aggiunse il portico in granito (1736) nella facciata nord e la loggia decorata con \"azulejo\". La decorazione in argento attorno all'organo, con angeli, ghirlande, foglie di acanto e colonne in stile manuelino \u00e8 alquanto elaborata. Disegno inoltre le due cornici dell'organo e le cornici delle porte nell'abside della cattedrale e nel chiostro (1733-1736) con ornamenti che ricordano lo stile del fiorentino Bernardo Buontalenti.\nSi dedic\u00f2 in seguito alla costruzione del vasto Palazzo Episcopale di Porto, a fianco della cattedrale. La facciata \u00e8 lunga 58 metri. La progett\u00f2 nel 1734, ma la costruzione cominci\u00f2 solo nel 1741. Solo parte del palazzo fu completata mentre era in vita.\nUn nobiluomo portoghese, padrino di suo figlio Jos\u00e9, gli commission\u00f2 nel 1731 la progettazione della chiesa e la torre di granito di San Pietro dei Chierici a Porto. Gli studiosi affermano che questo \u00e8 il suo lavoro pi\u00f9 significativo (1732-1763) e assieme alle sue altre realizzazioni ha reso Porto la pi\u00f9 barocca delle citt\u00e0 portoghesi. Il pianterreno ha una pianta ovale, insolita per una chiesa. Ha resistito al terremoto del 1755.\nNel 1743 entr\u00f2 nella confraternita dei chierici poveri. Fu sepolto, a sua richiesta, in una tomba senza nome della cripta della chiesa dei Chierici.\nEgli ebbe, come architetto e pittore, un'enorme influenza nel nord del Portogallo sebbene non abbia fondato una scuola o insegnato ad altri apprendisti. Uno dei suoi successori fu il pittore e architetto Jos\u00e9 de Figueiredo Seixas, che aveva lavorato sotto la direzione di Nasoni.\nOpere in Portogallo.\nLista di opere progettate ed attribuite:\nStile.\nUna delle particolarit\u00e0 del suo stile era la \"talha dourada\". Questa decorazione divenne tipica del barocco portoghese. Essa veniva applicata ad altari, statue, retro-altari e baldacchini donando un'impressione di opulenza fin dall'ingresso nella chiesa. Durante la controriforma questo ricco ornamento fu incoraggiato per impressionare i credenti riguardo alla ricchezza della fede cattolica. Niccol\u00f2 Nasoni introdusse in Portogallo la forma concava del retro-altare e l'arco ondulato al suo culmine. Applicando questi elementi, segu\u00ec l'esempio di Andrea Pozzo (come viene spiegato in \"Perspectiva pictorum et architectorum\"). Esercit\u00f2 una grande influenza sui suoi contemporanei con le sue sculture in legno. Un buon esempio a questo riguardo \u00e8 il retro altare della chiesa di Sant'Ildefonso a Porto, dove utilizz\u00f2 gli stessi elementi tematici dei suoi progetti architettonici (conchiglie asimmetriche, foglie di acanto, volute e gusci con l'aggiunta di angeli).\nNei suoi lavori in argento utilizz\u00f2 gli stessi motivi: angeli alati, foglie di acanto e ghirlande (la pala in argento nella cattedrale di Porto). E di nuovo nelle balaustre di ferro e cancelli dell'arco del coro nella stessa cattedrale."}
{"id": "248437", "revid": "13415", "url": "https://it.wikipedia.org/wiki?curid=248437", "title": "Societ\u00e0 feudale", "text": ""}
{"id": "248438", "revid": "287204", "url": "https://it.wikipedia.org/wiki?curid=248438", "title": "Lo Scheggia", "text": "Biografia.\nNato nel 1406 a San Giovanni Valdarno, si trasfer\u00ec con la famiglia a Firenze nel 1417. Tra il 1420 e il 1421 entr\u00f2 in rapporto con Bicci di Lorenzo, probabilmente come aiuto della bottega di quest'ultimo. Nel 1426 fu a Pisa come mallevadore del fratello Masaccio, di cui rifiuter\u00e0 l'eredit\u00e0, per l'inconsistenza di questa, nel 1428. Nel 1429 l'artista aveva una sua bottega nel popolo di Sant'Apollinare a Firenze.\nNel 1430 si iscrisse alla Compagnia di San Luca. Iscritto all'Arte dei Legnaioli come \u00abforzerinario\u00bb, nel 1433 si immatricol\u00f2 all'Arte dei Medici e Speziali. Tra il 1436 e il 1440 forni i cartoni per le tarsie della Sagrestia delle Messe del duomo fiorentino.\nIn questi anni produce per la committenza cittadina soprattutto cassoni e mobili di lusso mentre per il contado esegue pale d'altare e affreschi, di questi ultimi rimane un frammento firmato con il \"Martirio di San Lorenzo\" nella chiesa di San Lorenzo a San Giovanni Valdarno. Nel 1449 in occasione della nascita di Lorenzo de' Medici esegue il desco da parto con il \"Trionfo della Fama\" oggi conservato al Metropolitan Museum of Art di New York. Lo Scheggia mor\u00ec nel 1486 e fu sepolto nella chiesa di Santa Croce.\nDel suo catalogo fanno inoltre parte: una \"Madonna col Bambino\" (1440-1450), originariamente nella chiesa di San Lorenzo a San Giovanni Valdarno e una tempera su tavola raffigurante un \"Coro di Angeli Musicanti\", parte di anta d'organo proveniente dalla sagrestia dell'Oratorio di San Lorenzo. Nell'ex abbazia vallombroscana di Soffena, inoltre, \u00e8 conservata una sua pregevole \"Annunciazione\" e sempre al maestro \u00e8 da riferire il cosiddetto Cassone Adimari, un pannello conservato alla Galleria dell'Accademia di Firenze con una scena di festa inserita in un paesaggio cittadino in prospettiva, nel quale si riconosce il Battistero di Firenze."}
{"id": "248439", "revid": "36426", "url": "https://it.wikipedia.org/wiki?curid=248439", "title": "Giovanni da San Giovanni", "text": "Biografia.\nOrigini e apprendistato.\nDi origini faellesi (cognome Mannozzi), Giovanni da San Giovanni era figlio del notaio Giovan Battista di Agnolo, che prov\u00f2 a indirizzarlo verso la carriera notarile, prima, ed ecclesiastica poi, come lo zio Francesco (sacerdote e poi pievano a San Giovanni). Manifestatasi la sua predisposizione per la pittura, Giovanni fin\u00ec per abbandonare gli studi e trasferirsi sedicenne a Firenze dove, per interessamento del canonico Filippo Del Migliore, amico dello zio paterno Francesco, entr\u00f2 nella bottega di Matteo Rosselli nel 1608 circa. Pressoch\u00e9 nello stesso periodo frequent\u00f2 anche Giulio Parigi, architetto di corte, scenografo e incisore, con cui perfezion\u00f2 l'uso della prospettiva. In particolare fu accanto al Parigi durante l'allestimento degli apparati effimeri per le solenni esequie della regina di Spagna (nonch\u00e9 sorella della granduchessa in carica) Margherita d'Austria nel 1612.\nGiovent\u00f9.\nIn quello stesso anno si immatricol\u00f2 all'Accademia delle arti del disegno, concludendo quindi il suo apprendistato. Nel 1615 ricevette la commissione per la sua prima opera pervenutaci, due tele con coppie di \"Putti che intrecciano ghirlande\" per il soffitto della galleria di Casa Buonarroti, che furono pagate fino al 1619 da Michelangelo Buonarroti il Giovane. \nSempre nel 1615 dipinse i cori angelici nella cupola della chiesa di Ognissanti e, a partire dall'anno seguente, fu coinvolto anche nella decorazione del chiostro principale con una serie di cinque lunette di \"Storie della vita di san Francesco\", che termin\u00f2 nel 1619, come ricorda la data apposta accanto all'unica sua firma in questo complesso, il \"San Francesco in adorazione della Vergine\". A partire da questi primi lavori si manifesta la sua predilezione per la tecnica dell'affresco.\nSempre in questi anni giovanili affresc\u00f2 alcuni tabernacoli in citt\u00e0 e nel contado, tra i quali restano oggi ben conservati quello di via Faenza (originariamente per\u00f2 in via Cennini) e, soprattutto, il grande tabernacolo delle Stinche (entrambi del 1616), che posto su un canto del carcere ritrae \"Un gentiluomo che distribuisce elemosine ai carcerati\". \nSi tratta di opere dal tratto fresco e agile, che attrassero presto l'interesse della corte medicea. Nel 1616 infatti il granduca Cosimo II de' Medici gli commission\u00f2 un\"Allegoria di Firenze\" su una facciata di piazza della Calza, situata proprio in corrispondenza dell'apertura di Porta Romana. Dell'opera non rimane che qualche scarsa traccia nei depositi della Soprintendenza, staccata negli anni cinquanta, quando fu sostituita da un rifacimento moderno; \u00e8 per\u00f2 nota a grandi linee grazie a un disegno preparatorio autografo conservato nel gabinetto Disegni e Stampe degli Uffizi. \nContento del risultato, l'anno seguente il granduca lo nomin\u00f2 \"familiare di corte\", assieme a Jacques Callot e Filippo Napoletano. \nIl pittore, dalla personalit\u00e0 piena di curiosit\u00e0 e di arguzia, conduceva una vita a Firenze che il biografo Filippo Baldinucci defin\u00ec \"stravagante\": ad un'ossessiva applicazione allo studio del disegno e a letture di poesia e storia si accompagna un apparire trasandato.\nL'esempio di Caravaggio.\nTra il 1619 e il 1620, in due fasi separate, Donato dell'Antella gli affid\u00f2 la regia, assieme a Giulio Parigi per la parte architettonica, della decorazione della facciata del palazzo dell'Antella in piazza Santa Croce. Qui riusc\u00ec nel giro di appena due anni a realizzare un vasto ciclo, solo in parte conservato, sovrintendendo un gruppo di colleghi anche pi\u00f9 anziani di lui, quali il Passignano e Matteo Rosselli. Il Baldinucci lasci\u00f2 una dettagliata descrizione degli affreschi e dei loro autori: a Giovanni da San Giovanni spettano alcune \"Virt\u00f9\" e il \"Cupido dormiente\" che citava fedelmente il dipinto del Caravaggio, pezzo forte delle collezioni del committente. Una migliore lettura del ciclo \u00e8 possibile grazie a un acquerello di sua mano, sempre al GDSU.\nUn'altra opera di questo periodo \u00e8 probabilmente il \"Martirio di san Biagio\" nella chiesa di Sant'Agnese a Montepulciano, ma originariamente nel tempio di San Biagio, su commissione di Giovanni Battista Nardi. Il pittore ambient\u00f2 la scena sacra in piazza della Signoria a Firenze, tra la loggia dei Lanzi e l\"Ercole e Caco\" di Baccio Bandinelli.\nAl 1620 risalgono le pale della \"Circoncisione\" nella chiesa di San Bartolomeo a Cutigliano e la \"Decollazione del Battista\" gi\u00e0 nella chiesa di San Lorenzo della sua citt\u00e0 natale (oggi nel Museo della basilica di Santa Maria delle Grazie). In queste opere si nota un'accentuazione del chiaroscuro, indotta sicuramente da un primo confronto con le Caravaggio che, quasi certamente, aveva visto unicamente nelle collezioni fiorentine: il Dell'Antella infatti possedeva anche una copia della \"Decollazione di san Giovanni Battista\" del Merisi eseguita da Filippo Paladini, da cui Giovanni si ispir\u00f2 per le figure dei prigionieri nella sua \"Decollazione\". \nNel 1621 gli furono pagate due affreschi per la scalinata della basilica di Santa Maria delle Grazie a San Giovanni Valdarno (\"Annunciazione\" e \"Sposalizio della Vergine\", quest'ultima che dovette ripetere due volte su richiesta dei committenti insoddisfatti del troppo realismo del volto della Vergine; la prima versione, riscoperta dopo lo strappo, seppure in pessime condizioni di conservazione \u00e8 esposta nel vicino museo della basilica) e le \"Storie di sant'Andrea\" nella cappella Calderini (oggi detta Giugni) in Santa Croce. In quello stesso anno, con l'occasione dell'entrata di Maria Maddalena de' Medici nel convento della Crocetta, gli fu commissionata una cappellina privata nel giardino, dove dipinse tra l'altro la \"Fuga in Egitto\" dove insolitamente Maria sta scendendo dall'asino davanti a un'osteria: nel 1788 la cappella interamente trasportata al non lontano spedale di San Matteo, oggi Accademia di Belle Arti. Nell'ovale della volta rappresent\u00f2 alcuni angeli che si affacciano, influenzati probabilmente da opere di Michelangelo Cinganelli che citano i coevi affreschi romani di Cherubino e Durante Alberti. Infine quell'anno complet\u00f2 la cappella nel palazzo Mainoni-Guicciardini a Vico d'Elsa, con \"Storie della Vergine\". Nelle lunette ambient\u00f2 le scene sacre in ampi paesaggi, che dimostrano la conoscenza di novit\u00e0 romane come le lunette Aldobrandini. \nTra il 1620 e il 1622 sono gli affreschi nella cappella Inghirami del Duomo di Volterra e la \"Sposa novella\" per don Lorenzo de' Medici oggi alla galleria Palatina, ma originariamente nella villa della Petraia.\nA Roma.\nA questi anni \u00e8 infatti riferito un viaggio a Roma, assieme a Francesco Furini e all'allievo Benedetto Piccioli. Nel 1622 l'Arciconfraternita di San Giuseppe dei Catecumeni e dei Neofiti gli fece qui affrescare la cappella di San Carlo Borromeo nella chiesa della Madonna dei Monti, opera che gli fu pagata fino al 1626. \nSeguirono alcuni lavori per il cardinale fiorentino Giovanni Garzia Mellini, per la chiesa di cui era titolare, i Santi Quattro Coronati (\"Gloria di santi e storie dei quattro Santi Coronati\"), e per la sua cappella di famiglia in Santa Maria del Popolo (\"Storie di san Nicola\" e \"Virt\u00f9\"). In queste opere si nota una complessit\u00e0 spaziale chde dimostra l'osservazione delle macchine sceniche di quegli anni e delle chiare tavolozze degli emiliani. \nAltre opere sono le due lunette firmate nel chiostro di Sant'Andrea delle Fratte (\"San Francesco di Paola in meditazione\" e \"San Francesco di Paola risana una cieca\").\nPass\u00f2 poi sotto la protezione del cardinale Guido Bentivoglio e dei suoi familiari, per i quali decor\u00f2 alcune sale nel palazzo Pallavicini Rospigliosi (gi\u00e0 appunto Bentivoglio) a Monte Cavallo.\nInoltre dipinse varie commissioni locali, compresi dipinti di genere quali le \"Burle del pievano Arlotto\" per il cardinale Francesco Barberini che poi lo don\u00f2 a Giovan Francesco Grazzini (oggi in collezione Scarsdale, Kedleston Hall, Derbyshire), il \"Contratto di matrimonio\" (1627 circa, Galleria nazionale d'arte antica di palazzo Corsini). \nNel 1628 lasci\u00f2 Roma e si rec\u00f2 a Gualtieri (RE), dove ancora per i Bentivoglio dipinse due grandi scene di \"Fasti\" con Ippolito Provenzale nel salone dei Giganti di quello che oggi \u00e8 il palazzo Comunale; una \u00e8 perduta e l'altra \u00e8 notevolmente danneggiata da molteplici manomissioni della parete.\nNel contado toscano.\nIl rientro in Toscana avvenne, per cos\u00ec dire, in punta di piedi, poich\u00e9 l'artista non si reinser\u00ec immediatamente nel giro di committenze del capoluogo, ma lavor\u00f2 per alcuni anni nei centri della provincia, a partire proprio dal suo borgo natale, San Giovanni. Qui si dedic\u00f2 inizialmente a un lavoro nei possedimenti della sua famiglia, nel borgo di Montemarciano, dove affresco un \"Coro angelico\" nella cantoria della chiesa di Santa Maria delle Grazie (opera assai ridipinta). \nNel 1629 fu attivo alla badia a Settimo, nei dintorni di Firenze, dove firm\u00f2 e dat\u00f2 un ciclo di affreschi nella cappella del Santissimo Sacramento (\"Consegna delle chiavi a Pietro, Ritrovamento del corpo di san Quintino, Martirio dei santi Stefano, Quintino, Lorenzo, Benedetto e Bernardo\" e \"Gloria di Dio Padre tra gli Evangelisti\"), commissionati dall'abate Attilio Bonucci, e alcune decorazioni mal conservate in una sala interna del convento (\"Estasi di san Bernardo\" e \"Madonna col Bambino tra due santi vescovi\").\nEntro la fine dell'anno dipinse anche le tre lunette con \"Cristo servito dagli angeli nel deserto\" nel refettorio della Badia Fiesolana. \nNel 1630 rientr\u00f2 nell'orbita delle commissioni medicee, sebbene ancora nella periferia toscana, anche perch\u00e9 in citt\u00e0 si era diffusa la peste. Affresc\u00f2 infatti quattordici lunette nel loggiato esterno del santuario della Madonna di Fontenuova a Monsummano, coi miracoli della miracolosa immagine ivi conservata, alla cui diffusione del culto parteciparono attivamente il granduca e la sua famiglia. L'impresa gli fu pagata fino al 1633, e comprese anche una rappresentazione dell'eucaristia nel lato posteriore dell'altare che guarda al coro, eseguita in appena cinque giornate. \nLo stesso anno decor\u00f2 il cortile di villa il Pozzino, nei pressi di Firenze, per Giovan Francesco Grazzini, che gli richiese un inconsueto ciclo di favole mitologiche licenziose ispirate all'Asino d'oro di Apuleio, corredate da versi satirici composti dallo stesso pittore. Proprio per scongiurare la fine dell'epidemia di peste, gli vengono attribuiti alcuni tabernacoli devozionali databili al 1630-1633.\nAltre opere nei dintorni di Firenze sono da alcuni considerate gli affreschi nella cappellina del Santo Sepolcro presso la chiesa di Santo Stefano in Pane e nell'oratorio della villa degli Arcipressi, entrambi commissionati da Luca Mini \"provveditore al Guardaroba\" della villa medicea della Petraia, ma che la maggior parte degli studiosi riferisce invece a Domenico Pugliani. \nLavor\u00f2 poi a Pistoia (1633), al piano nobile di palazzo Pallavicini Rospigliosi (\"Storie di santa Caterina\", in omaggio probabilmente a Caterina di Vincenzo Rospigliosi) e all'oratorio di San Rocco. \nIn quell'anno \u00e8 documentata anche la sua prima opera fiorentina dal rientro a Roma, gli affreschi nel refettorio di Santa Trinita. Si tratta di tre lunette con \"Cristo fa arrostire il pesce, Ges\u00f9 a casa di Marta e Maddalena, Ges\u00f9 a casa di Marta e Maddalena dopo la resurrezione di Lazzaro\", mentre il resto del ciclo fu concluso da Nicodemo Ferrucci e dal frate Jacopo Confortini, dopo il suo abbandono per ragioni ignote.\nNell'orbita dei Medici.\nNel 1633 realizz\u00f2 quello che \u00e8 considerato uno dei suoi capolavori, l'affresco della \"Quiete che pacifica i venti\" a villa la Quiete, commissionato in tutta probabilit\u00e0, diversamente da quanto sostiene il Baldinucci, da Cristina di Lorena, il cui nome compare in un curioso anagramma mascherato da inno iscritto su un cartiglio retto da putti in volo. \nAncora nel 1634 decor\u00f2 una villa medicea, quella di Mezzomonte per Giovan Carlo de' Medici, con \"Ganimede accolto da Giove\" e \"Caduta di Ebe\".\nA questi anni sono riferiti anche una serie di dipinti da cavalletto quali il \"Matrimonio mistico di santa Caterina\" (galleria Palatina), \"Venere che pettina Amore\" e \"Prima notte di nozze\", gi\u00e0 nella quadreria di don Lorenzo de' Medici alla villa della Petraia. Inoltre l'artista speriment\u00f2 una serie di supporti insoliti come le tegole in terracotta e le stuoie di giunco (\"Pittura\" alla Galleria Palatina, e altre piccole opere a soggetto mitologico e veterotestamentario in gran parte agli Uffizi), per lo pi\u00f9 destinate alla decorazione delle ville.\nNel 1635 l'artista ricevette un ultimo incarico ufficiale, quando Ferdinando II de' Medici gli affid\u00f2 la soprintendenza per decorare il grande salone detto poi degli Argenti nell'appartamento estivo al piano terra di palazzo Pitti, a celebrazione delle sue nozze con Vittoria della Rovere. L'artista, con una serie di aiuti tra cui il giovane promettente Volterrano, fece in tempo a decorare la volta (\"Unione allegorica delle case Medici e Della Rovere\", \"Cupido presenta a Marte il marzocco\" e \"Flora con le ninfe dell'Arno e il dio Pan\") e le pareti est e sud con temi celebrativi di Lorenzo il Magnifico e Casa Medici in generale (\"Tempo distrugge l'eredit\u00e0 del mondo antico, Distruzione del monte Parnaso\" e la \"Fama mostra alla Toscana e alla Munificenza i filosofi esuli\").\nDi l\u00ec a poco infatti il pittore perdette il favore della corte per il suo troppo tergiversare e accettare altri incarichi (come i lavori per Lorenzo Pucci), venendo licenziato e privato delle rendite connesse al servizio a corte. Ne segu\u00ec poco dopo la sua improvvisa morte, per una gangrena al ginocchio mal curata da medici ambulanti, il 9 dicembre 1636. Le opere incomplete, come l'altare nella chiesa di San Felice in Piazza, vennero completate da suoi allievi e colleghi. \nFu sepolto nella chiesa di San Pier Gattolino: il luogo esatto della tumulazione \u00e8 ignoto, ma in sagrestia c'\u00e8 una lapide che lo ricorda.\nLa casa natale del pittore si trova a San Giovanni Valdarno in corso Italia 105, e fa parte dell'iniziativa \"Musei, Case della memoria\" per la conservazione e diffusione della storia dell'arte toscana. A Firenze resta inoltre una lapide su quella che fu una sua abitazione in via Romana."}
{"id": "248440", "revid": "793215", "url": "https://it.wikipedia.org/wiki?curid=248440", "title": "Francesco Feroci", "text": "Biografia.\nEntrato ancora giovane nel Collegio Eugeniano di Firenze, inizi\u00f2 gli studi musicali e dal 1697 l'attivit\u00e0 di organista. Nel 1702 entr\u00f2 come docente di organo nella scuola diretta da Giovanni Maria Casini, alla morte del quale, nel 1719, succedette al maestro come primo organista del Duomo di Firenze.\nNel 1736 complet\u00f2 la stesura del \"Concerto per organo sull'aria della \"Martina\"\" e poco dopo compose i \"Responsi della settimana santa\".\nNel 1744 per problemi di salute abbandon\u00f2 l'incarico di primo organista, lasciando il posto a Bonaventura Matucci.\nOltre che compositore e musicista fu anche un letterato di cui rimangono nella Biblioteca Nazionale Centrale di Firenze due manoscritti di rime burlesche.\nI manoscritti musicali di Feroci si trovano soprattutto all'estero, in particolare in Germania."}
{"id": "248441", "revid": "1499127", "url": "https://it.wikipedia.org/wiki?curid=248441", "title": "Mariotto di Cristofano", "text": "Biografia.\nLe notizie storiche su di lui non sono molte: iscritto nel gennaio 1419 all'Arte dei Legnaioli come \"chofanaio\", era quindi specializzato nella decorazione dei coperchi dei cassoni nuziali. Nello stesso anno, comunque, viene registrato anche presso la Compagnia dei Pittori come \"Mariotto di Cristofano da Castello Sancto Giovanni\". Quello stesso anno \u00e8 documentato un suo dipinto oggi perduto, un \"San Giovanni Gualberto\" per la chiesa di San Remigio. Nel 1421 spos\u00f2 Caterina, sorellastra del Masaccio: forse fu lui ad indicare la strada della pittura al giovane talento, ma tra i modi artistici dei due non si riscontrano influenze reciproche, e infatti \u00e8 pi\u00f9 probabile che entrambi si siano formati presso una qualche consolidata bottega fiorentina, come quella di Lorenzo di Bicci. Una delle prime opere a lui riferibili \u00e8 una \"Madonna in trono e Santi\" nella chiesa di santa Marta a poggio di Loro. Di poco posteriore \u00e8 una \"Annunciazione\" della Pieve di S. Pietro a Cascia tra i suoi dipinti meglio riusciti. Reminiscenze del giovane Masaccio le troviamo gi\u00e0 nella solenne \"Madonna in trono e Santi\" ora a Roma, Museo di Palazzo Venezia. Tra le altre sue opere, si ricordano il \"Christus patiens tra la Madonna e Santa Lucia\", databile nei primi anni '20 del XV secolo, e conservato al Museo della Basilica di Santa Maria delle Grazie a San Giovanni Valdarno, gli affreschi \"Visita di Santa Elisabetta\" e un \"Santo Martire\" a Loro Ciuffenna, una \"Piet\u00e0 con quattro santi\" a Carda, nel comune di Castel Focognano. Ma i suoi capolavori sono considerati \"L'Adorazione della Vergine\" nella chiesa di S. Felicita a Firenze e \"Le storie della Vergine\" ora nella Galleria dell'Accademia della stessa citt\u00e0 e provenienti dalla chiesa di S. Andrea a Pontassieve, dove reminiscenze tardo gotiche si uniscono alla resa plastica delle figure saldamente inserite nello spazio.\nGli sono anche attribuiti gli affreschi nella chiesa di Santa Maria a Campi Bisenzio."}
{"id": "248442", "revid": "92723", "url": "https://it.wikipedia.org/wiki?curid=248442", "title": "Torre dei Chierici", "text": "La Torre dei Chierici (in portoghese \"Torre dos Cl\u00e9rigos\") \u00e8 una torre in pietra, simbolo della citt\u00e0 di Porto, in Portogallo.\nFu progettata dall'architetto italiano Niccol\u00f2 Nasoni e costruita tra il 1754 e il 1763, dietro commessa del decano Dom Jer\u00f3nimo de T\u00e1vora Noronha Leme e Cernache, per la confraternita dei \"Cl\u00e9rigos Pobres\".\nL'opera di stile barocco, il cui progetto iniziale prevedeva la costruzione di due torri, \u00e8 alta 76 metri ed \u00e8 attraversata da una scala a chiocciola di 225 gradini."}
{"id": "248443", "revid": "73843", "url": "https://it.wikipedia.org/wiki?curid=248443", "title": "Dinhard", "text": "Dinhard (toponimo tedesco) \u00e8 un comune svizzero di 1\u00a0534 abitanti del Canton Zurigo, nel distretto di Winterthur.\nStoria.\nNel 1934 la localit\u00e0 di Sulz, fino ad allora frazione di Dinhard, \u00e8 stata assegnata a Rickenbach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDinhard \u00e8 servito dall'omonima stazione sulla ferrovia Winterthur-Etzwilen (linea S29 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "248470", "revid": "2022070", "url": "https://it.wikipedia.org/wiki?curid=248470", "title": "Classismo", "text": "Il classismo \u00e8 il pregiudizio o la discriminazione basato sull'appartenenza o no a determinate classi sociali. Per quanto spesso il termine venga inteso come l'insieme dei comportamenti messi in atto dalla classe dominante di una determinata societ\u00e0 per difendere il proprio status, in senso lato il classismo pu\u00f2 essere considerato come la \"intransigente difesa della classe cui si appartiene\", indipendentemente quindi dal fatto che tale classe sia dominante o subordinata.\nStoria.\nLe strutture a classi esistevano gi\u00e0 nelle societ\u00e0 pre-agricole, ma diventa pi\u00f9 complessa nelle civilt\u00e0 agricole che creavano un surplus di cibo. Il classismo \u00e8 stato praticato fin dal XVIII secolo. A partire dal XIX secolo la concezione marxista della societ\u00e0 ha legato il classismo all'assunzione che nelle societ\u00e0 capitalistiche esistano due classi contrapposte, quella dei lavoratori (in particolare il proletariato) e quella che monopolizza il capitale, e che tale contrapposizione (definita lotta di classe) possa risolversi con l'instaurazione della dittatura del proletariato."}
{"id": "248471", "revid": "287204", "url": "https://it.wikipedia.org/wiki?curid=248471", "title": "Interclassismo", "text": "Con il termine interclassismo si intende una qualsiasi concezione politica e sociale che promuova la collaborazione tra le diverse classi sociali e la conciliazione tra i loro differenti interessi, rifiutando il principio della lotta di classe e propugnandone la convivenza armonica.\nNei sistemi politici contemporanei l'interclassismo figura come una precisa qualificazione, strutturale o programmatica, di alcuni partiti che sono di regola partiti \u2018d'ordine', o comunque moderati, e possono contare su un vasto seguito sociale. \nNel suo porsi come terza via tra il liberal-capitalismo ed il marxismo, il Fascismo abbraccia la collaborazione di classe in contrapposizione all'individualismo del primo, a cui oppone l'unit\u00e0 delle classi sociali davanti all'interesse nazionale e quindi conferendo allo Stato il ruolo di mediatore nelle controversie tra esse, ed alla lotta di classe propugnata dal secondo, sostenendo che le differenze tra gli uomini esistono e sono in natura feconde e positive.\nTutto ci\u00f2 parte dal presupposto che la prosperit\u00e0 sia possibile grazie alla rinascita ed alla presa di coscienza dei concetti di Nazione e Popolo, grazie alla quale lo Stato si rende di nuovo capace di porsi come intermediario e risolutore delle divergenze classiste.\nAl di l\u00e0 della concezione generale del sistema economico, il fascismo indirizza il sindacalismo italiano, fino al 1921 socialista e dedito alla lotta di classe, prima verso una forma nazionale e poi, dopo la presa del potere, crea i sindacati fascisti. Durante la Repubblica Sociale Italiana, il fascismo propose poi la socializzazione dell'economia.\nNel 1927 viene pubblicata la Carta del Lavoro, uno dei documenti fondamentali del fascismo, con la quale fu istituito il tribunale del lavoro, col compito di giudicare i conflitti fra capitale e lavoro al di fuori delle rivendicazioni violente di tutte le classi sociali, in quanto, non tollerando lo Stato alcuna forma di giustizia privata, sia in campo civile che penale, questa sarebbe stata vietata anche sul luogo di lavoro: in tale decisione rientrano i divieti di scioperi e serrate del 1926.\nTra il 1927 ed il 1939, con riforme graduali e di lungo respiro, i sindacati fascisti confluiscono nella creazione dello Stato corporativo, con la strutturazione delle filiere lavorative in corporazioni, al cui interno furono associati lavoratori e datori di lavoro, corrispondenti alle varie attivit\u00e0 economiche, poste sotto il controllo del governo e riunite nella Camera dei fasci e delle corporazioni.\nIl concetto era quello di riunire nella corporazione stessa lavoro, capitale e tecnica, armonizzando le forze comunitarie in ottica nazionale e, appunto, di collaborazione di classe.\nIl concetto che veicolato dal fascismo \u00e8 organicista, per cui i cittadini non sono entit\u00e0 individuali e/o particolari, ma parte organica di un insieme, la comunit\u00e0 nazionale: lo Stato fascista ritiene perci\u00f2 di avere non solo il dovere di garantire l'ordine, ma anche la pace e la giustizia sociale tra le varie classi in conflitto tra loro, in quanto il supremo interesse non \u00e8 quello nei confronti dell'individuo, ma quello nazionale.\nDottrina sociale cristiana.\nL'Interclassismo indica una delle componenti essenziali del pensiero sociale cristiano. Taluni preferiscono usare il termine \"solidarismo\".\nEsso si caratterizza per il rifiuto del \"mito\" della \"classe\" (borghese o proletaria che sia), non la negazione della divisione della societ\u00e0 in classi. In altri termini si sostiene che le varie classi debbono tendere, anche attraverso la difesa dialettica dei propri legittimi interessi, alla collaborazione e che lo Stato deve comporre in sintesi unitaria i vari interessi nel quadro del bene comune.\nL'interclassismo, per\u00f2, non \u00e8 una mediazione meccanica tra interessi contrapposti: lo Stato, in quanto garante della giustizia, deve garantire l'effettivo squilibrio delle forze sostenendo i pi\u00f9 deboli.\nAltri movimenti.\nAltri movimenti che si rifanno all'interclassismo sono la terza via, il distributismo, la socialdemocrazia moderata, il peronismo argentino e la dottrina economica mazziniana.\nDegenerazioni.\nIn casi di degenerazione, l'interclassismo pu\u00f2 essere lo strumento grazie al quale le classi dominanti, nel presentare i propri interessi come interessi collettivi, sottraggono incisivit\u00e0 ed efficacia alle rivendicazioni degli strati sociali contraddistinti da condizioni socioeconomiche pi\u00f9 svantaggiate, prefiggendosi di mantenere lo status quo."}
{"id": "248473", "revid": "1522738", "url": "https://it.wikipedia.org/wiki?curid=248473", "title": "Ceto medio", "text": "Il ceto medio o piccola borghesia o classe media (a cui ci si riferisce anche con l'anglicismo middle class) \u00e8 la classe sociale, di varia definizione a seconda degli autori, composta da tutti quei gruppi che, per \"status\" e/o risorse economiche, si collocano in posizione intermedia nella gerarchia sociale, per reddito e/o prestigio, tra la classe superiore o dominante, i cui caratteri mutano a seconda delle epoche (aristocrazia, proprietari terrieri, borghesia industriale, finanziaria, professionale) e le classi inferiori: i lavori meno qualificati e retribuiti dell'industria, dell'agricoltura e dei servizi. I confini e gli elementi costitutivi del ceto medio restano comunque incerti e variano a seconda degli autori, esistendo in merito opinioni divergenti sulla posizione e il peso che esso ricopre nelle societ\u00e0 industriali avanzate..\nStoria.\nGi\u00e0 nell'antichit\u00e0 Aristotele deline\u00f2 la classe media come quella casta o gruppo che sta in mezzo fra coloro che posseggono molte sostanze e quelli che ne sono privi (\"Politica\"). Nel trattato Aristotele sostiene che la fine del ceto medio porti alla tirannide, passando per uno dei due opposti della democrazia violenta o del dominio dei ricchi oligarchi.\nUna tesi analoga \u00e8 stata riproposta in tempi recenti dal premio Nobel per l'economia Paul Krugman, il quale afferma che la grande crescita economica del dopoguerra negli Stati Uniti pass\u00f2 attraverso una riduzione della disuguaglianza dei redditi, con la creazione di una classe media prevalente in termini numerici e di importanza politico-sociale. Di tutti i fattori che determinano l'instaurazione e il consolidamento della democrazia, l'esistenza di una classe media non esigua, corollario di una contenuta disparit\u00e0 nella distribuzione del reddito, \u00e8 il pi\u00f9 potente.\nPrima accezione.\nAi tempi della rivoluzione francese le classi sociali erano in linea di massima considerate tre: clero (alto e basso), nobilt\u00e0 (con le sue diverse articolazioni) e terzo Stato. In quest'ultimo rientravano le classi borghesi e popolari. Tra queste ultime, solo la borghesia influiva sull'organizzazione dello Stato.\nCon la prima rivoluzione industriale, che vide la nascita dell'industria, alla borghesia, intesa come terzo Stato, si affianc\u00f2 un \"quarto Stato\": il proletariato, composto dalle famiglie degli operai che avevano il solo ruolo di forza lavoro.\nQuesto fu poco pi\u00f9 che un cambio di termini, perch\u00e9 il benessere delle persone del proletariato cambi\u00f2 relativamente poco: la fatica in fabbrica poteva essere la stessa, ma l'ambiente di lavoro era spesso meno salubre della campagna. Ci\u00f2, tuttavia, a causa anche della disagiata situazione di molti braccianti port\u00f2 ugualmente una grande quantit\u00e0 di contadini a impiegarsi nelle fabbriche e a ingrandire gli ambienti urbani.\nFino all'Ottocento quindi per ceto medio si intendeva la borghesia (commercianti, piccoli imprenditori) che si distinguevano proprio dal proletariato.\nAd esempio, intorno alla fine del XVIII secolo, sui giornali inglesi si parla di un ceto medio identificandolo con i commercianti, imprenditori, avvocati e tutti quei professionisti che rappresentavano ormai il \"motore propulsivo\" del capitalismo nascente. Inoltre questi raggruppamenti sociali ormai erano in grado di scalzare l'antica aristocrazia anche dal ruolo di ago di orientamento del sistema politico.\nAccezione moderna.\nLa nascita del ceto medio in senso moderno si ha invece con la redistribuzione dei benefici della seconda rivoluzione industriale alla parte meno abbiente della societ\u00e0, ovvero con la riduzione della disuguaglianza economica.\nNon si tratta di un'operazione di filantropia, ma della creazione di un \"mercato di acquirenti\" che da proletari diventano consumatori: quindi si tratta di un nuovo ceto medio che, per cos\u00ec dire, si aggiunge al vecchio ancora esistente formato da coloro che posseggono i mezzi di produzione atti alla propria attivit\u00e0, inducendo, in tal modo, alla proliferazione delle definizioni di ceto medio; non \u00e8 un caso se alcuni studiosi, come il sociologo tedesco Werner Sombart, si siano mostrati scettici sull'esattezza e veridicit\u00e0 di queste classificazioni.\nQuesto avviene perch\u00e9 l'industria, per giustificare la propria crescita, ha bisogno di un mercato di consumatori crescente, ed \u00e8 possibile proprio perch\u00e9 l'automazione della catena di produzione consente un abbattimento dei costi di produzione e quindi dei prezzi al consumo, tale da consentire ad una fetta sempre pi\u00f9 ampia di persone di accedere a beni prima riservati a pochi.\nIn termini di popolazione, il risultato netto \u00e8 che se nell'Ottocento la borghesia era una classe intermedia, ma numericamente non dominante, nel secondo novecento il ceto medio diventer\u00e0 la classe dominante numericamente, ed anche politicamente (almeno in via di principio nelle democrazie occidentali).\nUn interessante aspetto secondario \u00e8 che la riduzione dell'orario di lavoro si concilia con il fatto che per consumare il lavoratore ha bisogno anche di tempo e quindi dalle quattordici ore (o pi\u00f9) in fabbrica della prima era industriale si scende alle 40 ore settimanali (o meno) di oggi.\nQuesto effetto \"virtuoso\", di aumento di ricchezza ed estensione del benessere a pi\u00f9 persone, \u00e8 considerato l'effetto positivo pi\u00f9 importante del libero mercato.\nL'effetto negativo potrebbe essere considerato il fatto di venire ridotti al ruolo di \"meri consumatori\", come se la crescita economica fosse un fine a s\u00e9 stesso e non orientata al miglioramento della vita di tutti, che nell'arco storico ne sarebbe stato un \"effetto collaterale\".\n\u00c8 da sottolineare come alcuni sociologi, tra i quali Luciano Gallino, descrivano il nuovo ceto medio con il concetto di \"Classi di servizio\", al servizio della dominante, che tende ad acquisire nel tempo un margine di autonomia rispetto al ceto alto.\nSociologia.\nIl ceto medio si potrebbe identificare con quella classe o fascia sociale che occupi una posizione intermedia, per censo, prestigio, stile di vita e istruzione, rispetto agli altri gruppi sociali esaminati, quindi per esempio con l'assieme di quelle persone che, nella catena produttiva, contribuiscono al contempo alla produzione e al consumo, senza detenere parti fondamentali della stessa catena (come accade invece per gli imprenditori), e senza esserne largamente esclusi (come accade per gli incapienti che si limitano al consumo per sussistenza).\nIn questa categoria si ritrova facilmente il lavoratore dipendente (o salariato), ma anche ad esempio un negoziante, nella misura in cui produce reddito per s\u00e9 e pochi altri, laddove invece nel \"ceto alto\" ricade ad esempio l'industriale che produce reddito per s\u00e9 e fornisce lavoro a molti altri, mentre nel \"ceto basso\" possiamo collocare chi fatica a produrre gli elementi di sussistenza per s\u00e9.\nIn sostanza il ceto medio rappresenta anche la parte \"statisticamente\" pi\u00f9 rilevante della popolazione. Proprio perch\u00e9 \"medio\" come in ogni popolazione \"normale\" \u00e8 anche infatti il gruppo pi\u00f9 popoloso, mentre le \"code\" della distribuzione (molto poveri e molto ricchi) sono numericamente meno rilevanti. Da questo deriva la particolare importanza politica (come bacino di voti) di questa classe sociale. Proprio per questo fatto, forse si pu\u00f2 intendere anche che l'essere \"medio\" significhi anche \"fare media\" in termini di opinione.\nSolitamente il fatto che uno stato annoveri una percentuale elevata di individui all'interno del ceto medio \u00e8 indice di benessere dello stato e della popolazione stessa. In questi casi uscire dalla zona di povert\u00e0 \u00e8 relativamente semplice, non c'\u00e8 presenza di barriere sociali. Al contrario nei paesi in cui non c'\u00e8 la presenza del ceto medio si passa da situazioni di povert\u00e0 e fatiscenza a situazioni di ricchezza e lusso. In questi stati i ricchi, in minoranza, attraggono a s\u00e9 la maggior parte delle occasioni e opportunit\u00e0 di lavoro, benessere e salute.\nL'importanza del \"ceto medio\", soprattutto con il diffondersi dell'istruzione e dell'industrializzazione, \u00e8 venuta progressivamente aumentando. Spesso gli \u00e8 per\u00f2 mancata la consapevolezza di questa sua importanza e del suo preciso ruolo nella societ\u00e0 moderna. Soprattutto in Italia, ci\u00f2 ha portato talune forze conservatrici o reazionarie a strumentalizzarlo per una politica di difesa dei privilegi e dello status quo, sotto il pretesto della difesa della tradizione intesa in senso formalistico.\nL'esempio pi\u00f9 clamoroso, nella storia italiana, \u00e8 stato quello del fascismo, che port\u00f2 il \"ceto medio\" (in senso antico di borghesia, a met\u00e0 strada tra aristocrazia e \"popolino\") non a difendere i propri interessi e impegnarsi in un reale rinnovamento del Paese, ma nella difesa dei privilegi industriali e agrari, oltre che nell'opposizione all'emergente e temuta \"classe operaia\".\nInfine si pu\u00f2 notare come la progressiva conversione di una parte del proletariato in ceto medio abbia, secondo l'opinione di alcuni studiosi, \"svuotato\" l'ideale comunista, realizzando una risoluzione incruenta del conflitto di classe, come se la terza via socialista, nascesse dalla memoria di questo ceto medio, un tempo proletariato.\nSecondo l'opinione di altri studiosi, come per esempio i marxisti ortodossi (Lotta Comunista, etc.), il socialismo rappresenta un modello socio-economico differente da quello attualmente diffuso in Occidente, e soprattutto il neoproletariato \u00e8 sempre pi\u00f9 diffuso presso le categorie dei nuovi immigrati allontanando, in tal modo, l'ipotesi di una societ\u00e0 egualitaria.\nSchema di Paolo Sylos Labini.\nLo schema proposto dall'economista Paolo Sylos Labini individua due grandi sottocategorie all'interno della classe media italiana, ovvero quella della piccola borghesia impiegatizia (pubblica e privata) e quella della classe media \"relativamente autonoma\", alla quale appartengono i proprietari dei cosiddetti mezzi di produzione (soprattutto coltivatori diretti, artigiani e commercianti), anche se in questa classificazione \u00e8 incerta la collocazione di alcune figure professionali (clero, militari e i liberi professionisti)."}
{"id": "248477", "revid": "599013", "url": "https://it.wikipedia.org/wiki?curid=248477", "title": "Hiltrud Strasser", "text": "Biografia.\nSi \u00e8 occupata della anatomia, fisiologia, patologia e riabilitazione del piede del cavallo domestico e che dagli anni ottanta pubblica lavori sull'argomento.\n\u00c8 autrice di alcuni libri che riassumono la sua lunga e innovativa esperienza professionale su questo argomento, e coautrice, insieme a Robert Cook, accademico veterinario statunitense, di un recente libro sugli effetti dannosi di ogni tipo di morso.\nOltre all'attivit\u00e0 personale di cura e riabilitazione di patologie equine tradizionalmente ritenute \"inguaribili\", come la laminite e la sindrome navicolare, la Strasser \u00e8 impegnata nella formazione di specialisti della cura dello zoccolo organizzando corsi al termine dei quali viene rilasciata una certificazione professionale; i corsi si svolgono sia in Europa che in paesi extraeuropei.\nLa teoria della Strasser si fonda sulla naturalizzazione delle tecniche di gestione del cavallo (eliminazione della stabulazione e del conseguente contatto degli zoccoli con le deiezioni) e sulla sferratura seguita da un pareggio finalizzato a riattivare la normale fisiologia dello zoccolo equino. Ha pertanto molti punti in comune con quanto sostenuto dal \"Barefoot movement\" basato sulle esperienze di Jaime Jackson, fondate sull'osservazione del cavallo in libert\u00e0 (il Mustang americano)."}
{"id": "248481", "revid": "394", "url": "https://it.wikipedia.org/wiki?curid=248481", "title": "Copia incolla", "text": ""}
{"id": "248483", "revid": "339392", "url": "https://it.wikipedia.org/wiki?curid=248483", "title": "Gu\u00e9d\u00e9niau", "text": ""}
{"id": "248484", "revid": "2175", "url": "https://it.wikipedia.org/wiki?curid=248484", "title": "H\u00f4tellerie-de-Fl\u00e9e", "text": ""}
{"id": "248485", "revid": "2175", "url": "https://it.wikipedia.org/wiki?curid=248485", "title": "Jaille-Yvon", "text": ""}
{"id": "248486", "revid": "2175", "url": "https://it.wikipedia.org/wiki?curid=248486", "title": "Jubaudi\u00e8re", "text": ""}
{"id": "248487", "revid": "2175", "url": "https://it.wikipedia.org/wiki?curid=248487", "title": "Jumelli\u00e8re", "text": ""}
{"id": "248489", "revid": "2175", "url": "https://it.wikipedia.org/wiki?curid=248489", "title": "Lande-Chasles", "text": ""}
{"id": "248490", "revid": "2175", "url": "https://it.wikipedia.org/wiki?curid=248490", "title": "Lion-d'Angers", "text": ""}
{"id": "248491", "revid": "2175", "url": "https://it.wikipedia.org/wiki?curid=248491", "title": "Longeron", "text": ""}
{"id": "248492", "revid": "2175", "url": "https://it.wikipedia.org/wiki?curid=248492", "title": "Louroux-B\u00e9connais", "text": ""}
{"id": "248493", "revid": "2175", "url": "https://it.wikipedia.org/wiki?curid=248493", "title": "Marillais", "text": ""}
{"id": "248495", "revid": "2175", "url": "https://it.wikipedia.org/wiki?curid=248495", "title": "May-sur-Evre", "text": ""}
{"id": "248496", "revid": "2175", "url": "https://it.wikipedia.org/wiki?curid=248496", "title": "Meignanne", "text": ""}
{"id": "248497", "revid": "2175", "url": "https://it.wikipedia.org/wiki?curid=248497", "title": "Membrolle-sur-Longuen\u00e9e", "text": ""}
{"id": "248498", "revid": "2175", "url": "https://it.wikipedia.org/wiki?curid=248498", "title": "M\u00e9nitr\u00e9", "text": ""}
{"id": "248499", "revid": "2175", "url": "https://it.wikipedia.org/wiki?curid=248499", "title": "Mesnil-en-Vall\u00e9e", "text": ""}
{"id": "248501", "revid": "124949640", "url": "https://it.wikipedia.org/wiki?curid=248501", "title": "Orlando di Lasso", "text": "Biografia.\nOrlando di Lasso \u00e8 considerato uno dei massimi compositori di musica polifonica del Rinascimento.\nNel 1544 fu assunto alla corte di Ferrante I Gonzaga, vicer\u00e9 di Carlo V in Sicilia, con il quale viaggi\u00f2 in Francia e in Italia. Dal 1549 al 1552 fu a Napoli, poi dal 1553 al 1554 a Roma come maestro di cappella alla Cappella musicale Pia Lateranense della Basilica di San Giovanni in Laterano, dove incontr\u00f2 Giovanni Pierluigi da Palestrina. Dal 1560 al 1594 rimase a servizio del duca Alberto V di Baviera, divenendo dal 1563 maestro di cappella. Come era costume dell'epoca, presso le corti europee come quella di Alberto, si stipendiavano i cantori e gli strumentisti migliori; in futuro dall'orchestra del teatro di corte deriver\u00e0 la Bayerisches Staatsorchester.\nNel corso del suo incarico, Lasso si rec\u00f2 diverse volte nei Paesi Bassi, in Germania, Boemia e soprattutto in Italia.\nGli furono tributate alcune importanti onorificenze, cosa rara per un musicista: fu infatti nobilitato dall'Imperatore Massimiliano II e nel 1574 fu creato cavaliere dello Speron d'oro da Papa Gregorio XIII. Rimase presso la corte bavarese, stimato dal duca Alberto V Wittelsbach e dal figlio Guglielmo V Wittelsbach.\nLasso fu un compositore estremamente prolifico, sia di musica sacra che profana; la sua produzione comprende mottetti, madrigali, villanelle napoletane, chansons francesi.\nMaestro nell'arte del contrappunto e profondo conoscitore delle tecniche polifoniche, utilizz\u00f2 con straordinaria efficacia e originalit\u00e0 il linguaggio musicale dell'epoca, differenziandosi dai compositori delle generazioni precedenti (Obrecht e Desprez). Insieme al contemporaneo Giovanni Pierluigi da Palestrina, Lasso \u00e8 considerato uno dei pi\u00f9 importanti polifonisti del Rinascimento.\nOrlando di Lasso, insieme al figlio Rodolfo, compose alcune versioni dei Salmi di Caspar Ulenberg, le cui melodie sono basate essenzialmente sul Salterio ginevrino.\nMolte delle sue composizioni furono pubblicate dal collega ed editore Tielman Susato, che agevol\u00f2 la diffusione della sua musica in tutta Europa.\nNel 1585, di ritorno da un pellegrinaggio a Loreto, visit\u00f2 Ferrara, dove ebbe modo di ascoltare la nuova musica italiana, da cui per\u00f2 non fu influenzato, manifestando nelle sue composizioni pi\u00f9 tarde un conservatorismo stilistico.\nNei ultimi anni di vita Lasso ebbe diversi problemi di salute e soffr\u00ec di una certa malinconia ipocondriaca, ma saltuariamente continu\u00f2 a scrivere musica. Poco prima di morire dedic\u00f2 a Papa Clemente VIII il suo ultimo ciclo di composizioni, le Lagrime di S. Pietro, aggiungendo ad esso un mottetto a sette voci, \"Vide homo quae pro te patior\". Fu sepolto nel cimitero (oggi non pi\u00f9 esistente) della chiesa del Salvatore a Monaco di Baviera.\nTra i suoi allievi va ricordato Johannes Eccard."}
{"id": "248503", "revid": "287204", "url": "https://it.wikipedia.org/wiki?curid=248503", "title": "La Pellerine", "text": "Esistono pi\u00f9 comuni francesi con questo nome"}
{"id": "248506", "revid": "2175", "url": "https://it.wikipedia.org/wiki?curid=248506", "title": "Plessis-Grammoire", "text": ""}
{"id": "248507", "revid": "2175", "url": "https://it.wikipedia.org/wiki?curid=248507", "title": "Plessis-Mac\u00e9", "text": ""}
{"id": "248508", "revid": "38120", "url": "https://it.wikipedia.org/wiki?curid=248508", "title": "Kingdom Come (fumetto)", "text": "Kingdom Come \u00e8 una miniserie a fumetti ambientata in un ipotetico futuro dell'universo DC, pubblicata dalla DC Comics per la linea editoriale Elseworlds. Scritta da Mark Waid e disegnata da Alex Ross, narra di uno scontro fra Superman, Wonder Woman, Batman e gli altri supereroi della \"vecchia guardia\" e una nuova generazione di giustizieri, anch'essi dotati di superpoteri. In lingua italiana \u00e8 conosciuta anche col titolo \"Kingdom Come - Venga il tuo regno\".\nAlex Ross ha realizzato i disegni con una tecnica pittorica e Waid ha presentato la storia da un punto di vista esterno: le vicende sono narrate come l'esperienza di un osservatore che non \u00e8 uno dei supereroi coinvolti.\nTrama.\nIntroduzione.\nIl narratore e personaggio che offre il suo punto di vista \u00e8 un pastore di nome Norman McCay. McCay \u00e8 un amico di vecchia data di Wesley Dodds, il Sandman originale, ora infermo e costretto a letto. Gli incubi che una volta aiutavano i combattimenti di Sandman ora sono diventati inquietanti visioni apocalittiche. McCay, cos\u00ec come i medici di Dodds, attribuisce le visioni alla senilit\u00e0. Quando Dodds muore, le visioni passano a McCay. Gi\u00e0 colpito da una crisi di fede, McCay si convince di essere finalmente impazzito quando gli appare lo Spettro. Lo Spettro, ancora nel corpo di Jim Corrigan, ma non pi\u00f9 in contatto con la sua umanit\u00e0, recluta McCay per testimoniare e aiutarlo a giudicare gli innocenti e i colpevoli, e in definitiva a dare un giudizio sull'imminente apocalisse superumana e umana.\nI figli e i nipoti dei supereroi degli anni quaranta sono dei violenti che non si curano dell'incolumit\u00e0 delle persone normali e passano il tempo combattendo tra loro e portando distruzione nelle citt\u00e0. In uno di questi scontri il supereroe Magog, che anni prima aveva superato Superman in consenso da parte dell'opinione pubblica, provoca una esplosione nucleare nel mezzo del Kansas.\nPrologo.\nLa storia \u00e8 ambientata circa una generazione dopo l'attuale universo DC. Dieci anni prima dell'inizio della storia, Joker massacra tutto lo staff del Daily Planet, uccidendo tra gli altri Jimmy Olsen, Perry White e Lois Lane. Arrivato al suo processo, viene ucciso dal nuovo supereroe chiamato Magog. In un'istanza di annullamento della giuria, Magog viene assolto per aver agito a sangue freddo e Superman rimane inorridito nel vedere il pubblico apprezzare un assassino come eroe. Gi\u00e0 scoraggiato dalla morte di Lois Lane, Kal-El abbandona la sua vita come Superman, ritirandosi nella sua Fortezza della solitudine, dove trascorrer\u00e0 i dieci anni successivi, senza realizzare la propria importanza come costante ispirazione/modello per altri eroi. Anche questi ultimi, vedendo la reazione positiva della stragrande maggioranza del pubblico alle azioni di Magog, abdicano al loro ruolo. Senza la bussola morale fornita da Superman e la sua generazione, rimane soltanto una piccola, se non inesistente, distinzione tra supereroi e supercriminali. I metaumani si battono apertamente per le strade senza motivo, incuranti dei danni da loro causati e senza preoccuparsi per la vita dei cittadini coinvolti.\nIl ritorno di Superman.\nPersuaso a ritornare in azione da Wonder Woman, Superman decide, in seguito a un disastro avvenuto in Kansas, di fare ritorno a Metropolis, riformare la Justice League e mettere a freno la nuova generazione di \"nuovi eroi\". Riesce a far tornare gli ex-eroi (inclusi Lanterna Verde, Flash, Hawkman e Dick Grayson, ora conosciuto come Red Robin, tra gli altri) e recluta nuovi eroi, come Avia (la figlia di Big Barda e Mister Miracle), ma Batman, uno dei pi\u00f9 eminenti della vecchia guardia, rifiuta di unirsi alla crociata di Superman.\nBatman crede che le idee di Superman siano obsolete e che la sua interferenza possa solo ingigantire il problema. Egli interpreta il piano di Superman come esempio della prevaricazione dei forti sui pi\u00f9 deboli, cosa di cui lui non vuole far parte. Al contrario comincia ad organizzare un terzo gruppo di eroi, costituito in gran parte di eroi senza super poteri, quali Freccia Verde e Blue Beetle, cos\u00ec come eroi della seconda e terza generazione quali Jade (figlia di Alan Scott), e Zatara, figlio di Zatanna e nipote dell'originale Zatara.\nLex Luthor \u00e8 ancora vivo e vegeto e ha organizzato il \"Fronte di Liberazione dell'Umanit\u00e0\". Questo gruppo \u00e8 principalmente formato dai supercriminali della \"Silver Age\", inclusi i nemici di Batman, Catwoman, l'Enigmista (attuale compagno di Selina Kyle), Vandal Savage, il Re (leader della Banda della Scala Reale), cos\u00ec come cattivi di terza generazione, quale il successore di Ra's Al Ghul, Ibn al Xu'ffasch (figlio di Batman e Talia). Il Fronte di Liberazione dell'Umanit\u00e0 lavora per strappare il controllo del mondo dalla volont\u00e0 dei superumani.\nPatto.\nLa Justice League di Superman raccoglie pi\u00f9 prigionieri che convertiti, e la sua prigione (chiamata Gulag) viene riempita quasi del tutto appena dopo la fine della sua costruzione. Superman delega Capitan Comet in qualit\u00e0 di guardiano e lavora per persuadere i detenuti che i loro metodi sono sbagliati e pericolosi, ma i suoi discorsi vengono ignorati. Con cattivi quali 666, Kabuki Kommando, e Von Bach rinchiusi insieme, sale la tensione. Nel frattempo Superman, spinto da Wonder Woman, reagisce con crescente inflessibilit\u00e0 verso l'inappropriata condotta della comunit\u00e0 dei metaumani.\nEgli apprende che la posizione militare incalzante di Wonder Woman potrebbe essere influenzata dal suo recente esilio dall'isola Paradiso: secondo le Amazzoni, la sua missione di portare pace al mondo esterno \u00e8 fallita.\nInizialmente, Batman e il suo gruppo di eroi sembrano entrare in complicit\u00e0 con il Fronte di Liberazione dell'Umanit\u00e0 come un unico gruppo unito contro La Justice League. Intanto Luthor rivela il suo piano: inasprire il conflitto tra la League e i detenuti del Gulag mettendo Capitan Marvel contro la Justice League, il Gulag e Superman. Il caos che ne conseguir\u00e0 dar\u00e0 a Luthor la possibilit\u00e0 di conquistare il potere. Con l'aiuto di Martian Manhunter, Batman scopre che l'adulto Billy Batson \u00e8 sotto il controllo dei supercriminali. Batson, che diventa Capitan Marvel quando pronuncia la parola \"Shazam!\", \u00e8 l'unico essere capace di tenere testa a Superman.\nQuando i detenuti del Gulag si ribellano, uccidendo Capitan Comet, le forze di Batman attaccano Luthor e i suoi alleati, catturandoli. Batman non riesce a controllare il lavaggio del cervello fatto a Billy Batson, che si trasforma in Capitan Marvel e vola in Kansas, distruggendo le mura del Gulag e liberando il caos.\nArmageddon.\nUna volta al Gulag, Superman e Capitan Marvel si battono sotto gli occhi dello Spettro e di Norman McCay. Le forze di Batman si buttano nella mischia aiutando la Justice League nel tentativo di calmare la rivolta. Batman indossa un'armatura da battaglia che gli consente di volare ed entra in diretto conflitto con Wonder Woman, che aveva ucciso Von Bach in ritorsione all'omicidio di Capitan Comet.\nAl peggiorare della condizione, il Segretario generale delle Nazioni Unite Wyrmwood autorizza l'utilizzo di tre testate nucleari impenetrabili da poteri metaumani. Anche se quest'azione distrugger\u00e0 sia eroi che criminali, le Nazioni Unite capiscono che non c'\u00e8 via di mezzo: se l'umanit\u00e0 deve sopravvivere, i metaumani devono essere annientati.\nBatman e Wonder Woman si battono nel mezzo della guerra fino ad arrivare in volo oltre le nuvole, dove vedono arrivare gli aerei stealth che trasportano le bombe nucleari. Ne neutralizzano due, mentre il terzo li sorpassa e sgancia il suo carico. Capitan Marvel continua a battersi con Superman scaricandogli contro il fulmine magico pi\u00f9 e pi\u00f9 volte.\nMentre Marvel sta per ripetere la parola magica \"Shazam!\", Superman lo agguanta prima che possa spostarsi e il fulmine colpisce entrambi: Marvel si ritrasforma in Billy Batson. Tenendo chiusa la bocca di Billy Batson, Superman gli dice che deve fermare la bomba e che Billy deve fare una scelta importante: o battere Superman e permettere alle testate di eliminare i metaumani o lasciare che Superman fermi la bomba e permettere alla guerra dei metaumani di contaminare il mondo. Superman dice a Batson che lui \u00e8 l'unico che pu\u00f2 fare questa scelta in quanto \u00e8 l'unico che vive in entrambi i mondi, quello umano (nei panni di Billy Batson) e quello metaumano (nei panni di Capitan Marvel). Superman lo lascia e vola a fermare la bomba. Batson, ormai libero dall'influenza del lavaggio del cervello di Luthor, pronuncia la parola magica, si trasforma in Capitan Marvel, vola sorpassando Superman, e prende possesso della bomba, trovando una terza opzione. Marvel urla \"Shazam!\" tre volte in rapida successione, e il fulmine fa esplodere la bomba prematuramente, uccidendo Marvel nell'esplosione.\nNonostante il sacrificio di Marvel, la maggior parte dei metaumani \u00e8 rimasta coinvolta nell'esplosione, sebbene alcuni siano sopravvissuti sotto un campo di forza generato da Lanterna Verde e sua figlia Jade, e altri siano stati teleportati all'ultimo secondo dal Dottor Fate.\nSuperman, anche se fuori dal campo di forza, \u00e8 praticamente incolume. Infuriato per l'enorme perdita di vite superumane, vola al Palazzo delle Nazioni Unite e minaccia di abbatterlo sui delegati come punizione per aver ucciso tutti i suoi amici, senza sapere che ci sono dei sopravvissuti. I metaumani sopravvissuti arrivano, ma Norman McCay \u00e8 l'unico che riesce a parlargli, puntualizzando il fatto che ci\u00f2 che sta facendo in quel preciso istante \u00e8 il motivo per cui gli umani temono i superumani. Castigato e vergognato, Superman cessa immediatamente la sua furia. Egli ha in mano il mantello di Capitan Marvel, tutto quel che resta dell'eroe, e dice ai rappresentanti delle Nazioni Unite che user\u00e0 la sua saggezza per guidare, piuttosto che obbligare, l'umanit\u00e0. Superman lega il mantello di Capitan Marvel ad un'asta e l'alza tra le altre bandiere dei membri delle Nazioni Unite, suggerendo che il suo ruolo di guida sar\u00e0 pi\u00f9 di natura politica e globale che di repressione del crimine come in passato.\nEpilogo.\nIn seguito alla guerra con i metaumani, gli eroi si sforzano attivamente di diventare membri a pieno titolo della comunit\u00e0 da cui prima avevano scelto di separarsi. Le maschere vengono abbandonate. L'esilio di Wonder Woman dall'Isola Paradiso termina, ed ella diventa un'ambasciatrice per la superumanit\u00e0, portando i sopravvissuti del Gulag sull'Isola Paradiso per la riabilitazione.\nBatman abbandona la sua crociata e diventa un guaritore, aprendo la sua villa in qualit\u00e0 di ospedale per la cura di quelli feriti dalla distruzione del Kansas e la conseguente violenza. Si riconcilia anche con Dick Grayson e con suo figlio Ibn al Xu'ffasch. Superman lega a se stesso un gigantesco aratro e inizia l'arduo compito di ripristinare i terreni coltivati del midwest, devastati dal Justice Battalion nel tentativo di catturare il Parassita. Addirittura viene a patti con il suo passato come Clark Kent, accettando un paio di occhiali da Wonder Woman, e la bacia prima che lei ritorni all'Isola Paradiso.\nNorman McCay riprende il ruolo di pastore della sua congregazione, predicando un messaggio di speranza per l'umanit\u00e0. Tra il suo gregge c'\u00e8 Jim Corrigan, l'ospite umano dello Spettro.\nScena aggiunta nel Collector Edition.\nAl \"Planet Krypton\", un ristorante a tema di propriet\u00e0 di Michael Jon Carter, Clark e Diana intendono informare Bruce che aspettano un bambino, ma lui se ne accorge prima che lo possano informare. Diana chieder\u00e0 a Bruce di essere padrino e mentore del nascituro. Egli accetta dopo che Clark afferma di credere che Bruce influenzer\u00e0 positivamente il bambino, aggiungendo che nonostante le divergenze nel corso degli anni lui ha sempre creduto in Batman. Nell'uscita dal ristorante, Bruce \u00e8 l'unico ad accorgersi di Norman McCay e Jim Corrigan che pranzano, il che \u00e8 strano visto che dei tre membri della \"Trinit\u00e0\" della Justice League, Batman \u00e8 l'unico a non averli mai visti.\nPersonaggi.\nLa Justice League di Superman.\nMolti dei membri della nuova Justice League of America sono vecchi personaggi con un aspetto rinnovato oppure nuovi membri che adottano vecchi nomi.\nIl Fronte di liberazione dell'umanit\u00e0 di Luthor.\nDalla dipartita di Superman 10 anni prima, Luthor e il suo gruppo hanno collaborato in segreto per liberare la Terra dai metaumani e e dominare il mondo.\nSupercriminali.\nI supereroi del futuro hanno poco riguardo per la vita umana. Molti di loro sono morti durante la battaglia al Gulag, ma la maggior parte aveva gi\u00e0 lasciato il segno come veri criminali.\nVari camei.\nLa banda di strada circondata dai Batrobot sono un rimando a Fat Albert and the Cosby Kids. Nella scena in cui Superman tenta di reclutare i presenti in un nightclub appaiono il Joker di Frank Miller, Vril Dox, Solomon Grundy (in qualit\u00e0 di buttafuori), un Lobo ingrassato e invecchiato, i Village People, Plastic Man, Shadow Lass, Marvin (dei Superamici), Rorschach e altre figure.\nI Monkees e le versioni robotiche dei Beatles nelle vesti di Sgt. Pepper's Lonely Hearts Club Band appaiono come membri della JLA, e vengono visti nel quartier generale della JLA prima della fine della battaglia. Appaiono anche Alex Ross e Mark Waid nelle vesti di clienti del Planet Krypton e si vede anche Stan Lee.\nLa cameriera vestita da Robin, che alla fine della storia serve al tavolo dove sono seduti Clark, Diana e Bruce \u00e8 un omaggio a Carrie Kelly di . Seduto accanto a Norman McCay alla fine c'\u00e8 lo Zio Sam della mini serie Vertigo di Alex Ross. Il tavolo a cui sono seduti Clark, Diana e Bruce ha i colori del costume di Plastic Man.\nSequel e prequel.\nThe Kingdom.\nNel 1999, Waid torn\u00f2 sulla medesima serie, decidendo di realizzarne il prequel/sequel \"The Kingdom\", che per\u00f2 non vide la partecipazione di Alex Ross. La nuova miniserie prevedeva soltanto due numeri ed una serie di one-shot che si focalizzavano su singoli personaggi della serie originale.\n52 e Justice Society.\nNel finale di \"52\" si scopre che la terra in cui sono avvenuti i fatti di Kingdom Come \u00e8 nota come Terra-22.\nDurante un arco di storie di Justice Society of America (vol. 3), appare lo Starman proveniente da questo futuro distopico. Tempo dopo, sul numero 9 dell'omonima testata, una serie di incidenti dimensionali provoca l'arrivo, nel principale universo DC, del Superman di Terra-22. Pi\u00f9 tardi, si palesa il \"falso Dio\" Gog, che riporta in vita il marine David Reid, divenuto in seguito Magog.\nCuriosit\u00e0.\nAlex Ross ha creato il personaggio di Norman McCay sull'immagine del proprio padre."}
{"id": "248509", "revid": "2175", "url": "https://it.wikipedia.org/wiki?curid=248509", "title": "Poitevini\u00e8re", "text": ""}
{"id": "248511", "revid": "2175", "url": "https://it.wikipedia.org/wiki?curid=248511", "title": "Ponts-de-C\u00e9", "text": ""}
{"id": "248513", "revid": "2175", "url": "https://it.wikipedia.org/wiki?curid=248513", "title": "Possonni\u00e8re", "text": ""}
{"id": "248515", "revid": "2175", "url": "https://it.wikipedia.org/wiki?curid=248515", "title": "Pou\u00ebze", "text": ""}
{"id": "248516", "revid": "901389", "url": "https://it.wikipedia.org/wiki?curid=248516", "title": "Galla (botanica)", "text": "Una galla, conosciuta anche come cecidio, \u00e8 una malformazione a carattere escrescente che si forma sulle foglie, sui rami, sul tronco e sulle radici dei vegetali e dovuta alla parassitosi di funghi, batteri, insetti o acari. Potrebbe essere definito un \"tumore\" in quanto consiste di una proliferazione delle cellule vegetali della pianta stessa. \u00c8 in genere semplice riconoscere il tipo di parassita poich\u00e9 ognuno di essi produce una galla differente per mezzo di un agente diverso. \nParticolarmente diffusa sul territorio italiano \u00e8 la galla della quercia, provocata dall'imenottero \"Andricus quercuscalicis\".\nLa \"bugalla del colletto\" non \u00e8 una vera e propria galla in quanto non indotta da agenti esterni ma costituita da una proliferazione di cellule vegetali indifferenziate indotta dalla produzione autonoma di fitoregolatori di crescita (auxine o citochinine) da parte delle stesse cellule. La scienza che si occupa dello studio delle galle e degli insetti che le inducono viene detta cecidologia. Le galle vengono adoperate per produrre inchiostri definiti ferro-gallici. I tannini, di cui le galle sono ricchissime, vengon fatti reagire con del solfato ferroso. Il complesso di ferro(II) prodotto si adopera come inchiostro."}
{"id": "248517", "revid": "2175", "url": "https://it.wikipedia.org/wiki?curid=248517", "title": "Pr\u00e9vi\u00e8re", "text": ""}
{"id": "248518", "revid": "2175", "url": "https://it.wikipedia.org/wiki?curid=248518", "title": "Puiset-Dor\u00e9", "text": ""}
{"id": "248530", "revid": "834", "url": "https://it.wikipedia.org/wiki?curid=248530", "title": "Mormone", "text": ""}
{"id": "248532", "revid": "16066", "url": "https://it.wikipedia.org/wiki?curid=248532", "title": "Spanning Tree Protocol", "text": ""}
{"id": "248533", "revid": "729019", "url": "https://it.wikipedia.org/wiki?curid=248533", "title": "Mercury-Redstone 1", "text": "Il Mercury-Redstone 1 (\"MR-1\") \u00e8 stata la prima missione Mercury-Redstone nel Programma Mercury ed il primo tentativo di lanciare una navicella spaziale Mercury con il vettore Redstone. Destinato ad essere una missione senza equipaggio con volo sub-orbitale, venne lanciato il 21 novembre 1960 da Cape Canaveral, in Florida, ma il lancio fall\u00ec. La missione \u00e8 famosa come \"four-inch flight\", letteralmente \"il volo da quattro pollici\" (inch), questo perch\u00e9 il razzo si alz\u00f2 solamente di 4 pollici da terra, ovvero 10 centimetri.\nLa missione e il fallimento.\nLa missione Mercury-Redstone 1 (MR-1) era in programma per il 21 novembre 1960. Si sarebbe trattato del primo volo di collaudo nell'ambito del programma Mercury mediante l'utilizzo di un razzo vettore del tipo Redstone completamente assemblato con in punta la capsula Mercury.\nLo scopo della missione era quello di qualificare la navicella Mercury e il Mercury-Redstone per il volo sub-orbitale della missione Mercury. Avrebbe dovuto anche qualificare il controllo automatico di volo del satellite e i sistemi di recupero, cos\u00ec come il lancio, il monitoraggio e le operazioni di recupero a terra. La missione avrebbe dovuto verificare anche i sensori automatici di annullamento del sistema in volo, che sarebbero stati in funzionamento in modalit\u00e0 \"open-loop\". Ci\u00f2 significava che il sistema di rilevamento poteva interrompere il volo e segnalare il mission report.\nIl razzo vettore, perfettamente assemblato, si trovava sulla rampa di lancio n.\u00a056 di Cape Canaveral ed il conto alla rovescia procedette senza interruzioni fino allo \"zero\". Il congegno propulsore si accese, per spegnersi per\u00f2 immediatamente dopo. Il razzo si mosse da terra fino ad un'altezza di circa 10\u00a0cm (4\u00a0inch) per ricadere nell'attrezzatura di sostegno.\nNello stesso istante, il razzo della torre del sistema di salvataggio (LES) si accese, scagliando la stessa ad una distanza di circa 120\u00a0m (400 piedi), dove precipit\u00f2 a terra, mentre la capsula rimase attaccata alla punta del razzo vettore. Tre secondi pi\u00f9 tardi si apr\u00ec il primo paracadute della capsula Mercury e poco dopo quello principale, cos\u00ec che gli stessi rimasero penzolanti all'esterno del razzo vettore.\nLa missione di riserva, la Mercury-Redstone 1A (\"MR-1A\"), svoltasi il 19 dicembre 1960 invece non riscontr\u00f2 problemi. Il veicolo spaziale raggiunse un'altezza di circa 210 km (131 miglia) e venne recuperato da un elicottero 15 minuti dopo l'atterraggio nelle acque dell'Oceano Atlantico.\nCause del fallimento.\nUn'inchiesta ha scoperto che lo spegnimento del motore principale venne causato da un errato cablaggio dei cavi elettrici. Tali cavi erano proprio cavi di controllo, con vari segnali di controllo, tra cui quelli di spegnimento, accensione e controllo da terra. Entrambi i cavi furono installati all'interno del bordo inferiore del razzo in una delle alette di coda, tale parte doveva essere espulsa durante il decollo. Il cavo di controllo si supponeva dovesse essere separato per primo, seguito dal cavo di alimentazione. Tuttavia per questo lancio, il cavo di controllo per il Redstone fu sostituito con un cavo pi\u00f9 corto costruito appositamente per il Mercury-Redstone.\nTale cavo era stato bloccato per compensare una maggior lunghezza, ma quando si effettu\u00f2 il lancio, tale operazione non funzion\u00f2 correttamente, e il cavo di controllo si separ\u00f2 29 millisecondi dopo il cavo di alimentezione.\nDurante questo breve lasso di tempo, la mancanza di elettricit\u00e0 messa a terra caus\u00f2 un notevole fluire di corrente elettrica attraverso un rel\u00e8 che controllava l'innesco del motore. Questo rel\u00e8 si bruci\u00f2, causando al Redstone lo spegnimento immediato del motore in piena fase di lancio, quindi automaticamente scatt\u00f2 l'accensione del LES Motor (Launch Escape System) che avrebbe dovuto \"mettere in salvo la capsula\".\nA sovrintendere alla separazione della capsula c'era un sensore di velocit\u00e0 che verificava la reale accelerazione del razzo. Il meccanismo era progettato per la separazione della capsula durante la salita; poich\u00e9 il razzo si trovava ancora sulla rampa di lancio, quindi con accelerazione costante di 1\u00a0g, il sensore ne imped\u00ec la separazione.\nConseguenze.\nPer evitare il ripetersi del difetto venne aggiunto un collegamento di messa a terra e una cinghia di circa 12 pollici (30\u00a0cm) per collegare elettricamente il razzo sulla rampa di lancio. Questa cinghia \u00e8 stata progettata per separare dal razzo e tutti gli altri collegamenti elettrici a terra, inoltre si modificarono i tempi di taglio del segnale fino a 129,5 secondi dopo il decollo.\nIl Mercury-Redstone sub\u00ec alcuni danni dovuti al ricadere sulla rampa di lancio, ma si poteva ancora riparare: venne trasportato al Marshall Space Flight Center a Huntsville, Alabama, e tenuto di riserva. Tuttavia si pianific\u00f2 una nuova missione, la Mercury-Redstone 1A (MR-1A), per la quale si sarebbe utilizzato un nuovo razzo Mercury-Redstone, chiamato MR-3."}
{"id": "248534", "revid": "198277", "url": "https://it.wikipedia.org/wiki?curid=248534", "title": "A 007, dalla Russia con amore (film)", "text": "A 007, dalla Russia con amore (\"From Russia with Love\") \u00e8 un film del 1963 diretto da Terence Young.\n\u00c8 il secondo capitolo della serie cinematografica incentrata sulla figura di James Bond, con Sean Connery nel ruolo del protagonista. Tratto liberamente dall'omonimo romanzo di Ian Fleming, fu prodotto da Albert R. Broccoli e Harry Saltzman.\nCavalcando il successo del precedente film \"Agente 007 - Licenza di uccidere\", la pellicola ottenne incassi di gran lunga superiori: \u00abIl secondo\u00a0\u2013 e probabilmente il migliore\u00a0\u2013 della serie di James Bond [...] ricco di invenzioni, di brio, risvolti ironici\u00bb. Il motivo conduttore del film, \"From Russia with Love\", \u00e8 cantato dal cantante inglese Matt Monro.\nNel corso degli anni, la pellicola \u00e8 stata inserita in molte classifiche sia dei migliori film di 007 sia dei migliori film britannici di sempre. Inoltre, \u00e8 il primo film della saga ad aver vinto un premio BAFTA alla migliore fotografia.\nTrama.\nUno spietato assassino, Donald \"Red\" Grant, uccide in un'esercitazione un uomo mascherato da James Bond mentre lo scacchista Tov Kronsteen organizza un piano per la SPECTRE, nella quale \u00e8 il Numero Cinque, per rubare all'Unione Sovietica il \"Lektor\", una macchina per decodificare crittogrammi, e uccidere Bond per vendicare la morte del dottor Julius No. Ernst Stavro Blofeld, misterioso capo della SPECTRE, affida gli aspetti tecnici alla Numero Tre Rosa Klebb, che recluta Grant come assassino e Tatiana Romanova, membro dei servizi segreti russi e inconsapevole pedina.\nNel frattempo, a Londra, M riferisce a Bond che la Romanova \u00e8 intenzionata a disertare e fornire il suo supporto per il furto del \"Lektor\", strumento da molti anni desiderato dall'MI6 e dalla CIA, ma che sar\u00e0 disposta all'azione solo assieme a Bond, di cui aveva trovato una fotografia in un dossier. L'agente vola dunque a Istanbul dove prende contatti con il diplomatico Ali Kerim Bey: dopo che l'ufficio di quest'ultimo viene fatto esplodere in un attentato, i due, spiando all'interno del consolato russo, notano la presenza dell'assassino bulgaro Krilencu. La sera stessa, recatisi in un accampamento zingaro, sono attaccati dai suoi uomini, che feriscono al braccio Kerim e per poco non uccidono Bond, salvato grazie all'intervento di Grant. La notte successiva Kerim si vendica e uccide il bulgaro per mezzo del fucile di Bond; al rientro in albergo 007 trova nel suo letto la Romanova e, entrambi inconsapevoli di essere spiati e filmati da Grant e dalla Klebb, trascorrono un'intensa notte d'amore.\nJames e Tatiana stabiliscono di incontrarsi il giorno seguente a Hagia Sophia per potersi scambiare la pianta dell'edificio del consolato russo, ma vengono intercettati dall'uomo che aveva gi\u00e0 pedinato Bond il giorno del suo arrivo in Turchia e che ora cerca di impedire lo scambio; senza farsi vedere dai due, tuttavia, Grant interviene uccidendolo. Ottenuta la pianta del consolato russo, Bond e Kerim studiano l'edificio e organizzano il furto del \"Lektor\"; terminata l'azione con successo Bond, Kerim e la Romanova prendono l'Orient Express e si danno alla fuga sotto falsa identit\u00e0 in direzione di Trieste. Sul treno compare di nuovo Grant, che uccide Kerim insieme all'ufficiale di sicurezza russo Benz (che era stato precedentemente catturato da Kerim e Bond e tenuto prigioniero dallo stesso Kerim in uno scompartimento del treno) e inscena un tranello: mistifica le loro morti riconducendole ad una accidentale colluttazione.\nQuando il treno giunge a Zagabria, Grant avvicina Bond fingendo di essere il signor Nash, un agente britannico condotto sul treno per aiutarlo a superare la frontiera insieme al \"Lektor\". Dopo che la Romanova viene narcotizzata da Grant nel corso della cena, Bond \u00e8 messo alle strette; Grant svela la sua vera identit\u00e0 e spiega definitivamente come la SPECTRE sia riuscita a mettere russi contro britannici ribadendo quanto la Romanova fosse all'oscuro del proprio ruolo. Infine, per mezzo del filmato della notte d'amore in suo possesso, minaccia di farli morire e di far apparire il tutto un caso di omicidio-suicidio tra due agenti segreti nemici. Bond riesce tuttavia ad indurlo ad aprire la sua valigetta datagli da Q, facendo cos\u00ec esplodere una bomba fumogena contenuta al suo interno; scoppia cos\u00ec una lotta violenta: pugnalato a un braccio e strangolato con il cavo sottile e resistentissimo del suo orologio da polso, Grant muore.\nAll'alba, prima di giungere al confine italiano, Bond e la Romanova scendono dal treno, fermato grazie a un furgone di agenti nemici che, simulando un guasto, l'avevano parcheggiato sulle rotaie di un passaggio a livello in modo da fornire supporto a terra a Grant. Insieme alla Romanova, Bond distrugge un elicottero che li inseguiva e poco dopo pure una piccola flotta di barche nemiche. I due giungono a Venezia mentre numero uno della SPECTRE, insoddisfatto, convoca Kronsteen e la Klebb e, dopo averli duramente rimproverati, fa uccidere lo scacchista e concede alla Klebb un'ultima opportunit\u00e0 di uccidere 007 e recuperare il decodificatore. Bond e la Romanova si sono stabiliti in un albergo a Venezia e vengono aggrediti dalla Klebb che, travestita da cameriera ai piani, cerca di rubare il \"Lektor\" e uccidere 007. Tatiana, tuttavia, spara alla Klebb salvando cos\u00ec il suo amato, col quale infine distrugge il filmato e si lascia andare alla passione.\nProduzione.\nIn seguito al successo commerciale del film \"Agente 007 - Licenza di uccidere\" la United Artists accord\u00f2 la produzione del secondo film della serie. Il budget fu raddoppiato fino alla cifra di 2 milioni di dollari, cos\u00ec come lo stipendio di Sean Connery, che pass\u00f2 da a dollari. Fu l'ultimo film visto da John F. Kennedy \u2013 che si era gi\u00e0 espresso in giudizi molto positivi nei confronti dell'omonimo romanzo di Fleming, inserendolo nella lista dei suoi dieci preferiti\u00a0\u2013 prima di partire per Dallas il 20 novembre 1963.\nLa maggior parte di quelli che presero parte al primo film, tornarono anche nel secondo, eccetto Ken Adam\u00a0\u2013 che lavor\u00f2 nel \"\" e fu rimpiazzato da Syd Cain\u00a0\u2013 e Bob Simmons\u00a0\u2013 indisponibile e sostituito da Peter Perkins. Inoltre, il film introdusse vari elementi che diventeranno un marchio di fabbrica della serie di James Bond: la scena prima dei titoli di inizio, il personaggio di Blofeld (chiamato qui \"Numero uno\"), le armi segrete di Bond, la scena con l'elicottero, una canzone come colonna sonora.\nSceneggiatura.\nIl romanzo di Ian Fleming \u00e8 un thriller ambientato nel periodo della guerra fredda, tuttavia i produttori decisero di descrivere unicamente la SPECTRE tralasciando la sovietica SMERSH (nel romanzo, infatti, sia la Klebb sia Grant sono al servizio dell'organizzazione russa), per non inciampare in controversie politiche, evitando di focalizzare la Russia come nemico.\nIl primo sceneggiatore fu Len Deighton, presto sostituito per l'inconsistenza del suo lavoro; furono cos\u00ec assunti Johanna Harwood e Richard Maibaum, che introdussero alcune modifiche rispetto al romanzo: il personaggio di Grant appare gi\u00e0 all'inizio del film, prima che la scena si sposti a Istanbul; inoltre, \u00e8 lui l'autore dell'omicidio nella basilica di Santa Sofia, quando invece nel romanzo \u00e8 Bond. Infine furono aggiunte le scene dell'elicottero e del motoscafo, non presenti nel romanzo, e lo scontro finale con Rosa Klebb fu spostato da Parigi a Venezia.\nCast.\nNonostante nei titoli di coda il personaggio di Ernst Stavro Blofeld sia contrassegnato da un punto interrogativo, l'attore che lo interpret\u00f2 fu Anthony Dawson, il Professor Dent in \"Agente 007 - Licenza di uccidere\", doppiato dall'attore austriaco Eric Pohlmann. Peter Burton era indisponibile per il ruolo di Q e lo sostitu\u00ec Desmond Llewelyn, molto appassionato alla serie. Tuttavia, il suo nome non comparve nei titoli a inizio film, ma solo in coda.\nMolte attrici furono prese in considerazione per il ruolo di Tatiana; tra queste Sylva Koscina, Virna Lisi, Annette Vadim e Tania Mallet, ma si prefer\u00ec Daniela Bianchi, giovane aspirante al titolo di Miss Universo nel 1960. La Bianchi cominci\u00f2 a prendere lezioni di inglese per interpretare il ruolo, ma la sua pronuncia inglese non risult\u00f2 credibile e fu doppiata. Come provino fu usata la scena in cui Bond trova la Bianchi nel suo letto d'albergo, scena che poi divent\u00f2 tradizionale per selezionare i futuri James Bond e le future bond girl.\nPer il ruolo di Rosa Klebb fu considerata Katina Paxinou, che per\u00f2 non era disponibile. Cos\u00ec Terence Young scelse Lotte Lenya dopo aver ascoltato uno dei suoi dischi. Per la parte di Red Grant fu scelto Robert Shaw. Per il ruolo di Kroonsteen il regista cercava un attore riconoscibile per i suoi tratti somatici, in modo tale che il pubblico potesse ricordare anche i personaggi minori; e cos\u00ec fu scelto Vladek Sheybal. Per i ruoli di Vida e Zora (le due zingare gelose, in lotta per la conquista dello stesso uomo) furono fatti molti provini e vinsero Aliza Gur e Martine Beswick, che impiegarono sei settimane, sotto l'ausilio di Peter Perkins, a imparare le movenze della scena del combattimento. Per il ruolo di Kerim John Ford sugger\u00ec Pedro Armend\u00e1riz, al quale, durante le riprese a Istanbul, fu purtroppo diagnosticato un cancro incurabile. Riusc\u00ec a portare a termine il lavoro in Turchia; continu\u00f2 a lavorare il pi\u00f9 possibile, ma fu costretto ugualmente a lasciare il set: Terence Young modific\u00f2 la scaletta delle riprese e giunse addirittura a sostituirsi all'attore in alcune scene in cui quest'ultimo era inquadrato di spalle. Armend\u00e1riz riusc\u00ec a recitare grazie a massicce dosi di morfina e terminate le riprese si tolse la vita in un ospedale di Los Angeles. Suo figlio, Pedro Armend\u00e1riz Jr., compare in un cameo in \"007 - Vendetta privata\" (1989).\nNel 1958 si pens\u00f2 ad Alfred Hitchcock per girare il film, con Cary Grant nel ruolo di 007 e un eventuale ritorno di Grace Kelly come protagonista femminile; ma l'idea fu accantonata dopo il clamoroso insuccesso del film \"La donna che visse due volte\".\nRiprese.\nGran parte delle riprese, iniziate il 1\u00ba aprile 1963 ai Pinewood Studios, si svolsero poi dopo tre settimane principalmente a Istanbul, in alcuni dei suoi luoghi pi\u00f9 significativi: Hagia Sophia, la cisterna della Basilica, il Grande Bazar e la stazione di Sirkeci, quest'ultima usata anche come \"location\" per le stazioni di Belgrado e Zagabria. Invece le scene ambientate nella sede londinese della MI6, alla SPECTRE, nell'albergo di Venezia e nell'Orient Express furono girate negli studi Pinewood. Le sequenze della fuga furono filmate tra Scozia e Svizzera, mentre la scena finale non fu realmente ripresa a Venezia: Bond e Tatiana Romanova sono filmati davanti a uno schermo che raffigura il bacino San Marco, per risparmiare sul \"budget\". La scena della colluttazione, ambientata in una camera d'albergo, considerato il panorama sull'isola di San Giorgio Maggiore che si scorge dalla finestra, non fu girata all'interno dell'hotel Danieli Excelsior: il panorama \u00e8 visibilmente proiettato su uno schermo davanti al quale gli attori se le danno di santa ragione. Il regista aveva poi l'intenzione di girare l'episodio del campo zingaro in un vero campo presso il palazzo di Topkap\u0131, ma infine prefer\u00ec riprodurlo a Pinewood. La scena con i topi (immediatamente successiva al furto del \"Lektor\") fu girata in Spagna, dal momento che la legislazione inglese non consentiva questo tipo di riprese.\nCitazioni e riferimenti.\nNella scena in cui Krilencu tenta la fuga, uscendo dalla bocca del volto di Anita Ekberg dipinto sull'enorme cartellone, questo riproduce la locandina del film \"Call Me Bwana\" (1963), l'unica opera della EON Productions non avente per soggetto 007; nel romanzo di Ian Fleming, invece, era affissa la locandina di \"Niagara\" (1953) con l'immagine di Marilyn Monroe.\nVideogioco.\nDal film \u00e8 stato tratto nel 2005 un videogioco omonimo, \"Dalla Russia con amore\"."}
{"id": "248535", "revid": "1632387", "url": "https://it.wikipedia.org/wiki?curid=248535", "title": "Agente 007 - Missione Goldfinger", "text": "Agente 007 - Missione Goldfinger (\"Goldfinger\") \u00e8 un film del 1964 diretto da Guy Hamilton.\n\u00c8 il terzo della serie ufficiale di James Bond nonch\u00e9 il primo a vincere un Oscar (nel 1965 per i migliori effetti sonori a Norman Wanstall).\nLa colonna sonora cantata da Shirley Bassey, comprendente la celeberrima \"Goldfinger\", raggiunse la prima posizione nella Billboard 200 per tre settimane.\nTrama.\nJames Bond si trova ad affrontare il multimilionario Auric Goldfinger, intenzionato a rendere inutilizzabile la riserva aurea degli Stati Uniti conservata a Fort Knox con una bomba al cobalto per scombussolare il mercato dell'oro e di conseguenza far aumentare spropositatamente il valore di quello in suo possesso.\nDurante la missione, Bond vedr\u00e0 morire le due sorelle Masterson. La prima, Jill, inizialmente collaboratrice del multimilionario, verr\u00e0 uccisa per averlo tradito (un tirapiedi di Goldfinger le colorer\u00e0 la pelle di vernice d'oro, facendola cos\u00ec morire per soffocamento); la seconda, Tilly, che, nel tentativo di vendicare la sorella, verr\u00e0 uccisa da Oddjob, il massiccio assistente coreano di Goldfinger, muto e armato di un cappello a bombetta dalla lama affilatissima che lancia come un frisbee.\nNel tentativo di smascherare il piano del perfido magnate, Bond si trover\u00e0 pi\u00f9 volte a dover affrontare numerosi pericoli, tra cui anche ripetuti scontri con Oddjob. Per realizzare il suo piano, Goldfinger si \u00e8 alleato con alcuni malavitosi, che egli per\u00f2 uccider\u00e0 quando non gli serviranno pi\u00f9.\nGrazie all'aiuto dell'amico Felix Leiter e di Pussy Galore, pilota pentita di Goldfinger, Bond riesce a fermare il suo nemico disinnescando la bomba. Anche dopo essere stato costretto alla fuga, Goldfinger tenta di vendicarsi di Bond ma verr\u00e0 risucchiato fuori dopo aver sparato e frantumato un obl\u00f2 dell'aereo in cui viaggiavano insieme. James pu\u00f2 consolarsi tra le braccia di Pussy.\nProduzione.\nIan Fleming, lo scrittore e creatore del personaggio di James Bond, mor\u00ec il 12 agosto 1964, poco prima dell'uscita del film.\nPer la scena pi\u00f9 famosa del film (quella dove Jill Masterson viene ricoperta d'oro), l'attrice Shirley Eaton dovette sottoporsi a ore di trucco venendo ricoperta quasi completamente di vernice dorata. Subito dopo l'uscita della pellicola circol\u00f2 una leggenda metropolitana secondo la quale Eaton sarebbe realmente morta a causa della vernice durante la lavorazione del film, notizia assolutamente falsa.\nCast.\nQuando Albert R. Broccoli vide per la prima volta Gert Fr\u00f6be, lo giudic\u00f2 subito perfetto per la parte di Auric Goldfinger. Malgrado l'attore non sapesse recitare in inglese, il suo successo personale come nemico di 007 fu tale che i produttori prenderanno in considerazione la possibilit\u00e0 di utilizzare un fratello gemello del personaggio, sempre interpretato dallo stesso Fr\u00f6be, come avversario di James Bond nel film \"Agente 007 - Una cascata di diamanti\" (1971). Alla fine l'idea venne abbandonata, e il villain di quell'episodio sar\u00e0 invece Ernst Stavro Blofeld, il capo supremo della SPECTRE.\nLa star femminile del film \u00e8 Honor Blackman nel ruolo di Pussy Galore. Per lungo tempo l'attrice, che all'epoca delle riprese aveva trentasette anni, ha vantato il primato di Bond girl pi\u00f9 anziana di tutta la serie, record per\u00f2 superato nel 2015 dall'allora cinquantunenne Monica Bellucci in \"Spectre\".\nPer la parte di Oddjob (che in inglese significa \"lavoro sporco\"), il forzuto maggiordomo-killer al servizio di Goldfinger, fu scelto Harold Sakata, meglio noto sui ring del wrestling come \"Tosh Togo\". Sakata, atleta di centotrenta chili, durante il provino stup\u00ec tutti spaccando tavolette di legno a suon di pugni e calci. Connery raccont\u00f2 che quando Sakata doveva stenderlo con un colpo di karate lo mise veramente KO.\nL'agente della CIA Felix Leiter \u00e8 interpretato da Cec Linder. Da qui in avanti il personaggio cambier\u00e0 volto praticamente a ogni apparizione.\nColonna sonora.\nIl motivo conduttore del film, la canzone \"Goldfinger\", composta da John Barry, con parole di Anthony Newley e Leslie Bricusse, \u00e8 cantata da Shirley Bassey.\nAccoglienza.\nIncassi.\nIl film \u00e8, considerando l'inflazione, uno degli incassi pi\u00f9 grandi della serie, superando il miliardo di dollari e arrivando al terzo posto nel Franchise. Inoltre con 31 milioni di euro al botteghino (rivalutando il valore monetario della lira) \u00e8 il 7\u00ba maggior incasso di sempre in Italia, ove fu il pi\u00f9 grande successo del 1964.\nCritica.\nIl film viene generalmente considerato, sia dai fan che dalla critica, come uno dei migliori della serie. Fu la pellicola che consacr\u00f2 definitivamente la bond-mania. \"Agente 007 - Licenza di uccidere\" e \"A 007, dalla Russia con amore\" erano stati buoni successi di pubblico, ma non avevano smosso le folle o i critici; \"Agente 007 - Missione Goldfinger\" invece, grazie a un ritmo pi\u00f9 serrato rispetto ai primi film e alla miscela vorticosa di bond-girl (qui ben tre), gadget tecnologici (debutta ufficialmente la \"superaccessoriata\" Aston Martin DB5) e tocchi di umorismo (il timer che si ferma a \"007\" secondi) consacr\u00f2 definitivamente Sean Connery come star e la \"formula-bond\" ad archetipo del cinema d'azione degli anni sessanta.\nRiconoscimenti.\nNel 1999 il British Film Institute l'ha inserito al 70\u00ba posto della lista dei migliori cento film britannici del XX secolo."}
{"id": "248537", "revid": "767487", "url": "https://it.wikipedia.org/wiki?curid=248537", "title": "Agente 007 - Si vive solo due volte", "text": "Agente 007 - Si vive solo due volte (\"You Only Live Twice\") \u00e8 un film del 1967 diretto da Lewis Gilbert che si ispira liberamente al romanzo \"Si vive solo due volte\" di Ian Fleming, riprendendone il titolo, il nome di alcuni personaggi e l'ambientazione.\n\u00c8 il quinto film della serie ufficiale di film avente per protagonista l'agente segreto James Bond.\nTrama.\nUna capsula spaziale americana e una sovietica scompaiono misteriosamente durante una missione. Americani e sovietici si accusano a vicenda, fino ad arrivare all'orlo di una guerra. La base britannica di Singapore ha rilevato un oggetto volante non identificato che atterra in un luogo imprecisato del Giappone. James Bond viene mandato a Tokyo per incontrare Tanaka (capo dei servizi segreti giapponesi), e insieme a lui indagare sull'accaduto. Si scoprir\u00e0 poi che a catturare le capsule e a volere la guerra \u00e8 Blofeld, che mettendo in pericolo le gi\u00e0 difficili relazioni tra Urss e Stati Uniti (siamo nel pieno della guerra fredda), vedrebbe la sua Spectre dominare il mondo. Bond, travestito da cosmonauta riesce a infiltrarsi nel nascondiglio di Blofeld, situato nel cratere di un vulcano spento e a sventare il suo piano prima che scoppi la guerra.\nInterpreti.\nIl motivo conduttore del film \"You Only Live Twice\", composto da John Barry con parole di Leslie Bricusse, \u00e8 cantato da Nancy Sinatra, e la melodia accompagna diversi momenti del film. Quest'ultima \u00e8 stata in seguito ripresa da Robbie Williams per il suo singolo \"Millennium\" del 1998.\nProduzione.\nLa sceneggiatura del film, le cui riprese sono iniziate il 4 luglio 1966, \u00e8 stata scritta da Roald Dahl, famoso scrittore britannico.\nLa Toyota 2000GT Cabriolet che compare nel film fu costruita in due soli esemplari apposta per la produzione, perch\u00e9 Sean Connery a causa della sua altezza aveva difficolt\u00e0 a muoversi nella 2000GT Coup\u00e9 che inizialmente era stato previsto venisse usata; inoltre, un'auto scoperta facilitava le riprese dall'interno dell'abitacolo. Il modello fu assemblato in tutta fretta partendo dalla Coup\u00e9, e la capote ripiegata che sfoggia \u00e8 in realt\u00e0 finta.\nIn procinto di rientrare dal Giappone in Inghilterra, la troupe si ferm\u00f2 a visionare un filmato sui ninja, che avranno un ruolo importante nel film, col risultato di perdere l'aereo, scampando cos\u00ec miracolosamente ad un incidente dal quale non sarebbe rimasto alcun superstite."}
{"id": "248540", "revid": "1460200", "url": "https://it.wikipedia.org/wiki?curid=248540", "title": "Agente 007 - Al servizio segreto di Sua Maest\u00e0", "text": "Agente 007 - Al servizio segreto di Sua Maest\u00e0 (\"On Her Majesty's Secret Service\") \u00e8 un film del 1969 diretto da Peter Hunt.\nSi tratta del sesto film della saga di James Bond. Tratto dall'omonimo romanzo di Ian Fleming, \u00e8 interpretato da George Lazenby, Diana Rigg, Telly Savalas e Gabriele Ferzetti. \u00c8 il primo episodio senza la partecipazione di Sean Connery.\nNonostante i buoni incassi e la discreta prova di Lazenby, il nuovo protagonista non volle onorare il suo impegno a partecipare a ulteriori film e quindi i produttori si adoperarono per far tornare Connery nell'episodio successivo, \"Agente 007 - Una cascata di diamanti\". Questo fu inoltre l'unico 007 diretto da Hunt, che aveva gi\u00e0 lavorato nella serie come montatore e regista della seconda unit\u00e0.\nTrama.\nJames Bond insegue la bella contessa Tracy Di Vicenzo e la salva dal suicidio, ma viene aggredito da alcuni scagnozzi del padre della ragazza, Draco, capo dell'organizzazione criminale Unione Corsa. Bond incomincia a interessarsi alla donna salvandola anche al casin\u00f2, quando Tracy perde una forte somma che non pu\u00f2 pagare; per ringraziarlo la donna invita 007 nella sua stanza, dove tuttavia un sicario tenta di aggredire nuovamente la spia. Dopo averlo sconfitto, Bond cerca Tracy e la trova nella sua stanza con in mano una pistola; 007 la disarma e le chiede chi sia l'uomo nella sua stanza, domanda alla quale la donna per\u00f2 non sa rispondere. Passata la notte insieme, la mattina dopo Bond si accorge che Tracy \u00e8 andata via lasciando nel comodino delle fiche equivalenti al suo debito, ma gli ha sottratto la pistola.\nQuando 007 lascia l'hotel, viene rapito dagli uomini di Draco e portato a casa sua: l\u00ec il boss dell'Unione Corsa gli propone un milione di sterline se si prender\u00e0 cura della donna e la porter\u00e0 all'altare; 007 accetta solo se Draco lo aiuter\u00e0 a rintracciare Ernst Stavro Blofeld, il diabolico capo della SPECTRE sparito da qualche tempo. Bond torna quindi agli uffici dell'MI6, dove apprende che il caso Blofeld gli \u00e8 stato tolto: chiede quindi a Miss Moneypenny di mandare a M una lettera di dimissioni ma la segretaria, per farlo restare, astutamente suggerisce a M di concedergli una licenza di due settimane.\n007 va dunque in Portogallo per la festa di compleanno di Draco con l'intenzione di riavvicinare Tracy: alla festa quest'ultima scopre l'accordo fatto fra Bond e suo padre e lo obbliga a rivelarglielo; Draco rivela quindi a Bond che Blofeld si trova da qualche parte in Svizzera, mentre fra Bond e Tracy nasce un sentimento. I due innamorati, insieme a Draco, si recano a Berna dove 007 indaga sulle connessioni fra Blofeld e un avvocato locale scoprendo che Blofeld ambisce, secondo una richiesta fatta all'Istituto araldico di Londra, al titolo di Conte di Bleauchamp. Il suo corrispondente dell'Istituto \u00e8 il genealogista Sir Hilary Bray, di cui 007 prende il posto per infiltrarsi a Piz Gloria, la base del nemico situata sulle Alpi Svizzere.\nIl Piz Gloria \u00e8 in realt\u00e0 una clinica dove Blofeld si spaccia per dottore e come pazienti ci sono delle ragazze affette da allergia: l'obiettivo del capo della SPECTRE \u00e8 quello di sfruttarle per creare un morbo micidiale e ricattare con esso le potenze del mondo. Irma Bunt, l'infida segretaria di Blofeld, non tarda a scoprire la vera identit\u00e0 di Sir Bray che altri non \u00e8 se non James Bond. La spia britannica \u00e8 costretta a fuggire di notte sugli sci e, giunta al villaggio sottostante, ritrova Tracy, che ha avuto l'informazione dal padre e che lo aiuta a seminare gli inseguitori in mezzo a una tormenta di neve. Impossibilitati a proseguire, i due si nascondono in una baita dove Bond fa la sua proposta di matrimonio alla contessa, che accetta; il mattino dopo Blofeld provoca una valanga e cattura Tracy credendo di aver ucciso Bond.\nMentre Bond torna a Londra, Blofeld compie il suo ricatto: M ordina a 007 di non agire, avendo ricevuto ordini superiori, di matrice politica, in tal senso, ma Bond coinvolge Draco e alcuni suoi uomini e con un'audace incursione in elicottero assalta la base di Blofeld. Il capo della SPECTRE vede fallire il suo piano e si d\u00e0 alla fuga, inseguito da 007. Nel corso della colluttazione Bond fa sbattere Blofeld contro un ramo di un albero e l'impatto apparentemente lo uccide; l'agente, invece, riesce a salvarsi.\nSi celebra dunque il matrimonio di Bond e Tracy in Portogallo, ma mentre sono in viaggio a bordo dell'Aston Martin DBS per la luna di miele 007 si ferma a togliere i fiori dall'auto quando una Mercedes-Benz 600 li raggiunge. A bordo ci sono Blofeld alla guida e Irma Bunt, che spara contro l'auto ferendo a morte Tracy. Bond non pu\u00f2 far niente se non piangere l'amata in un ultimo abbraccio.\nProduzione.\n\"Agente 007 - Al servizio segreto di Sua Maest\u00e0\" doveva inizialmente seguire \"\" prima di \"Agente 007 - Si vive solo due volte\" seguendo la successione della storia dei romanzi originali che vedono Bond, dopo l'assassinio della moglie, fingersi morto per scovare Blofeld in Giappone.\nNel 1967, dopo cinque film consecutivi della serie, Sean Connery annunci\u00f2 di non voler pi\u00f9 interpretare la parte di James Bond. Come avrebbe confessato alla regina Elisabetta II alla prima di \"Si vive solo due volte\" nelle cui locandine campeggiava impietosa la tagline \"Sean Connery \u00e8 James Bond\" per distinguerlo dai numerosi tentativi d'imitazione usciti nel frattempo, Sean Connery non riesce pi\u00f9 a convivere con il mito di 007: l'unico film che aveva potuto interpretare negli ultimi due film fino allora usciti era stato soltanto \"Una splendida canaglia\" nel 1966, a cui si aggiunge la parte recitata di \"Pierino e il lupo\" di Prokofiev, notevole prova d'attore incisa per la Decca Records.L'atmosfera tra Connery da una parte e la Eon Productions e i produttori dall'altra diventa satura; in particolare in Giappone la pressione dei fan mette a dura prova la sua pazienza tanto che, secondo quanto rifer\u00ec Desmond Llewelyn, durante la permanenza a Tokyo non riusciva nemmeno ad andare al bagno senza che qualcuno cercasse di seguirlo. A una conferenza stampa Connery, presentatosi senza parrucchino e vestito in modo dimesso, si sent\u00ec domandare da un giornalista: \u00ab\u00c8 cos\u00ec che si veste James Bond?\u00bb rispose: \u00abIo non sono James Bond, sono Sean Connery\u00bb. Come unica soluzione, Connery abbandona il ruolo per dedicarsi al teatro.\nAl suo posto il produttore Albert Broccoli scelse Timothy Dalton, ma l'attore che avrebbe poi interpretato 007 in due film alla fine degli anni 1980 declin\u00f2 l'offerta poich\u00e9 troppo giovane. Harry Saltzman consider\u00f2 invece Roger Moore, che per\u00f2 era impegnato nelle riprese della serie tv \"Il santo\". Dopo averlo visto in \"My Fair Lady\", Saltzman aveva preso in considerazione anche Jeremy Brett. La scelta finale fu quella di George Lazenby, un fotomodello australiano ancora sconosciuto al grande pubblico, dopo che l'attore ebbe un incontro di fortuna con Broccoli. Per Lazenby incominci\u00f2 un breve periodo di fama, in cui cerc\u00f2 di imitare nello stile il suo predecessore Connery, tuttavia con scarso successo e apprezzamento da parte di critica e pubblico, tanto da cominciare ad assumere un comportamento indisciplinato, mettendo a dura prova la pazienza di Cubby Broccoli: si assenta da un party organizzato dalla moglie di questi, Dana, va a sciare di nascosto e in Portogallo si diverte a inseguire a cavallo Bernard Lee, facendolo cadere terrorizzato in un roseto ferendosi a una gamba.\nPer l'adattamento cinematografico i produttori raccomandarono allo sceneggiatore Richard Maibaum di restare il pi\u00f9 fedele possibile al racconto originale di Ian Fleming. Per risolvere il problema del cambio del volto, sia di Bond sia di Blofeld stavolta interpretato da Telly Savalas, si pens\u00f2 a un intervento di chirurgia plastica. Infatti i due personaggi si erano gi\u00e0 incontrati nel film precedente e risultava impossibile che 007 non venisse riconosciuto dal capo della SPECTRE.\nLe riprese ebbero inizio nel Cantone di Berna, Svizzera, al Piz Gloria, il 21 ottobre 1968 e terminarono in Portogallo nel maggio 1969.\nAlcune fonti riportano che il film fosse stato un flop al botteghino. Fu invece un notevole successo, secondo solo a \"Butch Cassidy\". Infatti incass\u00f2 dollari in tutto il mondo, 24 milioni in meno rispetto al film precedente, comunque pi\u00f9 di quanto alcuni degli episodi successivi interpretati da Roger Moore avrebbero incassato. Inoltre la critica cinematografica ha compiuto uno dei pi\u00f9 grandi atti di ammenda passando dal considerarlo un flop al considerarlo il capolavoro della serie bondiana.\nMentre nel film precedente era continuamente ribadito nella locandina e nei trailer lo slogan \"Sean Connery \u00e8 James Bond\", quasi per contrastare le numerose imitazioni, in \"Al servizio segreto di Sua Maest\u00e0\" il nome di Lazenby fu sminuito apparendo soltanto dopo il titolo del film, quasi come se i produttori volessero attirare il pubblico in una \"trappola\": gli spettatori sarebbero entrati in sala senza sapere che Connery era stato sostituito. Infatti nonostante 007 compaia fin dalla prima scena della pellicola inizialmente viene inquadrato sempre di spalle o in ombra, in questo modo il volto di Lazenby non viene mostrato subito ma circa dopo cinque minuti dall'inizio del film.\nColonna sonora.\nLa colonna sonora della pellicola fu composta, arrangiata e condotta da John Barry, al suo quinto film della serie.\nIl tema principale \"On Her Majesty's Secret Service\" \u00e8 usato al posto del classico \"James Bond Theme\" composto da Monty Norman nelle scene d'azione della seconda parte del film, come ad esempio la fuga da Piz Gloria. Il tema principale di James Bond viene comunque utilizzato; in particolare si pu\u00f2 sentire l'arrangiamento originale scritto per \"Agente 007 - Licenza di uccidere\" durante l'assalto a Piz Gloria.\nUn'altra celebre canzone tratta dal film fu \"We Have All the Time in the World\" che riprende l'ultima frase pronunciata da Bond alla fine proprio come nel romanzo di Ian Fleming, interpretata da Louis Armstrong, e nel film accompagna la tenera relazione tra James e Tracy.\nTracce.\nNel 2003 fu lanciata un'altra edizione del disco con nove tracce aggiunte:\nEdizione italiana.\nIn occasione della pubblicazione del DVD alcune brevi battute del film sono state doppiate per la prima volta perch\u00e9 originariamente tagliate per la versione distribuita in Italia. Nei contratti delle sale italiane i film non potevano superare una certa lunghezza. In questi passaggi la voce di 007 (George Lazenby) \u00e8 di Mario Cordova, quella di Gabriele Ferzetti \u00e8 di Alvise Battain, mentre quella di Blofeld (Telly Savalas) \u00e8 di Gianni Giuliano.\nAuto e gadget.\nNel film vengono impiegati relativamente pochi gadget, nonostante si apra proprio con una scena in cui Q presenta ad M la sua ultima invenzione: una lanugine radioattiva usata per tracciare individui in tutto il Mondo.\nL'auto di James Bond \u00e8 una Aston Martin DBS che viene vista quattro volte. La prima volta all'inizio del film, al di fuori dell'albergo di James Bond, prima della gioielleria e l'ultima volta alla fine del film. La vettura non ha \"extra\", ma solo un fucile da cecchino pieghevole, che \u00e8 alloggiato nel vano portaoggetti.\nNello studio legale James Bond usa uno scassinatore di casseforti. Questo piccolo dispositivo \u00e8 costituito da un cavo e da una maniglia e pu\u00f2 determinare la combinazione. Inoltre l'unit\u00e0 dispone di una delle prime fotocopiatrici Olivetti.\nIn un'altra scena Bond arriva con un'elettromotrice a scartamento ridotto a cremagliera ABDeh 4/4 I (costruita nel 1949, serie 302-303) della Berner Oberland-Bahnen (BOB) nell'Oberland Bernese in Lauterbrunnen.\nVerso la fine del film Bond fotografa la mappa dei luoghi delle \"Angel of Death\", con una Minox B 8x11 in miniatura."}
{"id": "248543", "revid": "767487", "url": "https://it.wikipedia.org/wiki?curid=248543", "title": "Agente 007 - Vivi e lascia morire", "text": "Agente 007 - Vivi e lascia morire (\"Live and Let Die\") \u00e8 un film del 1973 diretto da Guy Hamilton: \u00e8 l'ottavo film ufficiale della serie di James Bond, il primo dei sette che vedono Roger Moore nei panni dell'agente inglese.\nLa colonna sonora \u00e8 di George Martin, ex produttore dei Beatles, mentre lo stesso Paul McCartney, voce e compositore degli sciolti Beatles canta i titoli di testa \"Live and Let Die\" con i suoi Wings.\nTrama.\nTre agenti dell'MI6 vengono uccisi in circostanze misteriose entro 24 ore nella sede delle Nazioni Unite a New York City, New Orleans e nella piccola nazione caraibica di San Monique, mentre monitorano le operazioni del dittatore dell'isola, il dottor Kananga. James Bond, l'agente 007, viene inviato a New York per indagare. Kananga \u00e8 anch'egli a New York, in visita alle Nazioni Unite. Dopo l'arrivo di Bond, il suo autista viene ucciso da Whisper, uno degli uomini di Kananga, mentre porta Bond da Felix Leiter della CIA. Bond, a sua volta, esce illeso nel conseguente incidente automobilistico.\nLa targa dell'assassino porta Bond ad Harlem dove incontra Mr. Big, un boss della mafia che gestisce una catena di ristoranti in tutti gli Stati Uniti, ma lui e la CIA non capiscono perch\u00e9 il gangster nero pi\u00f9 potente di New York lavori con un non importante capo dell'isola. Bond incontra Solitaire, una bellissima cartomante che ha il potere della veggenza e pu\u00f2 vedere sia il futuro che gli eventi remoti nel presente. Mr. Big chiede che i suoi scagnozzi uccidano Bond, ma Bond li sopraff\u00e0 e fugge con l'aiuto dell'agente della CIA Strutter. Bond vola a San Monique, dove incontra Rosie Carver, un agente della CIA locale. Si incontrano con l'alleato di Bond, Quarrel Jr., che li porta in barca vicino alla casa di Solitaire. Quando Bond sospetta che Rosie sia una spia di Kananga, Rosie cerca di scappare ma viene uccisa a distanza da Kananga. Bond usa quindi un mazzo di carte dei tarocchi che mostrano solo \"Gli amanti\" per ingannare Solitaire facendogli credere che il destino \u00e8 destinato a loro; Bond poi la seduce. Avendo perso la verginit\u00e0 e quindi la sua capacit\u00e0 di predire il futuro, Solitaire realizza che sar\u00e0 stata uccisa da Kananga e, quindi, accetta di collaborare con Bond.\nBond fugge con Solitaire e vola a New Orleans dove viene catturato da Mr. Big che si rivela essere Kananga, produttore di eroina che protegge i campi di papaveri sfruttando la paura dei locali di San Monique nei confronti del sacerdote voodoo Baron Samedi. Come Mr. Big, Kananga prevede di distribuire l'eroina gratuitamente nei suoi ristoranti per aumentare il numero dei tossicodipendenti, di mandare in bancarotta altri spacciatori con il suo omaggio e quindi addebitare prezzi elevati per la sua eroina per capitalizzare l'enorme dipendenza dalla droga che ha coltivato.\nArrabbiato con lei per aver fatto sesso con Bond e per il fatto che la sua capacit\u00e0 di leggere i tarocchi ora \u00e8 svanita, Kananga consegna Solitaire al barone Samedi per essere sacrificata. Gli scagnozzi di Kananga, Tee Hee con un braccio solo e Adam con la giacca di tweed, lasciano Bond in balia dei coccodrilli nella sua fattoria nelle paludi della Louisiana. Bond si trae in salvo correndo sopra la schiena degli animali salvandosi. Dopo aver dato fuoco al laboratorio di droga, ruba un motoscafo e fugge, inseguito dagli uomini di Kananga sotto l'ordine di Adam, cos\u00ec come dallo sceriffo J.W. Pepper e dalla polizia di stato. La maggior parte degli inseguitori viene affondata o lasciata indietro, e Adam non sopravvive all'assalto di Bond.\nBond si reca a San Monique e posiziona esplosivi a tempo nei campi di papaveri. Salva Solitaire dal sacrificio voodoo e getta Samedi in una bara di serpenti velenosi. Bond e Solitaire scappano nel covo sotterraneo di Kananga che li cattura entrambi e procede ad abbassarli in una vasca per gli squali. Tuttavia, Bond fugge e costringe Kananga a ingoiare una pallottola di gas compresso usata nelle pistole anti squalo, facendo gonfiare ed esplodere il suo corpo.\nLeiter mette Bond e Solitaire su un treno che lascia il paese. Tee Hee si intrufola a bordo e tenta di uccidere Bond, ma Bond taglia i fili del suo braccio protesico e lo lancia fuori dal finestrino. Alla fine del film, si scopre che un Samedi che ride siede nella parte anteriore del treno.\nProduzione.\nLe musiche del film sono state create da George Martin, produttore dei Beatles.\nLa scena in cui Bond, inseguito dai criminali, salta con il motoscafo Glastron l'auto dello sceriffo ha richiesto l'utilizzo di diciassette imbarcazioni. La scena \u00e8 stata girata nelle paludi della Louisiana e il motoscafo, spinto da un motore \"Evinrude Starlite 135 HP\" compie un balzo di trenta metri che gli varr\u00e0 l'inserimento nel Guinness dei primati.\nIl film usc\u00ec durante il periodo di maggior successo del genere Blaxploitation e contiene numerosi riferimenti: dall'utilizzo di termini slang al vestiario e alle auto degli antagonisti.\nCuriosit\u00e0.\nNella scena iniziale Bond sta passando la notte con una ragazza che, nella versione originale in inglese del film, risulta essere un'agente segreta italiana, di nome Caruso, con cui Bond stava collaborando. Tuttavia, nella versione doppiata in italiano, il nome e la nazionalit\u00e0 della ragazza sono stati cambiati e risultano essere francesi."}
{"id": "248546", "revid": "2175", "url": "https://it.wikipedia.org/wiki?curid=248546", "title": "Rairies", "text": ""}
{"id": "248548", "revid": "2175", "url": "https://it.wikipedia.org/wiki?curid=248548", "title": "Renaudi\u00e8re", "text": ""}
{"id": "248549", "revid": "2175", "url": "https://it.wikipedia.org/wiki?curid=248549", "title": "Rosiers-sur-Loire", "text": ""}
{"id": "248550", "revid": "2175", "url": "https://it.wikipedia.org/wiki?curid=248550", "title": "Salle-de-Vihiers", "text": ""}
{"id": "248551", "revid": "7336", "url": "https://it.wikipedia.org/wiki?curid=248551", "title": "Unit\u00e0 di Scoville", "text": ""}
{"id": "248552", "revid": "2175", "url": "https://it.wikipedia.org/wiki?curid=248552", "title": "Salle-et-Chapelle-Aubry", "text": ""}
{"id": "248553", "revid": "2175", "url": "https://it.wikipedia.org/wiki?curid=248553", "title": "S\u00e9guini\u00e8re", "text": ""}
{"id": "248554", "revid": "767487", "url": "https://it.wikipedia.org/wiki?curid=248554", "title": "La spia che mi amava (film)", "text": "La spia che mi amava (\"The Spy Who Loved Me\") \u00e8 un film del 1977 diretto da Lewis Gilbert.\nSi tratta del decimo film della saga di James Bond,\nLa \"premi\u00e8re\" del film avvenne all'Odeon Theatre il 7 luglio 1977.\nLa prima televisiva nel Regno Unito fu domenica 28 marzo 1982 sul canale ITV, seguita da 22 milioni 90\u00a0000 spettatori, quinto ascolto televisivo di sempre.\nTrama.\nDue sommergibili nucleari, uno sovietico ed uno britannico, scompaiono nel nulla. 007, dopo essere sfuggito ad un attacco di una squadra del KGB, uccidendo il capo degli agenti, viene incaricato da M di trovare il responsabile di queste scomparse.\nA Mosca il generale Anatol Gogol, capo del KGB, incarica la bellissima Anya Amasova nome in codice \"Tripla X\", di fare lo stesso. I due agenti si incontrano al Cairo dove \u00e8 in vendita un microfilm che contiene i piani per un sistema avanzato di localizzazione dei sommergibili: dapprima rivali, decidono di unire le loro forze e viaggiano per l'Egitto assieme alla ricerca del microfilm, rubato dal feroce killer dai denti d'acciaio Squalo per conto del folle magnate scienziato Karl Stromberg.\nDurante il viaggio in treno per la Sardegna, dove si trova la base di Stromberg, Bond salva Anya dall'attacco di Squalo e la loro rivalit\u00e0 si tramuta in affetto. I due agenti visitano la base di Stromberg e apprendono della sua nuova misteriosa petroliera \"Liparus\". Squalo e altri uomini al servizio di Stromberg si mettono all'inseguimento di Anya e Bond, che tuttavia riescono a fuggire grazie alle abilit\u00e0 di guida di quest'ultimo e alla nuova auto fornitagli da Q, una Lotus Esprit dotata di meccanismi di autodifesa che si trasforma, all'occorrenza, in un sommergibile. Pi\u00f9 tardi Anya scopre che James Bond \u00e8 il responsabile dell'uccisione del suo fidanzato in Austria (all'inizio del film) e giura che una volta che la loro missione fosse conclusa lo uccider\u00e0.\nBond e Anya a bordo di un sottomarino americano esaminano la base subacquea di Stromberg \"Atlantis\" scoprendo che il sistema di localizzazione rubato \u00e8 in attivit\u00e0. Ad un tratto fa la sua comparsa la petroliera \"Liparus\" che cattura il sottomarino. Stromberg mette in atto il suo piano: il lancio simultaneo di missili nucleari dai due sottomarini britannico e sovietico catturati per distruggere Mosca e New York. Ci\u00f2 avrebbe innescato una guerra nucleare globale consentendo a Stromberg di fondare successivamente una nuova civilt\u00e0 sott'acqua. Subito dopo parte per \"Atlantis\" con Anya. Bond riesce a liberarsi insieme agli altri sommergibilisti prigionieri e, con il loro aiuto, prende il comando della \"Liparus\" e riprogramma i sottomarini affinch\u00e9 si distruggano a vicenda, risparmiando Mosca e New York. Dopodich\u00e9 Bond e gli altri uomini riescono a sfuggire all'affondamento della \"Liparus\" a bordo del sottomarino americano.\nPoco dopo al sottomarino viene ordinato di distruggere la base \"Atlantis\", ma James Bond intende prima salvare Anya. Arrivato a bordo affronta e uccide Stromberg, incontrando per\u00f2 nuovamente Squalo; grazie a un tranello Bond fa cadere quest'ultimo in una vasca con dentro un grande squalo tigre. Il killer riesce per\u00f2 ad uccidere l'animale ed a fuggire. Bond libera Anya ed entrambi fuggono in una capsula di salvataggio nel momento stesso in cui la base viene affondata.\nAnya ricorda a Bond la sua promessa di ucciderlo e gli punta la pistola, poi per\u00f2 ammette di averlo perdonato e i due si abbracciano. Una nave della Marina inglese recupera la capsula e, con grande costernazione dei superiori britannici e sovietici, i due agenti vengono sorpresi in un abbraccio intimo.\nProduzione.\nBroccoli, rimasto solo al timone della Eon, si vede a prendere in esame le varie alternative: La prima verte su una sceneggiatura commissionata da Saltzman per un eventuale trasposizione di \"Moonraker\", scritta da Gerry Anderson e Tony Barwick: Hugo Drax, anzich\u00e9 sulle bianche scogliere di Dover, aveva la sua base a bordo di una superpetroliera equipaggiata per il lancio di missili nucleari. di questa rimase solo l'idea della superpetroliera, le altre invece verranno reimpiegate per la nave stealth di \"Il domani non muore mai\"; \nA cimentarsi in una nuova sceneggiatura anche rinomati nomi come Stirling Silliphant, John Landis e anche Anthony Burgess, che sugger\u00ec l'idea del molo per sottomarini all'interno della petroliera.\nDa \"Si vive solo due volte\" si riprende invece l'idea della SPECTRE di mettere contro le superpotenze USA e URSS, appropriandosi di sommergibili anzich\u00e9 di capsule spaziali, essendo infatti intenzione di far riapparire Blofeld. Una variante a sorpresa \u00e8 data per\u00f2 dalla versione di Richard Maibaum, con le Brigate Rosse e un commando palestinese che occupano la base di Blofeld e assumono inaspettatamente il controllo della situazione: Bond, pensando di avere a che fare con la SPECTRE, chiede loro l'eventuale riscatto, ma rimane amaramente nel sapere che agiscono per ideologia e non per denaro, un dialogo rimasto nella versione finale; quest'ultima versione, tuttavia, non viene approvata da Broccoli, che ritiene fuori luogo i riferimenti politici, e perch\u00e9 la platea cinematografica verrebbe spinta a condividere le ragioni della guerriglia anzich\u00e9 tifare per Bond. Viene incaricato Christopher Wood, raccomandato da Lewis Gilbert, che sostituisce il rinunciatario Guy Hamilton nella direzione del film, da cui ne usc\u00ec per candidarsi alla regia di \"Superman\", a sistemare diverse modifiche al copione di Maibaum, tra cui la rimozione di Blofeld, necessarie per la risoluzione di una questione legale sorta con McClory; Il nome dell'antagonista, dapprima battezzato Stavros, verr\u00e0 infine rinominato Stromberg.\nDal romanzo \"Moonraker\" si riprende poi l'idea di programmare un missile per colpire il sottomarino avversario, dove poi invece i due sommergibili finiscono con l'eliminarsi a vicenda.\nRiprese.\nAltre location:\nLa lotta tra Roger Moore e Milton Reid fu ripresa nel terrazzo del Gayer Anderson Museum, Il Cairo.\nL'inseguimento iniziale sugli sci fu girato nella localit\u00e0 St. Moritz, Svizzera, fatta eccezione del volo dal burrone, ripreso sul picco Asgard nell'isola di Baffin, Canada. Le riprese subacquee furono effettuate alle Bahamas (riprese sottomarine) e Malta (fuoriuscita della capsula di salvataggio da Atlantide).\nColonna sonora.\nIl musicista Marvin Hamlish modell\u00f2 il tema musicale di James Bond sulle musiche dei Bee Gees, in particolare all'inizio si risentono gli echi di \"You should be dancing\". Il motivo conduttore del film, \"Nobody Does It Better\", \u00e8 cantato da Carly Simon.\nAccoglienza.\nContando l'inflazione, \"La spia che mi amava\" con 185 milioni e 400\u00a0mila $ \u00e8 ancora il quinto incasso maggiore della serie 007 dopo, in ordine, \"\", \"Goldfinger\", \"Si vive solo due volte\" e \"Vivi e lascia morire\".\nRiconoscimenti.\nIl film ebbe tre candidature al premio Oscar 1978: migliore scenografia (Ken Adam) migliore colonna sonora (Marvin Hamlisch) migliore canzone (\"Nobody Does It Better\" di Carly Simon), senza vincerne alcuno.\nCitazioni e riferimenti.\nMichael Billington, \"la spia che mi amava\" del film ucciso all'inizio nelle Alpi austriache, era in lista per la parte di 007. Il personaggio di Squalo (Richard Kiel) era ispirato ad un ruolo simile interpretato dall'attore l'anno precedente nel film \"Wagons lits con omicidi\". Nelle intenzioni del regista Lewis Gilbert, al termine del film il personaggio soccombeva nello scontro con uno squalo vero: fu il produttore a volerlo \"riesumare\". La scena finale in cui 007 fa dirottare il missile invertendone la direzione \u00e8 presa dal romanzo \"\", dove il protagonista riesce a far deviare la traiettoria di un missile sparato dal sottomarino di Drax, il suo avversario, verso Londra. La scena in cui l'assistente di Stromberg \u00e8 gettata tramite la botola dell'ascensore nella vasca dello squalo \u00e8 un rifacimento di quella del film \"Si vive solo due volte\" dello stesso regista, dove identica fine in una vasca di piranha toccava all'attrice Karin Dor. Nel film vi \u00e8 un'evidente citazione musicale che rende omaggio al \"main theme\" di \"Lawrence d'Arabia\" (1962, regia di David Lean), composto dal musicista francese Maurice Jarre. Probabilmente per l'unica volta nella saga cinematografica vengono citati quelli che, secondo Ian Fleming, sono i veri nomi di M (Ammiraglio Miles Messervy come viene rivelato unicamente nel romanzo \"L'uomo dalla pistola d'oro\") e di Q; il primo viene chiamato amichevolmente \"Miles\" dal Generale Gogol e il secondo viene salutato con un \"Salve, Maggiore Boothroyd\" da Anya. Il nome in codice di Anya, Agente Tripla X, \u00e8 un'evidente \"gag\": la sigla XXX indicava generalmente i film porno."}
{"id": "248556", "revid": "287204", "url": "https://it.wikipedia.org/wiki?curid=248556", "title": "Soeurdres", "text": ""}
{"id": "248557", "revid": "2175", "url": "https://it.wikipedia.org/wiki?curid=248557", "title": "Tessoualle", "text": ""}
{"id": "248558", "revid": "2175", "url": "https://it.wikipedia.org/wiki?curid=248558", "title": "Thoureil", "text": ""}
{"id": "248560", "revid": "2175", "url": "https://it.wikipedia.org/wiki?curid=248560", "title": "Tourlandry", "text": ""}
{"id": "248564", "revid": "2175", "url": "https://it.wikipedia.org/wiki?curid=248564", "title": "Ulmes", "text": ""}
{"id": "248567", "revid": "767487", "url": "https://it.wikipedia.org/wiki?curid=248567", "title": "Solo per i tuoi occhi (film)", "text": "Solo per i tuoi occhi (\"For Your Eyes Only\") \u00e8 un film del 1981 diretto da John Glen.\nSi tratta del dodicesimo film della saga James Bond; il soggetto \u00e8 liberamente tratto dalla raccolta di racconti di Ian Fleming \"Solo per i tuoi occhi\", e unisce quello del racconto omonimo a quello di \"Rischio\".\nTrama.\nUna nave britannica (che sembrerebbe un peschereccio, ma in realt\u00e0 \u00e8 una nave spia), la \"St. Georges\", a seguito dell'esplosione di un residuo bellico, una mina navale, impigliatasi accidentalmente nelle reti, s'inabissa nel Mare Ionio, a poca distanza dalla costa albanese, trascinando con s\u00e9 l'intero equipaggio. Nella nave si trova un dispositivo segreto, l'A.T.A.C., un congegno con il quale si possono decifrare i codici di lancio dei missili Polaris britannici imbarcati su sommergibili e che, se cadesse in mani nemiche, potrebbe essere utilizzato per lanciarli addirittura contro lo stesso Regno Unito.\nUn archeologo marino, Sir Timothy Havelock, viene inviato dall'MI6 per recuperare il dispositivo, ma viene ucciso insieme alla moglie da uno spietato sicario cubano, Hector Gonzales, il cui mandante vorrebbe impossessarsi dell'A.T.A.C. per rivenderlo ai russi.\nCon l'aiuto di Melina, la figlia di Havelock, James Bond s'imbatte in un oscuro personaggio greco, Aristotle Kristatos, un tempo alleato dei britannici, che indica nel suo storico nemico personale, il contrabbandiere Milos Columbo, l'unico responsabile di tutto. Bond inizia a indagare su Columbo, ma quest'ultimo, con un espediente, riesce a portarlo da lui e gli dimostra che il vero colpevole, in realt\u00e0, \u00e8 lo stesso Kristatos che, con questa mossa, oltre a fare il doppio gioco per i sovietici, mira a far s\u00ec che Bond tolga un suo potenziale nemico dalla circolazione.\nAlla fine, Bond, alleatosi con Columbo, e insieme a Melina, riuscir\u00e0 a recuperare l'A.T.A.C. e distruggerlo prima che cada nelle mani del generale Gogol, il capo del KGB, giunto sul posto per acquistarlo, mentre Columbo consumer\u00e0 la sua vendetta personale nei confronti di Kristatos uccidendolo.\nProduzione.\nSceneggiatura.\nNel prologo scompare Ernst Stavro Blofeld, lo storico nemico di Bond, e di conseguenza anche la sua organizzazione, la SPECTRE, bench\u00e9 una morte alternativa per Blofeld fosse stata gi\u00e0 rappresentata nel 1971 in \"Una cascata di diamanti\". Il motivo di tale scelta di sceneggiatura dipese dal fatto che la EON Productions, produttrice dei film di 007, gi\u00e0 da qualche anno non poteva pi\u00f9 utilizzare il personaggio di Blofeld nei suoi film a causa di numerose controversie legali: proprio per questo nel classico prologo del film il cattivo viene fatto morire; da notare, comunque, che proprio per motivi legali nella sequenza non si nominano n\u00e9 Blofeld n\u00e9 la SPECTRE, sebbene il personaggio sia assolutamente riconoscibile e la scena lo \"coinvolga\" personalmente.\nBlofeld ritorner\u00e0 nel 2015 con \"Spectre\" dopo il \"reboot\" della serie bondiana avvenuta a met\u00e0 degli anni duemila.\nCast.\nPer la prima volta nella serie \u00e8 assente il personaggio di M: il suo interprete Bernard Lee \u00e8 infatti deceduto poco prima delle riprese, venendo per questo sostituito da Frederick Gray e da Bill Tanner.\nCome di consueto anche in questo film il produttore Michael G. Wilson compare in un piccolo cameo, questa volta nei panni di un prete greco al matrimonio.\nRiprese.\nDiverse scene del film, iniziato a girare sull'isola di Corf\u00f9 il 15 settembre 1980, sono state riprese a Cortina d'Ampezzo; qui, a causa di un incidente nella scena dell'inseguimento sulla pista olimpica di bob, mor\u00ec lo \"stuntman\" italiano Paolo Rigon. Per il resto il film \u00e8 stato girato in Grecia, soprattutto nella succitata Corf\u00f9: di quest'ultima si pu\u00f2 riconoscere quella che oggi \u00e8 la spiaggia Issos, dov'\u00e8 stata ambientata la scena dell'uccisione della contessa Lisl Von Schlaf.\nLa scena finale \u00e8 ambientata alle Meteore, nei pressi della citt\u00e0 di Kalambaka, in particolare nel monastero Aghia Triada. Tuttavia le sequenze ambientate all'interno dell'edificio dovettero venire girate su un \"set\" presso i Pinewood Studios, nel Regno Unito: nonostante la EON avesse pagato la chiesa ortodossa per autorizzare le riprese, i monaci locali protestarono, tra le altre cose mettendo perfino i loro panni stesi alla finestra pur di sabotare la produzione. Si era precedentemente tentato di girare con un finto monastero costruito su un pinnacolo, il cui uso venne per\u00f2 vietato dalle autorit\u00e0 locali.\nColonna sonora.\nIl motivo conduttore del film, \"For Your Eyes Only\", musicato da Bill Conti e con testo di Michael J. Leeson, venne interpretato dalla cantante britannica Sheena Easton e ottenne un buon successo in classifica.\nPrecedentemente era stato chiesto ai Blondie di interpretare il brano, ma la band newyorkese declin\u00f2 l'offerta quando capirono che i produttori volevano che cantassero la canzone gi\u00e0 scritta da Conti invece di un pezzo composto da loro; il brano dei Blondie venne poi inserito nell'album \"The Hunter\" del 1982."}
{"id": "248568", "revid": "2175", "url": "https://it.wikipedia.org/wiki?curid=248568", "title": "Verchers-sur-Layon", "text": ""}
{"id": "248570", "revid": "2175", "url": "https://it.wikipedia.org/wiki?curid=248570", "title": "Vieil-Baug\u00e9", "text": ""}
{"id": "248572", "revid": "767487", "url": "https://it.wikipedia.org/wiki?curid=248572", "title": "Octopussy - Operazione piovra", "text": "Octopussy - Operazione piovra (\"Octopussy\") \u00e8 un film del 1983, diretto da John Glen. \u00c8 il tredicesimo film della saga di James Bond, il sesto e penultimo interpretato da Roger Moore.\nTrama.\nJames Bond, reduce da una missione a Cuba, dov'\u00e8 riuscito a sfuggire, a bordo di un mini-jet Bede BD-5, a un missile terra-aria e a distruggere un'intera guarnigione militare di Fidel Castro, \u00e8 incaricato d'indagare sulla scomparsa del collega 009, ucciso da due gemelli lanciatori di coltelli, mentre rientrava dalla cortina di ferro, dove stava indagando su un traffico di gioielli falsi. Prima di morire, 009 era riuscito a far pervenire un uovo Faberg\u00e9 in smalto e diamanti all'ambasciata inglese.\nL'uovo risulta poi essere anch'esso un falso, mentre quello vero \u00e8 in vendita all'asta di Sotheby's, alla quale partecipa pure 007 che riesce, rilanciando, a far lievitare spropositatamente il prezzo e a scambiare furtivamente il falso in suo possesso con quello vero.\nL'asta \u00e8 vinta da un certo Kamal Khan, un principe afgano in esilio, che vive nel lusso a Udaipur in India, e ha ai suoi ordini una serie di singolari servitori: un maggiordomo forzuto e raffinato (Gobinda), i due lanciatori di coltelli sopracitati e vari killer fra i quali uno con un'inedita arma a yo-yo munita di una lama rotante.\nBond, su incarico di M, segue il suo antagonista in India e scopre che dietro il traffico di gioielli si cela la bella \"Octopussy\", un'affascinante avventuriera che possiede un circo e vive su un'isola, circondata da uno stuolo di donne guerriere.\nLa donna risulta essere figlia di Dexter Smythe, un ex agente inglese, suicidatosi molti anni prima con un polpo velenoso (\"octopus\"), perch\u00e9 sospettato a ragione da Bond di contrabbando con i paesi \"oltrecortina\" durante la guerra fredda. Octopussy per\u00f2 non intende vendicarsi di Bond, perch\u00e9 sa che 007 tratt\u00f2 con umanit\u00e0 suo padre, anzi lo ringrazia per avergli dato, sia pur involontariamente, il tempo di suicidarsi anzich\u00e9 subire il disonore di finire davanti alla corte marziale.\nCatturato da Kamal, cui aveva \"rifilato\" in asta il falso Faberg\u00e9, Bond scopre che il traffico di diamanti \u00e8 usato dal suo avversario, in combutta con il fanatico generale russo Orlov, per finanziare l'invasione sovietica dell'Occidente contando sul pacifismo unilaterale delle sinistre europee filo-sovietiche, con lo scopo di creare un incidente fra le due \"superpotenze\".\nRiuscito a fuggire avvolto in un sudario dal castello di Kamal, Bond raggiunge la Germania Est dove scopre che, all'insaputa di Octopussy, nel treno circense di quest'ultima, Orlov e Kamal hanno nascosto una bomba atomica programmata per esplodere presso una base americana in Germania Ovest, dove si svolger\u00e0 lo spettacolo successivo, in modo da attribuirne le cause agli USA per cattiva gestione dell'arsenale presente nella base.\nLo scopo ultimo \u00e8 quello di permettere l'invasione sovietica dell'Europa occidentale, fidando nel disarmo unilaterale della Germania Ovest e degli altri paesi NATO, come conseguenza politica del presunto incidente nucleare.\nSventato il pericolo proprio all'ultimo istante, 007 torna in India dove, con l'aiuto dell'esercito di donne di Octopussy, d\u00e0 l'assalto al palazzo di Kamal che affronter\u00e0 ed eliminer\u00e0 in un ultimo duello sull'aereo di questi, salvando inoltre Octopussy e ottenendo da lei la giusta \"ricompensa\".\nProduzione.\nTratto da due brevi racconti di Ian Fleming: \"Octopussy\" e \"Di propriet\u00e0 di una signora\", usciti postumi nel 1966. \"Octopussy\" incass\u00f2 187 milioni di dollari contro i 160 di \"Mai dire mai\" con Sean Connery, film apocrifo uscito a sei mesi di distanza.\nJames Brolin, oggi marito di Barbra Streisand, sostenne un provino per la parte; Roger Moore accett\u00f2 per\u00f2 di reinterpretare Bond all'ultimo momento, quando si sparse la notizia che Sean Connery stava ritornando a interpretare in concorrenza 007.\nCitazioni e riferimenti.\nLa scena in cui Gobinda frantuma con le proprie mani dei dadi da gioco ricorda molto quella in cui Oddjob schiaccia nel suo pugno una pallina da golf nel film \"Agente 007 - Missione Goldfinger\"."}
{"id": "248573", "revid": "2175", "url": "https://it.wikipedia.org/wiki?curid=248573", "title": "Baule-Escoublac", "text": ""}
{"id": "248576", "revid": "2175", "url": "https://it.wikipedia.org/wiki?curid=248576", "title": "Bernerie-en-Retz", "text": ""}
{"id": "248577", "revid": "767487", "url": "https://it.wikipedia.org/wiki?curid=248577", "title": "007 - Zona pericolo", "text": "007 - Zona pericolo (\"The Living Daylights\") \u00e8 un film del 1987 diretto da John Glen.\n\u00c8 la quindicesima pellicola della saga di James Bond. A impersonare l'agente segreto \u00e8 per la prima volta Timothy Dalton, il quale rende il personaggio pi\u00f9 duro e pertanto pi\u00f9 vicino all'idea del Bond fleminghiano.\nTrama.\nJames Bond prende parte, assieme ad alcuni suoi colleghi, a un'operazione del ministero della difesa britannica a Gibilterra: quella che sulla carta doveva essere una semplice esercitazione si rivela invece una trappola, ordita da ignoti per colpire gli uomini di M, dove muoiono due agenti.\nSuccessivamente l'agente segreto viene inviato in missione a Bratislava, per organizzare la diserzione in Occidente del generale sovietico Georgi Koskov. Una donna cecchino tenta di ucciderlo; 007 dovrebbe freddarla, ma la risparmia sparando sulla sua arma. La spia porta quindi a termine il compito facendo fuggire il militare prima in Austria e poi in Gran Bretagna attraverso un gasdotto, eludendo le frontiere. Durante un primo interrogatorio in una casa sicura dell'MI6, Koskov rivela diverse informazioni ma successivamente viene rapito da Necros, un sicario al soldo di Koskov. Indagando sull'accaduto, Bond scopre la vera identit\u00e0 del cecchino di Bratislava: \u00e8 la violoncellista Kara Milovy, amante dello stesso Koskov, utilizzata da quest'ultimo per rendere pi\u00f9 credibile la sua fuga.\nKoskov si rivela un traditore della patria in combutta con il trafficante d'armi statunitense Brad Whitaker, in una grande operazione di armi, diamanti e droga, al fine di assumere il controllo del servizio segreto sovietico spodestandone il direttore, il generale Leonid Pu\u0161kin. 007 e la Milovy si mettono sulle tracce del traditore, attraverso l'Austria, il Marocco e infine l'Afghanistan dove vengono catturati. Riescono a scappare e liberano da una cella un uomo che si riveler\u00e0 essere il capo dei mujaheddin del luogo, Kamran Shah. Insieme lottano contro il personale di una base aerea sovietica.\nBond e Kara scappano con un aereo e dopo aver avuto la meglio su Necros, 007 torna a Tangeri dove uccide Whitaker e consegna l'ufficiale traditore nelle mani di Pushkin, che viene riportato a Mosca. Una volta conclusa la missione, 007, M e il ministro degli esteri sovietico, il generale Gogol e Kamran Shah, si ritrovano a Vienna dove assistono alla prima esibizione internazionale della Milovy.\nProduzione.\nSceneggiatura.\n\"Zona pericolo\" \u00e8 il film che festeggia i venticinque anni della serie cinematografica di James Bond. La sceneggiatura della pellicola riprende in parte gli eventi narrati nel racconto breve \"Il lume dell'intelletto\", scritto da Ian Fleming nel 1962; la struttura della trama e i vari personaggi dell'adattamento sul grande schemo sono invece in linea con il quadro politico di fine anni 1980, quando si \u00e8 ormai in clima di \"glasnost\"'.\nCast.\nIl James Bond di Timothy Dalton \u00e8 quello che per primo, al cinema, ha tentato di avvicinarsi maggiormente alla concezione originale dell'eroe presente nei romanzi di Ian Fleming: un mix di eleganza e professionalit\u00e0, con un tocco di simpatia, ma che tradisce anche una certa durezza e seriet\u00e0; un personaggio, quindi, molto diverso dagli 007 fin l\u00ec visti nelle precedenti pellicole della saga, soprattutto quelle di Roger Moore.\nGli altri candidati per la parte di James Bond erano: Pierce Brosnan, preso seriamente in considerazione da Albert R. Broccoli, ma ancora legato da un contratto con la NBC per la serie televisiva \"Mai dire s\u00ec\", e il neozelandese Sam Neill, noto per la sua interpretazione di una serie TV sulla spia britannica Sidney Reilly e per la pellicola \"\", pi\u00f9 i suoi due connazionali Bryan Brown e il modello Finlay Light.\nLa giovane Maryam D'Abo, ex modella, viene scelta per il ruolo della protagonista femminile, la violoncellista Kara Milovy. Nel 1984, l'attrice aveva gi\u00e0 sostenuto delle audizioni per la parte della spia sovietica Pola Ivanova in \"Bersaglio mobile\", poi andata a Fiona Fullerton. Venne successivamente richiamata, in vista della produzione di \"Zona pericolo\", per fare da spalla nei provini dedicati alla ricerca del nuovo interprete di James Bond; in quest'occasione, Barbara Broccoli ne rimase impressionata e sugger\u00ec una sua audizione per il ruolo di Kara, che stavolta ottenne. La D'Abo \u00e8 l'unica Bond girl presente nel film, quasi un \"unicum\" nella storia della saga bondiana: ci\u00f2, probabilmente, per via dei contemporanei cambiamenti in essere nel costume della seconda met\u00e0 degli anni 1980, con uno 007 meno \"donnaiolo\" in un mondo sconvolto dal crescente dilagare dell'AIDS.\nAd affiancare i due protagonisti ritroviamo gli ormai abituali Robert Brown e Desmond Llewelyn, rispettivamente nei ruoli dell'ammiraglio Masservy e del maggiore Boothroyd, cio\u00e8 il direttore e l'armiere dei servizi segreti britannici. Vi \u00e8 inoltre la prima delle due apparizioni nella serie di Caroline Bliss nel ruolo di Miss Moneypenny, segretaria di M, e le ultime di Geoffrey Keen e Walter Gotell, a loro volta nei panni del ministro inglese Frederick Gray e del generale sovietico Gogol'. Troviamo anche l'ennesimo Felix Leiter in John Terry, in una versione ineditamente giovane.\nI cattivi di questa quindicesima avventura bondiana sono Jeroen Krabb\u00e9, nel ruolo di Koskov, e Joe Don Baker, in quello di Brad Whitaker; Baker torner\u00e0 poi negli anni 1990 nei capitoli \"GoldenEye\" e \"Il domani non muore mai\", entrambi al fianco di Brosnan, nel nuovo ruolo di Jack Wade, contatto CIA e amico di Bond.\nRiprese.\nLe riprese partirono nella sala E dei Pinewood Studios il 29 settembre 1986.\nUna settimana dopo vennero trasferite a Vienna, filmando in luoghi della capitale austriaca come la Volksoper, la sala concerti del castello di Sch\u00f6nbrunn e il luna park del Prater dove venne sfruttata la Riesenrad, sulla quale vanno Bond e Kara: questa ruota panoramica \u00e8 nota anche per la sua apparizione ne \"Il terzo uomo\" (1949), alle cui riprese aveva partecipato in giovent\u00f9 lo stesso John Glen, regista di \"Zona pericolo\", come apprendista montatore. Le riprese austriache proseguirono poi nel comprensorio di Nassfeld, con un piccolo sconfinamento anche in territorio italiano.\nCast e troupe fece poi ritorno ai Pinewood, dove per\u00f2 le riprese ebbero un rallentamento l'11 dicembre, giorno in cui i principi di Galles, Carlo e Diana, fecero visita al set. Le riprese si chiusero il 13 febbraio 1987, sei giorni prima che al produttore Albert Broccoli venisse conferito l'Ordine dell'Impero Britannico.\nEffetti speciali.\nData l'introduzione di un Bond pi\u00f9 duro e realistico, scarseggiano i gadget futuristici protagonisti dei precedenti capitoli. Trionfo tecnologico, invece, per la nuova auto di Bond, una Aston Martin V8 Vantage.\nColonna sonora.\nDopo tanti anni, John Barry arriva alla sua ultima collaborazione con la serie. Per l'occasione, reinventa e introduce brani classici della serie, resi pi\u00f9 ritmati. Barry scrive anche numerose canzoni per il film, in collaborazione con il gruppo The Pretenders e gli a-ha, una su tutte l'omonima \"The Living Daylights\".\nAltri media.\nSul film \u00e8 ufficialmente basato il videogioco per computer \"The Living Daylights\" del 1987."}
{"id": "248579", "revid": "2175", "url": "https://it.wikipedia.org/wiki?curid=248579", "title": "Bignon", "text": ""}
{"id": "248580", "revid": "2175", "url": "https://it.wikipedia.org/wiki?curid=248580", "title": "Boissi\u00e8re-du-Dor\u00e9", "text": ""}
{"id": "248581", "revid": "1146789", "url": "https://it.wikipedia.org/wiki?curid=248581", "title": "Cellier", "text": ""}
{"id": "248587", "revid": "767487", "url": "https://it.wikipedia.org/wiki?curid=248587", "title": "007 - Vendetta privata", "text": "007 - Vendetta privata (\"Licence to Kill\") \u00e8 il sedicesimo film della saga di James Bond, diretto dal regista John Glen, per la quinta e ultima volta dietro la macchina da presa di un film di 007. Nel ruolo del protagonista ritroviamo per la seconda e ultima volta Timothy Dalton, affiancato questa volta da Robert Davi, David Hedison, Carey Lowell e dagli ormai abituali Robert Brown e Desmond Llewelyn, che riprendono i loro rispettivi ruoli nella saga.\nTrama.\nQuesta volta James Bond si trova in Florida, ma non in missione: 007 \u00e8 stato chiamato dal suo vecchio amico Felix Leiter per fare da testimone alle sue nozze. Il giorno del matrimonio, durante il tragitto verso la chiesa vengono intercettati da un elicottero della DEA, l'agenzia governativa per cui lavora Felix, che gli comunica la presenza sul suolo statunitense di Franz Sanchez, un potente e spietato narcotrafficante sudamericano; Sanchez \u00e8 l\u00ec per riportare con s\u00e9 la sua donna, Lupe Lamora, fuggita con il suo amante.\nFelix intravede l'occasione per catturare finalmente Sanchez e, con l'aiuto di James, si mette alle sue costole, ma con uno stratagemma il narcotrafficante riesce a fuggire alla cattura con il suo aereo. Leiter e Bond per\u00f2 non si danno per vinti e con un'incredibile astuzia in puro \"Bond-style\" riescono a fermare Sanchez prima che arrivi nello spazio aereo internazionale e a consegnarlo alla giustizia prima di atterrare prontamente in paracadute davanti alla chiesa dove Felix si sposa con Della.\nTuttavia Sanchez riesce a fuggire corrompendo Ed Killifer, un agente della DEA, mentre Dario, braccio destro di Sanchez, guida la sua gang ad attaccare Felix e Della non appena Bond si allontana. Felix viene catturato e condotto all'acquario di Milton Krest, alleato di Sanchez, e qui il narcotrafficante si vendica facendo calare Felix nella vasca di uno squalo tigre, che gli divora le gambe. Quando Bond viene a sapere dell'attacco, si precipita all'abitazione di Felix, solo per trovarlo moribondo e Della uccisa, dopo essere stata violentata dagli scagnozzi di Sanchez.\nA questo punto Bond decide di rimanere in Florida per vendicare Felix. Con l'aiuto di Sharkey, un amico di Felix, Bond si mette alla ricerca di magazzini che contengono squali e risale al centro di ricerca marina di Krest, che riesce a nascondere il proprio squalo quando Bond lo visita di giorno. Di notte, Bond si infiltra nel magazzino di Krest e scopre che egli traffica cocaina. Bond viene confrontato da Killifer, ma grazie all'intervento di Sharkey, Bond riesce a sopraffarlo e lo fa divorare dallo stesso squalo che ha mutilato Felix.\nIl giorno seguente M raggiunge Bond negli Stati Uniti rimproverandolo per le sue azioni, dicendogli che Sanchez non \u00e8 un problema di competenza dell'MI6, e gli intima di ritornare immediatamente in Inghilterra per procedere a una missione in Istanbul o gli revocher\u00e0 la licenza di uccidere, ma ormai 007 \u00e8 irremovibile: l'agente segreto d\u00e0 le sue dimissioni e, potendo comunque contare sull'aiuto personale di Q, continua a dare la caccia a Sanchez.\nBond si infiltra sulla nave di Krest, la \"Wavekrest\", e sventa l'ultima spedizione di droga di Sanchez, rubando cinque milioni di dollari nel processo. Bond scopre che Sharkey \u00e8 stato ucciso dagli scagnozzi di Sanchez, quindi incontra e fa coppia con Pam Bouvier, un ex agente e pilota della CIA e viaggia con lei nella Repubblica di Isthmus. Bond si avvicina a Sanchez fingendosi un sicario a noleggio. Due agenti della squadra Narcotici di Hong Kong sventano il tentativo di Bond di assassinare Sanchez e lo portano in un magazzino abbandonato. A loro si aggiunge Fallon, un agente dell'MI6 che \u00e8 stato inviato da M per catturare Bond. Gli uomini di Sanchez salvano Bond uccidendo gli ufficiali, credendo che siano gli assassini.\nSuccessivamente, con l'aiuto di Pam, Q e di Lupe, Bond incastra Krest mettendo i cinque milioni sulla \"Wavekrest\". Sanchez, che prende la fedelt\u00e0 dei suoi alleati seriamente, uccide brutalmente Krest usando una camera di decompressione e ammette Bond nel suo circolo ristretto. Sanchez conduce Bond nella sua raffineria segreta, camuffata come un sito religioso Otomi, dove gli scienziati del trafficante hanno scoperto il modo di nascondere la droga disciogliendola nel carburante durante il trasporto. Quando Dario riconosce Bond, Sanchez e i suoi soci fuggono dalla base a bordo dei camion che trasportano la droga miscelata con la benzina mentre Pam giunge in aiuto a Bond, che elimina Dario facendolo cadere in un trituratore.\nDopo avere distrutto la base nemica, Bond e Pam inseguono Sanchez e i suoi uomini per le strade del deserto, distruggendo i camion e uccidendo i criminali alleati di Sanchez. Raggiunto l'ultimo dei camion che trasporta la droga sciolta nella benzina che Bond ha dirottato, Sanchez lo attacca armato di machete, ma Bond usa l'accendino che Felix e Della gli hanno regalato per dare fuoco ai vestiti bagnati di benzina di Sanchez, che arde vivo prima di morire definitivamente quando cade a terra facendo saltare in aria il carburante e l'autocisterna che perde, mentre Pam recupera Bond e si allontanando insieme su una motrice.\nDurante una festa alla quale partecipano Pam, Q, e Lupe, Bond riceve una telefonata di Felix, ormai ristabilitosi completamente, che lo informa del fatto che M ha deciso di farlo rientrare al pi\u00f9 presto in servizio. Lupe amoreggia con Bond ringraziandolo per averla liberata da Sanchez, facendo credere a Pam che Bond non la vuole. Bond tuttavia raggiunge Pam e si scambiano un bacio.\nProduzione.\nIl titolo originale inizialmente deciso per il film era \"Licence Revoked\" ma fu presto abbandonato per \"Licence to Kill\", temendo che il pubblico statunitense non comprendesse pienamente il significato di \"revoked\"; \"Licence Revoked\" poteva inoltre sembrare ai pi\u00f9 un avvicinamento ai contemporanei romanzi su Bond di John Edmund Gardner, il cui primo si intitola similmente \"Licence Renewed\" (\"Rinnovo di licenza\").\nAll'arrivo del film in Italia si pose il problema della traduzione del titolo, visto che \"Licence to Kill\" in italiano diventava \"Licenza di uccidere\", proprio come era stato tradotto il primo film della saga nel 1962 (che in lingua originale si chiamava invece \"Dr. No\"). Fu cos\u00ec che alla fine venne deciso per \"Vendetta privata\", da uno scambio di battute nel film tra Bond e M:\nSceneggiatura.\nPer questo capitolo della saga i produttori avevano oramai quasi esaurito il materiale di Ian Fleming da cui trarre spunto per la sceneggiatura del film. Comunque, sebbene la storia sia per buona parte originale, gli sceneggiatori hanno potuto utilizzare una parte del romanzo \"Vivi e lascia morire\" e del racconto breve \"La rarit\u00e0 Hildebrand\", gli ultimi \"spiccioli\" dell'opera letteraria di Fleming.\nI successivi film della saga (con la sola eccezione di \"Casino Royale\", di cui all'epoca la EON Productions non deteneva ancora i diritti), saranno frutto di sceneggiature originali e di ispirazione non fleminghiana, se non per piccoli riferimenti.\nI nomi della coppia di sceneggiatori Richard Maibaum e Michael G. Wilson, sempre stata indicata in quest'ordine nei titoli di testa, in quelli di quest'ultimo film sceneggiato per la saga sono invertiti, a causa dello sciopero degli sceneggiatori che aveva colpito Hollywood in quel periodo, infatti l'apporto di Maibaum \u00e8 stato qui minore.\nCast.\nDavid Hedison torna a vestire i panni di Felix Leiter in un film di James Bond sedici anni dopo la sua prima interpretazione in \"Vivi e lascia morire\" (1973); Hedison divent\u00f2 cos\u00ec il primo attore nella storia della saga a reinterpretare il personaggio di Leiter. In questo capitolo, tuttavia (e per l'unica volta in una pellicola di 007), Felix \u00e8 un agente della DEA invece che, come consuetudine, della CIA. Il ruolo della Bond girl principale del film, Pam Bouvier, \u00e8 affidato a Carey Lowell presentatasi al provino in jeans e giubbotto in pelle per dare l'immagine della dura.\nNel ruolo del bieco Franz Sanchez, nemico principale di Bond, una delle figlie di Albert Broccoli, Tina, propone Robert Davi, attore e cantante d'opera. Il personaggio di Sanchez \u00e8 basato sul narcotrafficante Pablo Escobar: Davi trascorse settimane a studiare la musica e la cultura colombiana prima di assumere il ruolo. Per la parte di Lupe Lamora, la fidanzata di Sanchez, viene scelta Talisa Soto, vincitrice del titolo di Miss Galaxy. A volerla \u00e8 lo stesso attore che interpreta Sanchez, Robert Davi; per ottenere la parte, Talisa batte altre undici concorrenti.\nUn giovane Benicio del Toro recita la parte del killer Dario. Nei panni del Presidente Hector Lopez compare per pochi minuti Pedro Armend\u00e1riz Jr.; suo padre Pedro Armend\u00e1riz aveva affiancato Sean Connery in \"A 007, dalla Russia con amore\" (1963) nel ruolo di Kerim Bey. Il produttore Michael G. Wilson, infine, fa il suo consueto cameo nella serie interpretando uno degli agenti della DEA.\nAltri media.\nIl videogioco \"Licence to Kill\" del 1989 \u00e8 ufficialmente tratto dal film."}
{"id": "248597", "revid": "2175", "url": "https://it.wikipedia.org/wiki?curid=248597", "title": "Chevallerais", "text": ""}
{"id": "248598", "revid": "2175", "url": "https://it.wikipedia.org/wiki?curid=248598", "title": "Chevroli\u00e8re", "text": ""}
{"id": "248605", "revid": "396099", "url": "https://it.wikipedia.org/wiki?curid=248605", "title": "Conferenza di servizi", "text": "La conferenza di servizi \u00e8 un istituto della legislazione italiana di semplificazione dell'attivit\u00e0 della pubblica amministrazione della Repubblica Italiana.\nDisciplina normativa.\nL'istituto, in passato, era previsto da alcune leggi speciali: ad esempio, dalla legge 29 ottobre 1987, n. 441 (art. 3-bis) in tema di approvazione regionale degli impianti di smaltimento dei rifiuti, dalla legge 29 maggio 1989, n. 205 (art. 2) per le opere funzionali ai mondiali di calcio; venne poi disciplinato in via generale dalla legge 7 agosto 1990, n. 241. La legge 11 febbraio 2005, n. 15 introdusse la possibilit\u00e0 che essa si svolgesse con strumenti telematici.\nLa disciplina della conferenza di servizi \u00e8 stata riformata dall'art. 1, comma 1, del D.Lgs. 30 giugno 2016, n. 127, in attuazione dell'art. 2 della legge n. 124 del 7 agosto 2015 (cosiddetta \"Legge Madia\").\nCaratteristiche.\nHa lo scopo di facilitare l'acquisizione da parte della P.A. di autorizzazioni, atti, licenze, permessi e nulla-osta o di altri elementi comunque denominati, mediante convocazione di riunioni collegiali (cosiddette \"conferenze\") anche finalizzate all'emissione di un provvedimento amministrativo. Essa pu\u00f2 essere vista sia come un modulo procedimentale di semplificazione di un procedimento, sia come strumento di coordinamento degli interessi coinvolti, al fine di soppesarli ed aggregarli.\nIn passato, quando non erano ancora state istituite le conferenze di servizi, accadeva spesso che un procedimento si arenasse a causa della sequenzialit\u00e0 nella richiesta e ottenimento delle autorizzazioni da parte dei singoli enti. Ad esempio, un progetto edilizio da costruire in zona sia sismica sia soggetta ad autorizzazione paesaggistica, avrebbe richiesto autorizzazioni e nulla osta da parte di una pluralit\u00e0 di enti, e la struttura sequenziale ne avrebbe inficiato sia il tempo necessario sia la possibilit\u00e0 stessa di ottenerlo. Con la legge n. 241/1990 e l'istituzione della conferenza di servizi, si \u00e8 avuta una accelerazione dei procedimenti amministrativi che coinvolgono una pluralit\u00e0 di amministrazioni. Queste ultime, infatti, si riuniscono \"in un'unica sede e in un'unica occasione\" e decidono all'interno di un unico collegio.\nCaratteristica \u00e8 anche l'applicazione del \"principio di maggioranza\", in base al quale le varie amministrazioni interessate si riuniscono e votano per l'autorizzazione. In virt\u00f9 di ci\u00f2, un procedimento non necessariamente viene abbandonato a causa di una singola autorizzazione negata da parte di una singola amministrazione, ma l'autorizzazione viene concessa sulla base della maggioranza dei voti all'interno della conferenza di servizi (\u00e8 comunque prevista una mitigazione del principio maggioritario nei casi di beni di interesse archeologico, paesaggistico o ambientale).\nTipologie.\nI tipi di conferenza previste sono:\nIl D.Lgs. n. 127/2016 ha introdotto due tipologie di conferenza dei servizi decisoria (articoli 14-bis e successivi della legge 241/1990): "}
{"id": "248606", "revid": "121826383", "url": "https://it.wikipedia.org/wiki?curid=248606", "title": "Meo Patacca", "text": "Meo Patacca (Bartolomeo) ovvero \"Roma in feste ne i Trionfi di Vienna\" \u00e8 il titolo di un'opera in versi di Giuseppe Berneri (1637 - 1701)\nL'opera.\n\u00c8 scritta nel dialetto romanesco del XVII secolo ed \u00e8 un importante documento sia sulla lingua parlata a Roma in quel periodo, sia per comprendere meglio il tipo di vita della citt\u00e0.\n\u00c8 la storia di uno sgherro, un popolano bravo con le armi, che avuta notizia dell'assedio di Vienna da parte dei Turchi Ottomani, decide di organizzare una sua spedizione in aiuto della citt\u00e0.\nL'episodio dell'assedio accadde realmente nel 1683, quando l'esercito ottomano guidato da Kara Mustafa Pasha (Bass\u00e0 nell'opera) assedi\u00f2 Vienna per due mesi (da non confondere con l'assedio di Vienna del 1525).\nSubito prima della partenza giunge tuttavia la notizia che Vienna si \u00e8 liberata dell'assedio ed il denaro raccolto viene cos\u00ec usato per organizzare i festeggiamenti.\nNell'ultimo canto c'\u00e8 un riferimento al fanatismo religioso: viene assediato il ghetto con il futile pretesto che gli ebrei abbiano aiutato i Turchi.\nParticolarmente importanti sono le descrizioni dei posti, delle usanze, delle abitudini e dei costumi del popolo romano.\nNel 1695 usc\u00ec \"Il Meo Patacca o vero Roma in feste nei trionfi di Vienna. Poema giocoso nel linguaggio Romanesco di Giuseppe Berneri. Romano Accademico Infecondo. Edizione seconda, arricchita di num. 52 tavole inventate ed incise da Bartolomeo Pinelli romano in Roma, presso L. Fabri in Via Capo le Case n\u00b0 3\".\nNel 1835 al teatro Pallacorda and\u00f2 in scena \"Un pranzo a Testaccio o Il matrimonio di Marco Pepe\", che prendeva spunto da \"Meo Patacca\".\nNell'Ottocento il poema di Giuseppe Berneri fu ripreso e riscritto da due famosi attori, Annibale Sansoni e Filippo Tacconi detto \"il Gobbo Taccone\". La loro versione aveva come titolo \"Meo Patacca e Marco Pepe la crapetta\" e sort\u00ec uno straordinario successo, arrivando a contare circa 1500 repliche.\nDall'opera sono stati tratti, oltre a diversi spettacoli, il film \"Meo Patacca\" di Marcello Ciorciolini interpretato, tra gli altri, da Mario Scaccia e Gigi Proietti.\nTrama.\nL'azione prende inizio dall'arrivo di un corriere a Roma con la notizia che i Turchi hanno stretto d'assedio Vienna. Meo Patacca \u00ab\"er pi\u00f9 bravo tr\u00e0 gli Sgherri Romaneschi\"\u00bb, pensa di radunare una truppa di \u00ab\"Sgherri arditi e scaltri\"\u00bb per soccorrere la citt\u00e0 assediata. Nuccia, sua innamorata, lo scongiura di non andare alla guerra e con le sue lacrime lascia turbato Meo, il quale \u00e8 infatti alla sua prima esperienza di guerra.\nMeo vaga pensoso per Roma e passa per Piazza Navona dove c'\u00e8 una magnifica fontana:\nPrima, Meo aveva bastonato Calfurnia, una specie d'indovina che non gli aveva dato un'interpretazione soddisfacente di un suo sogno. Calfurnia, offesa, si vendica sparlando di lui con Nuccia ed inducendo Marco Pepe, un altro degli \u00ab\"Sgherri\"\u00bb romaneschi, a sfidare Meo a duello.\nMeo sconfigge astutamente Marco Pepe e Calfurnia \u00e8 ingiuriata e percossa in malo modo da Nuccia, indignata. Fornito il suo esercito di armi ed insegne, fatta la rassegna delle forze alla presenza del popolo e della nobilt\u00e0 romana, che lo incoraggia con sussidi in denaro, Meo si rappacifica con Nuccia. Alla vigilia della partenza, giunge di notte la notizia che l'assedio di Vienna \u00e8 stato tolto, e che anzi gli Austriaci hanno conquistato Buda. Allora, Meo lieto di aver evitato la pugna d\u00e0 inizio alle feste di esultanza, con grande pompa di fuochi e luminarie.\nLe feste vengono rinnovate quando giunge la conferma ufficiale della vittoria. Tra il tumulto della folla Meo si trova impegnato in mille brighe dalle quali esce vittorioso dando prova di possedere realmente quel senso cavalleresco che tanto decantava. \nIl poema termina con le liete nozze di Meo con Nuccia."}
{"id": "248608", "revid": "767487", "url": "https://it.wikipedia.org/wiki?curid=248608", "title": "Il mondo non basta", "text": "Il mondo non basta (\"The World Is Not Enough\") \u00e8 un film del 1999 diretto da Michael Apted.\nSi tratta del diciannovesimo film della saga dell'agente 007, con Pierce Brosnan nel ruolo del protagonista, e, tra gli altri, Sophie Marceau e Desmond Llewelyn ed \u00e8 stato il primo film prodotto da Eon ad essere distribuito ufficialmente sotto l'etichetta Metro-Goldwyn-Mayer al posto della United Artists, il proprietario originale e distributore del franchise cinematografico.\nLa trama del film ruota intorno all'assassinio del miliardario Sir Robert King da parte del terrorista Renard e al successivo incarico affidato a Bond di proteggere la figlia di King, Elektra, che in precedenza era stata rapita da Renard a scopo di estorsione. Durante il suo incarico, Bond svela un piano per aumentare i prezzi del petrolio innescando una catastrofe nucleare nelle acque di Istanbul.\nTrama.\nJames Bond recupera il denaro del miliardario Robert King da un banchiere svizzero a Bilbao, ma non riesce a scoprire chi sia stato ad uccidere un suo collega, poich\u00e9 il banchiere viene assassinato dalla sua segretaria. Bond viene misteriosamente aiutato a uscire vivo dallo studio del banchiere e riporta i soldi al miliardario. Si accorge troppo tardi che il suo antagonista lo ha risparmiato per fargli consegnare quei soldi che, intrisi di una sostanza esplosiva, sono destinati a causare la morte di King. Questo avviene nella sede londinese dell'MI6 (mostrata nel film).\nLa donna che ha azionato la bomba, la stessa che ha ucciso il banchiere, si d\u00e0 alla fuga su un motoscafo lungo il Tamigi, inseguita da Bond, e poi tenta di salvarsi su una mongolfiera, ma si suicida quando capisce che le \u00e8 impossibile scappare.\nM affida a Bond l'incarico di proteggere la figlia di King, Elektra, dal terrorista anarchico Viktor Zokas alias Renard, in passato ex agente del KGB che l'aveva rapita anni prima e che, a causa di un proiettile conficcatosi nel suo cervello, \u00e8 immune al dolore.\nBond vola in\u00a0Azerbaigian, dove Elektra sta supervisionando la costruzione di un nuovo segmento dell'oleodotto della sua famiglia. Durante un tour del percorso dell'oleodotto attraverso le montagne, Bond ed Elektra vengono attaccati da una squadra di sicari in motoslitte armate dotate di parapendio. Nonostante sia disarmato, Bond \u00e8 in grado di distruggere le motoslitte usando il terreno a suo vantaggio e a sopravvivere a una valanga usando lo scudo protettivo della sua giacca.\nBond scoprir\u00e0 successivamente che Elektra e Renard non solo sono amanti, ma hanno anche progettato insieme l'assassinio del padre di lei. L'obiettivo della coppia \u00e8 appropriarsi del controllo del petrolio delle industrie King. Per farlo sono disposti a utilizzare un'arma nucleare installata a bordo di un sottomarino militare da far esplodere nel Bosforo (impedendone cos\u00ec l'attraversamento alle petroliere dal Mar Nero) in modo da dirottare il petrolio proveniente dall'Azerbaigian sull'oleodotto King.\nRapito dagli uomini di Elektra, Bond riesce a liberarsi e ad uccidere sia Renard che Elektra distruggendo alla fine il sottomarino con l'aiuto della dottoressa Christmas Jones. Conclusa la missione 007 pu\u00f2 godersi il Capodanno del 2000 a Istanbul con la dottoressa Jones.\nProduzione.\nGenesi e ambientazione.\nIl 25 dicembre del 1991, l'Unione Sovietica croll\u00f2 e la Guerra Fredda ebbe una brusca fine. Dallo sfacelo emersero quindici nuove nazioni e tra di esse un gruppo di Stati nella regione del Mar Caspio, nello specifico l\u2019Azerbaigian, terra ricca di petrolio. Sebbene questi Stati fossero fallimentari dal punto di vista economico, si pu\u00f2 dire che tutti insieme possedessero una delle pi\u00f9 grandi riserve al mondo di petrolio e di gas naturale, dietro solamente al Golfo Persico e alla Siberia.\nInizi\u00f2 allora un nuovo boom del petrolio, un boom che avrebbe eclissato il precedente del diciannovesimo secolo. Petrolieri dall'America, dall'Inghilterra, dall'Italia, dalla Francia, dal Giappone, dalla Cina, e altrove, si affrettarono a fare affari di miliardi di dollari con gli uomini forti emergenti della regione. Per un periodo, la regione del Caspio fu al centro della \u201cpi\u00f9 grande vendita nella storia del mondo\u201d, come descrissero quella fase gli scrittori Daniel Yergin e Joseph Stanislaw. La regione del Caspio echeggi\u00f2 l'era immediatamente precedente la prima guerra mondiale, quando i titani industriali americani ed europei lottarono per il potere e per il puro dominio economico.\nL'entusiasmo che la regione del Caspio, particolarmente in Azerbaigian, innesc\u00f2 nei palazzi globali del commercio richiamava alla mente l'apertura dei canali di Suez e Panama. I Paesi occidentali assaporavano la prospettiva di divenire meno dipendenti dai fornitori di energia del Golfo Persico, di cui Washington e Londra sempre pi\u00f9 diffidavano. La Central Intelligence Agency mise in campo agenti nella regione del Caspio, e l'esercito statunitense addestr\u00f2 soldati locali per tenere gli oleodotti al sicuro da attacchi. Anche Hollywood ne approfitt\u00f2, l'intrigo dell'oleodotto del Caspio diede origine allo sfondo della storia del film di James Bond del 1999 \"The World Is Not Enough\".\nRegia.\nPrima di Michael Apted, la produttrice Barbara Broccoli pens\u00f2 originariamente di affidare la regia del film a Peter Jackson, regista del film \"Creature del cielo\" di cui la Broccoli era una grande fan, ma cambi\u00f2 idea in seguito alla visione della pellicola \"Sospesi nel tempo\" sempre diretta da Jackson, il cui stile, non conforme ai canoni della serie, aveva completamente spiazzato la produttrice. Anche Joe Dante e Peter Medak erano stati presi in considerazione per dirigere il film. Medak, che aveva gi\u00e0 diretto per la MGM \"Species II\", era andato vicino a ottenere l'ingaggio, ma a causa del flop di pubblico e di critica del sequel di \"Specie mortale\", la MGM ci ripens\u00f2.\nRiprese.\nLe riprese si svolsero in Spagna, Francia, Azerbaigian, Turchia e Regno Unito, con interni girati ai Pinewood Studios.\nDistribuzione.\nLa pellicola \u00e8 stata distribuita nelle sale americane il 19 novembre 1999 e in quelle britanniche il 26 novembre 1999. In Italia il film \u00e8 stato distribuito il 14 gennaio 2000.\nAccoglienza.\nNonostante abbia ricevuto recensioni contrastanti, con la trama e il casting di Denise Richards spesso prese di mira per le critiche, The World Is Not Enough guadagn\u00f2 361.832.400 dollari in tutto il mondo."}
{"id": "248610", "revid": "11497", "url": "https://it.wikipedia.org/wiki?curid=248610", "title": "Sri Sathya Sai Baba", "text": ""}
{"id": "248614", "revid": "11497", "url": "https://it.wikipedia.org/wiki?curid=248614", "title": "Shri Sathya Sai Baba", "text": ""}
{"id": "248615", "revid": "188116", "url": "https://it.wikipedia.org/wiki?curid=248615", "title": "COMSUBIN", "text": ""}
{"id": "248616", "revid": "7336", "url": "https://it.wikipedia.org/wiki?curid=248616", "title": "Coefficiente di reazione", "text": ""}
{"id": "248617", "revid": "74836535", "url": "https://it.wikipedia.org/wiki?curid=248617", "title": "Incursori", "text": ""}
{"id": "248619", "revid": "188116", "url": "https://it.wikipedia.org/wiki?curid=248619", "title": "COM.SUB.IN", "text": ""}
{"id": "248625", "revid": "1543377", "url": "https://it.wikipedia.org/wiki?curid=248625", "title": "Jean-No\u00ebl Augert", "text": "Sposato con la sciatrice Fran\u00e7oise Macchi, \u00e8 cugino di Jean-Pierre Augert e di sua sorella Colette, madre di Jean-Pierre e Vanessa Vidal , a loro volta sciatori alpini di alto livello.\nBiografia.\nCarriera sciistica.\nCresciuto nella stazione sciistica di Le Corbier, in Moriana (Savoia), . Esord\u00ec in Coppa del Mondo con una vittoria, il 6 gennaio 1969 nello slalom gigante di Adelboden.\nLa disciplina nella quale \"Rosko\", cos\u00ec era soprannominato Augert, brillava maggiormente era lo slalom speciale. Vinse per tre volte la Coppa del Mondo di specialit\u00e0 (1969, 1971, 1972) e la medaglia d'oro ai Mondiali del 1970 in Val Gardena. Ai XI Giochi olimpici invernali di , frenato da uno stiramento alla coscia, fu quinto sia slalom speciale sia in slalom gigante.\nAbbandon\u00f2 la squadra nazionale al termine della stagione 1972-1973 per contrasti con la federazione francese. A nemmeno ventiquattro anni lasci\u00f2 quindi il circuito della Coppa del Mondo, con all'attivo 29 piazzamenti sul podio, 12 vittorie in slalom speciale e 2 in gigante. Per alcune stagioni gareggi\u00f2 nel circuito professionistico, poi si ritir\u00f2 definitivamente dalle competizioni.\nAltre attivit\u00e0.\nAbbandonato l'agonismo, ha intrapreso diverse attivit\u00e0 commerciali nella stazione sciistica di Le Corbier.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "248626", "revid": "24944", "url": "https://it.wikipedia.org/wiki?curid=248626", "title": "Caenorhabditis", "text": ""}
{"id": "248649", "revid": "446353", "url": "https://it.wikipedia.org/wiki?curid=248649", "title": "Chaff", "text": "Il chaff (traducibile letteralmente con \"crusca\") \u00e8 una tecnica di contromisura elettronica (\"Electronic Attack - EA\") passiva per confondere i radar. Consiste nella dispersione di una nuvola di materiale radar-riflettente (in tempi recenti alluminio o fibra di vetro), la quale genera degli echi che interferiscono con il funzionamento dei radar. Viene chiamato anche Window, o D\u00fcppel, quando vengono utilizzate le denominazioni storiche originali (rispettivamente britannica e tedesca).\nNon vanno confusi con i flare che interferiscono e ingannano i sensori ottici dei missili a guida infrarossa (IR), e non magnetica, dei missili.\nLe forze armate moderne utilizzano il \"chaff\" per due principali ragioni:\nLa maggior parte degli aeromobili militari e delle navi moderne hanno dispositivi per il lancio del \"chaff\". I moderni missili balistici intercontinentali solitamente si suddividono in testate multiple e disperdono una grande quantit\u00e0 di inganni radar e \"chaff\" durante la parte intermedia della loro traiettoria.\nIl \"chaff\" pu\u00f2 essere usato da un aereo anche come segnale di emergenza in caso di avaria alle comunicazioni. Il segnale convenzionale di emergenza consiste nel rilascio di \"chaff\" ogni due minuti.\nStoria.\nLe origini.\nLa scoperta che le strisce metalliche sospese in aria generano riflessioni delle onde radio simili a quelle degli aerei \u00e8 parallela a quella del radar, e gi\u00e0 nel 1937 i britannici pensarono di poter utilizzare contromisure basate su queste tecniche. Contemporaneamente, studi simili vennero sviluppati in Germania, Stati Uniti e Giappone.\nBisogna attendere il 1941, in piena Seconda Guerra Mondiale, perch\u00e9 R. V. Jones, un importante esponente inglese degli studi sulla guerra elettronica del \"Telecommunications Research Establishment\" (TRE), avviasse sperimentazioni pi\u00f9 avanzate, e per questo il professor Jones viene considerato l'inventore del \"chaff\".\nAll'inizio del 1942 Jones incaric\u00f2 Joan Curran di praticare esperimenti che diedero ottimi risultati nel contrastare il funzionamento dei radar tedeschi dell'epoca; gli inglesi riuscirono a trafugare informazioni da un radar tedesco del tipo W\u00fcrzburg installato nei pressi di Bruneval in Normandia (Operazione Biting), scoprendo che i sistemi tedeschi operavano solo in un ristretto campo di frequenze intorno ai 560 MHz, rendendoli quindi molto vulnerabili a contromisure ottimizzate su quelle lunghezze d'onda. Il progetto venne considerato \"top secret\" e venne scelto un nome il pi\u00f9 casuale possibile nel corso di una riunione nell'ufficio del responsabile del TRE. Per evitare qualsiasi legame tra la funzione e il nome in codice del progetto venne scelto un oggetto casuale visibile ai presenti e si opt\u00f2 per \"window\" (finestra).\nAnche la Germania ottenne esiti simili; nel corso delle sperimentazioni vicino a una localit\u00e0 berlinese, D\u00fcppel, furono riscontrati gli effetti che questo tipo di contromisure avevano sui radar; il maresciallo G\u00f6ring, impressionato dai resoconti, ordin\u00f2 di interrompere gli studi sul \"D\u00fcppel\" (nome tuttora usato in Germania) con l'apposizione del segreto militare, per la preoccupazione dell'uso che ne potevano fare le nazioni Alleate.\nNegli Stati Uniti il Dr. Fred Terman, capo dello sviluppo delle contromisure presso il \"Radio Research Laboratory\" (RRL) di Harvard veniva tenuto al corrente dei risultati ottenuti con il \"window\", ribattezzato in USA chaff, nome con il quale oggi, in tutto il mondo, viene identificata questa tecnica. Terman insieme a L. J. Chu affrontarono il problema in modo meno empirico e pi\u00f9 scientifico, concentrandosi sulle riflessioni delle onde radar causate da piccoli dipoli. Basandosi sugli studi di Chu, Fred Whipple arriv\u00f2 a un'importante scoperta: verific\u00f2 che, per massimizzare l'eco prodotta, era necessario massimizzare il rapporto lunghezza/diametro degli elementi riflettenti, rendendoli sempre pi\u00f9 sottili. Per questa scoperta Whipple viene considerato dagli americani lo scopritore del \"chaff\" e gli venne affibbiato il nomignolo \"Chief of chaff\"\nTerman comunic\u00f2 la scoperta al TRE inglese, e da questi vennero fatte verifiche utilizzando strisce lunghe la met\u00e0 in proporzione alla lunghezza d'onda dei radar tedeschi. Si ebbe conferma che l'eco riflessa era simile a quello dei bombardieri, ma, anche nel caso inglese, la preoccupazione che anche i nemici si avvalessero di questa tecnologia ne imped\u00ec l'uso fino al luglio 1943.\nI primi utilizzi nella seconda guerra mondiale.\nIl maresciallo Arthur Harris, a capo del comando bombardieri della RAF (\"Bomber Command\"), decise l'utilizzo di \"window\" in occasione del primo attacco della battaglia di Amburgo (Operazione Gomorrah) il 24 e 25 luglio 1943, proseguita il 2 e 3 agosto dello stesso anno.\nIl primo gruppo incaricato di utilizzare il \"chaff\" fu il 76 Squadron RAF. Ventiquattro equipaggi vennero istruiti sulle modalit\u00e0 di lancio di pacchi di striscioline di carta ricoperte di alluminio. Si scelse la carta per minimizzare il peso e massimizzare il tempo di permanenza in aria per procrastinare l'effetto. Gli incaricati lanciarono i pacchi di striscioline al ritmo di uno al minuto, cronometrando con un orologio, lanciandoli dallo sportello utilizzato per lo sgancio dei razzi illuminanti. I risultati furono eccezionali: le fotoelettriche della difesa aerea tedesca guidate dai radar iniziarono a girare per il cielo senza risultato. L'artiglieria contraerea spar\u00f2 a casaccio o non apr\u00ec il fuoco del tutto, e i caccia notturni non riuscirono a individuare le ondate dei bombardieri. Amburgo venne devastata e si gener\u00f2 una tempesta di fuoco. L'autorizzazione per l'utilizzo dello \"window\" venne data per limitare le perdite della RAF e si rivel\u00f2 efficace: soltanto 12 dei 700 bombardieri inviati vennero abbattuti.\nI comandanti di gruppo iniziarono a equipaggiare i velivoli con speciali aperture per il lancio di \"window\" e gli equipaggi, incoraggiati dai risultati ottenuti, si affrettarono a effettuare quante pi\u00f9 missioni possibili prima della prevedibile adozione di contromisure da parte dei tedeschi.\nLe strisce di metallo ritrovate al suolo inizialmente sconcertarono la popolazione tedesca. Vennero diffuse voci sul fatto che si trattasse di materiale radioattivo o contaminato da antrace o altre armi batteriologiche. Gli scienziati tedeschi, al contrario, sapevano esattamente cosa fossero grazie gli studi sul d\u00fcppel.\nL'uso dello \"window\" rese obsoleti i caccia notturni Himmelbett della Kammhuber Line, controllati da terra, ma i Tedeschi risposero utilizzando piloti presi dalle squadriglie di caccia diurni e utilizzati in missioni dal profilo libero con aerei non equipaggiati di radar ritornando ad attacchi con ricerca visiva. Secondo alcuni storici, l'utilizzo del \"window\" port\u00f2 i Tedeschi a specializzarsi nella caccia notturna, facendogli ottenere un aumento delle perdite inflitte che controbilanci\u00f2 e super\u00f2 l'iniziale vantaggio ottenuto dai rivali.\nMeno noto \u00e8 il fatto che la Luftwaffe utilizz\u00f2 la stessa tecnologia appena sei settimane dopo il raid su Amburgo. In una serie di \"raid\" nel 1943, e in altri eseguiti tra febbraio e maggio 1944 (operazione Steinbock), l'utilizzo del \"d\u00fcppel\" diede la possibilit\u00e0 ai bombardieri tedeschi di tentare un nuovo attacco su Londra. Sebbene l'accorgimento fosse stato efficace, il piccolo numero di bombardieri impiegati, contrapposto all'elevato numero di caccia notturni della RAF, min\u00f2 la riuscita dello sforzo sin dall'inizio; gli aerei britannici pattugliarono il cielo in vaste formazioni, e riuscirono spesso a intercettare i bombardieri tedeschi malgrado l'utilizzo del \"d\u00fcppel\".\nGuerra di Corea.\nGi\u00e0 nell'ultima parte della Seconda Guerra Mondiale, i tedeschi, per restituire efficacia ai propri radar, si concentrarono nello sviluppo di tecniche utili a discriminare gli aerei in movimento rispetto alle lente nuvole di \"chaff\". Per agevolare il compito, vennero introdotti nuovi radar operanti a frequenza pi\u00f9 alta (con lunghezza d'onda pi\u00f9 corta). Questi studi portarono nell'immediato dopoguerra alla evoluzione del radar doppler ottimizzato per la discriminazione degli oggetti in movimento. A seguito di questa innovazione, i detrattori del \"chaff\" ne ipotizzarono la fine operativa. Al contrario, durante la Guerra di Corea le nuvole di \"chaff\" sparate dagli aerei sotto attacco riuscirono a interrompere l'aggancio sul bersaglio dei radar contraerei di costruzione sovietica. Per questo tipo di utilizzo fu necessario sviluppare il \"chaff\". rendendolo efficace contro la frequenza di 2,5\u00a0GHz usata da questi radar, e quindi i dipoli vennero tagliati a lunghezze molto pi\u00f9 corte del passato arrivando a 5,5\u00a0cm circa. Si dovette a questo punto risolvere il problema di evitare l'annodarsi delle strisce tra di loro, creando strutture \"a nido di uccello\". Gli accorgimenti costruttivi si unirono alla realizzazione di sistemi per l'espulsione veloce del \"chaff\", ottimizzati proprio per l'utilizzo in condizioni di emergenza.\nGuerra delle Falkland.\nIl \"chaff\" fu utilizzato in grandi quantit\u00e0 dalle navi britanniche durante la Guerra delle Falkland. L'assenza di lanciatori di \"chaff\" sull'Atlantic Conveyor, a differenza di tutte le altre navi del gruppo della Royal Navy, potrebbe essere una concausa dell'affondamento avvenuto a causa di un missile Exocet. Di contro, a causa della grande sezione radar della nave, probabilmente l'utilizzo del \"chaff\" sarebbe risultato comunque inefficace."}
{"id": "248655", "revid": "2175", "url": "https://it.wikipedia.org/wiki?curid=248655", "title": "Fresne-sur-Loire", "text": ""}
{"id": "248656", "revid": "2175", "url": "https://it.wikipedia.org/wiki?curid=248656", "title": "G\u00e2vre", "text": ""}
{"id": "248666", "revid": "2210536", "url": "https://it.wikipedia.org/wiki?curid=248666", "title": "Istituto secolare", "text": "Gli istituti secolari, nel lessico della Chiesa cattolica, sono societ\u00e0 erette o approvate dalla competente autorit\u00e0 ecclesiastica (Santa Sede o vescovi) i cui membri (laici o chierici) si consacrano a Dio attraverso la pubblica professione dei consigli evangelici (cio\u00e8 i voti di povert\u00e0, obbedienza e castit\u00e0) ma, a differenza dei membri degli istituti religiosi, non conducono vita comune. Fanno parte degli istituti di vita consacrata.\nLa \"vocazione secolare\".\nGli istituti secolari rappresentano una nuova ed originale forma di vocazione all'interno della Chiesa cattolica; si distinguono dalla vita religiosa cattolica, perch\u00e9 i loro membri rimangono nel \u201cmondo\", senza obbligo di vita comune. A seconda che siano stati eretti dalla Santa Sede o dal vescovo locale, gli istituti religiosi si dicono \"di diritto pontificio\" o \"di diritto diocesano\".\nGli istituti secolari si distinguono in \"laicali\" (maschili e femminili) e \"clericali\". I loro membri sono uomini e sacerdoti che \u2013 vivendo nel mondo la vita ordinaria di tutti i giorni \u2013 s'impegnano ad incarnare il Vangelo in \"povert\u00e0\", \"castit\u00e0\", \"obbedienza\". I membri laici rimangono a pieno titolo nello stato laico: sono cio\u00e8 semplici battezzati, ma che si consacrano \"interamente\" a Dio mediante la professione dei consigli evangelici. I membri chierici sono di aiuto agli altri sacerdoti attraverso la testimonianza della vita consacrata.\nCastit\u00e0, Povert\u00e0, Obbedienza.\nI membri degli istituti secolari sono chiamati a vivere la radicalit\u00e0 del Vangelo alla sequela di Cristo casto, povero e obbediente.\nI \"secolari\" dei primi secoli.\nUna forma di consacrazione a Dio vissuta pur rimanendo nella propria famiglia, ci fu gi\u00e0 nei primi secoli della cristianit\u00e0. Si parlava di \"verginit\u00e0 consacrata\" o di \"celibato per il Regno\", e si trattava di uomini e donne che si ripromettevano di vivere in osservanza integrale del Vangelo. Queste vocazioni ad una consacrazione a Dio vissuta in pieno mondo, fiorivano, soprattutto, tra i cristiani sparsi in comunit\u00e0 ancora pagane.\nNel XIII secolo, con la diffusione dei Terz'ordini, in modo particolare quelli domenicani, francescani e la nascita di altri ordini secolari come quello carmelitano si diffondono forme di consacrazione laicale, anche se non si strutturano veri e propri istituti secolari.\nDal XIX secolo al 1948.\nNel XIX secolo si ebbero i primi tentativi di vere e proprie associazioni di laici consacrati a Dio. La Chiesa, con il decreto \"Ecclesia Cattolica\", confermato nel 1889 da papa Leone XIII, dava le norme per l'approvazione d'organismi i cui membri rimanevano nel mondo e non portavano un abito che permettesse di distinguerli dagli altri laici.\nTali organismi dovevano essere approvati come \"pie unioni\", sottoposte all'autorit\u00e0 del Vescovo del luogo. Fu un piccolo passo avanti, soprattutto perch\u00e9 erano circa mille anni che non era prevista una consacrazione a Dio non legata alla separazione dall'ambito familiare, professionale, sociale.\nIn Italia, la nascita nel 1870, dell'Azione Cattolica, associazione di laici impegnati attivamente nella vita della Chiesa, ebbe molta influenza nella formazione di laici pronti ad affrontare i \"tempi nuovi\". Proprio questo nuovo impegno del laicato, suscit\u00f2 in alcuni di essi il desiderio di consacrarsi, pur rimanendo nelle proprie realt\u00e0 di vita.\nCos\u00ec cominciava a profilarsi l'ideale degli Istituti Secolari:\nNei primi tempi sembrava ardito, quasi rivoluzionario, conciliare la consacrazione a Dio con la condizione di laici viventi nel mondo.\nIntanto nascevano nuovi movimenti laicali, che contribuivano ad accentuare il ruolo dei laici nella Chiesa.\nNel 1938, con l'autorizzazione di papa Pio XI, si svolse a San Gallo, in Svizzera, un convegno a cui parteciparono fondatori e responsabili di venti \"Sodalizi di laici consacrati a Dio\" di diversi paesi. Essi si accordarono per chiedere alla Santa Sede il riconoscimento di queste associazioni di laici. Agostino Gemelli, che si era visto negare dal Vaticano la possibilit\u00e0 che i laici dell'istituto dei Missionari della Regalit\u00e0 di Cristo potessero professare i voti religiosi, scrisse una \"Memoria storico \u2014 giuridico \u2014 canonica\" sulle Associazioni di laici consacrati a Dio nel mondo, che fu inviata, nel 1939, al papa ed alla Congregazione del Concilio e ai Cardinali. Ma nel novembre dello stesso anno il Santo Uffizio ordin\u00f2 di ritirarla. Si era, di fatto, ritornati al decreto Ecclesia Cattolica del 1889, con qualche lieve ritocco.\nNel 1947, Pio XII promulg\u00f2 la costituzione apostolica \"Provida Mater Ecclesia\", nella quale si tracciava una storia degli \"stati di perfezione\", dagli Ordini Religiosi alle Congregazioni e alle Societ\u00e0 di vita comune. Come ultima tappa venivano inserite le nuove istituzioni di laici (e di sacerdoti regolari) consacrati a Dio, alle quali si attribuisce il nome di \"Istituti Secolari\". Era un passo decisivo, perch\u00e9 veniva attribuito un posto nella Chiesa alla nuova forma di vita consacrata. Non mancarono, per\u00f2, resistenze a questo documento che non soddisfaceva il sentire pi\u00f9 profondo dei laici consacrati, poich\u00e9 si presentava l'apostolato laicale come una supplenza di quello religioso e sacerdotale.\nNel 1948 ancora Pio XII eman\u00f2 il motu proprio \"Primo feliciter\", che chiariva la Provida Mater e offriva la sua corretta interpretazione, indicando le 2 caratteristiche di questa peculiare forma di consacrazione: 1) una consacrazione vera e piena e 2) la secolarit\u00e0, ovvero esercitare un apostolato nel mondo con i mezzi del mondo (fu in tal senso ripresa proprio l'espressione usata da Agostino Gemelli nella Memoria del 1938, ossia \"in seculo et ex seculo\"). Qualche giorno dopo fu emanato il decreto \"Cum Sanctissimus\", una sorta di commentario delle direttive relative agli istituti secolari.\nIl Concilio Vaticano II.\nCadute difficolt\u00e0 e resistenze ebbe inizio un momento d'intensa vitalit\u00e0, ma le idee non erano ancora chiare. \u00c8 stato il Concilio Vaticano II a chiarire alcuni principi, in modo particolare, la dignit\u00e0 dei laici, la loro missione nel mondo e la vocazione alla santit\u00e0 per tutti gli uomini.\nNel decreto conciliare \"Perfectae Caritatis\" \u00e8 trattato in modo specifico il tema degli Istituti secolari. Esso contiene quanto basta a definirne le caratteristiche essenziali:\nNel 1970, si svolse a Roma il primo \"Congresso internazionale degli Istituti secolari\" a cui parteciparono esponenti di 92 Istituti. Vi emersero i punti comuni e le comuni aspirazioni, ma anche le diverse posizioni degli Istituti stessi. Per alcuni Istituti la secolarit\u00e0 si traduce in un insieme di condizioni di vita che non distingue il membro dell'Istituto dagli altri laici, che non offre vita in comune, che non ha opere proprie e che mantiene il riserbo sui nomi dei propri membri. Altri Istituti, invece, hanno vita in comune, e opere proprie con una formazione specifica. Tra questi due estremi vi \u00e8 un ampio spettro di possibilit\u00e0.\nA seguito del congresso del 1970 si \u00e8 costituita la \"Conferenza Mondiale degli Istituti Secolari\" e di seguito hanno iniziato la loro attivit\u00e0 le conferenze nazionali. In Italia \u00e8 sorta la Conferenza Italiana Istituti Secolari \u2014 CIIS\nStatistiche.\nI laici consacrati sono in continua diminuzione nel mondo e in particolare nel paese di storica diffusione, l'Italia. L'incremento della loro presenza in altri paesi e continenti non sopperisce alla crisi che da tempo si avverte in Italia."}
{"id": "248681", "revid": "751106", "url": "https://it.wikipedia.org/wiki?curid=248681", "title": "Binary large object", "text": "In informatica, un binary large object (in inglese \"oggetto binario di grandi dimensioni\"), spesso identificato con l'acronimo BLOB, \u00e8 un tipo di dato usato nei database.\nI campi di tipo BLOB sono destinati alla memorizzazione di dati di grandi dimensioni in formato binario non direttamente interpretabile dal database (ad es. immagini grafiche, audio, programmi applicativi, ecc.) e possono contenere fino a diversi gigabyte a seconda del database utilizzato.\nIl tipo di dato BLOB, che ha conosciuto una grande diffusione a partire dall'IBM DB2, non \u00e8 supportato da tutti i database, n\u00e9 presenta caratteristiche uniformi in quelli che lo supportano. Alcuni esempi:"}
{"id": "248684", "revid": "599013", "url": "https://it.wikipedia.org/wiki?curid=248684", "title": "Missionari comboniani del Cuore di Ges\u00f9", "text": "I missionari comboniani del Cuore di Ges\u00f9 (in latino \"Missionarii Comboniani Cordis Iesu\"; sigla \"M.C.C.I.\"), detti in origine Figli del Sacro Cuore di Ges\u00f9 (\"Congregatio Filiorum S. Cordis Iesu\"; sigla \"F.S.C.I.\"), sono un istituto religioso maschile di diritto pontificio.\nStoria.\nLa congregazione venne fondata da Daniele Comboni (1831-1881): nato da un'umile famiglia di braccianti, entr\u00f2 nell'istituto aperto a Verona da Nicola Mazza per l'educazione dei poveri. L'istituto Mazza si era anche inserito nell'opera di evangelizzazione dei territori dell'Africa centrale.\nNel 1854 Comboni venne ordinato sacerdote e il 14 febbraio 1858 si stabil\u00ec nel vicariato apostolico dell'Africa Centrale assieme a cinque compagni missionari. L'impresa fu un fallimento: a causa del clima e delle malattie i compagni di Comboni morirono nel giro di pochi mesi e nel 1859 lo stesso Comboni decise di lasciare l'Africa e tornare in patria.\nIn Italia Comboni elabor\u00f2 un piano per la rigenerazione dell'Africa: convinto della necessit\u00e0 di coinvolgere le popolazioni locali nell'attivit\u00e0 missionaria, pens\u00f2 alla creazione di centri dove accogliere, battezzare ed educare gli indigeni per poi farli penetrare come sacerdoti e catechisti tra la loro gente. Organizz\u00f2 conferenze in tutta Europa per esporre la sua idea, cerc\u00f2 di coinvolgere le congregazioni gi\u00e0 impegnate nelle missioni in Africa e incontr\u00f2 anche Arnold Janssen.\nIn occasione del Concilio Vaticano I, Comboni prepar\u00f2 un documento da presentare ai padri conciliari per cercare di coinvolgere quante pi\u00f9 forze ecclesiali nell'opera di propagazione della fede nel continente nero, ma a causa della sospensione del Concilio il documento non pot\u00e9 essere discusso.\nIl 1\u00ba giugno 1867 Comboni si decise ad aprire a Verona un seminario per la formazione del clero da impiegare nelle missioni in Africa: come modello di riferimento per l'organizzazione della comunit\u00e0 venne scelta la Societ\u00e0 per le missioni estere di Parigi, una compagnia di sacerdoti e fratelli coadiutori laici, senza voti religiosi ma con un giuramento di fedelt\u00e0 e appartenenza alla comunit\u00e0. La direzione e l'insegnamento nell'istituto vennero affidati ai gesuiti.\nLa societ\u00e0 missionaria, detta in origine dei figli del Sacro Cuore di Ges\u00f9, venne approvata come congregazione di diritto diocesano l'8 dicembre 1871. Il 31 luglio 1877 Comboni venne nominato vicario apostolico dell'Africa centrale e si trasfer\u00ec a Khartoum, dove mor\u00ec nel 1881. Con la scomparsa del fondatore la sua societ\u00e0 entr\u00f2 in una fase di precariet\u00e0: la guerra mahdista imped\u00ec ai missionari di continuare la loro missione in Sudan. Francesco Sogaro, primo successore di Comboni, nel 1885 trasform\u00f2 la societ\u00e0 in congregazione di voti semplici, ma i membri pi\u00f9 anziani non accolsero positivamente la decisione perch\u00e9 ritenevano che le pratiche religiose avrebbero distolto i missionari dall'apostolato attivo. Solo la decisione della congregazione di Propaganda Fide, che approv\u00f2 la scelta di Sogaro, mise fine ai contrasti interni all'istituto.\nCon la vittoria degli anglo-egiziani sui mahdisti, i comboniani poterono riprendere la loro missione in Sudan. La congregazione ricevette il pontificio decreto di lode il 7 giugno 1895. Essendo la congregazione ormai matura e autosufficiente, nel 1899 Antonio Maria Roveggio, successore di Sogaro, tolse ai gesuiti l'incarico di formare i missionari. Il 19 febbraio 1910 la Santa Sede approv\u00f2 definitivamente l'istituto e le sue costituzioni.\nAll'interno della congregazione si vennero presto a creare due schieramenti: uno formato dai religiosi italiani e l'altro dai religiosi dei paesi di lingua tedesca. I contrasti tra le due fazioni si acuirono negli anni della prima guerra mondiale. Il 27 luglio 1923 la Santa Sede decise di separare il ramo tedesco dell'istituto dalla congregazione madre istituendo i Missionari figli del Sacro Cuore di Ges\u00f9 (\"Congregatio Missionariorum Filiorum Sacratissimi Cordis Iesu\", sigla \"M.F.S.C.\"), approvati definitivamente il 18 marzo 1924.\nIl Concilio Vaticano II, che aveva invitato gli istituti religiosi a riscoprire il carisma dei fondatori, spinse le due congregazioni a cercare la strada dell'unit\u00e0: il 2 settembre 1975 celebrarono congiuntamente a Ellwangen i capitoli generali che decisero e ratificarono la riunione dei due istituti e il 22 giugno 1979 la Santa Sede sanc\u00ec definitivamente l'unione delle due congregazioni.\nIl fondatore, beatificato nel 1996, venne proclamato santo da papa Giovanni Paolo II il 5 ottobre 2003.\nAttivit\u00e0 e diffusione.\nI comboniani si dedicano all'apostolato missionario presso le popolazioni non ancora o non sufficientemente evangelizzate, specialmente in Africa.\nSono presenti in Europa (Austria, Francia, Germania, Irlanda, Italia, Polonia, Portogallo, Regno Unito, Spagna), in Africa (Benin, Ciad, Ghana, Egitto, Eritrea, Etiopia, Kenya, Malawi, Mozambico, Repubblica Centrafricana, Repubblica Democratica del Congo, Sudafrica, Sudan, Togo, Uganda, Zambia), nelle Americhe (Brasile, Canada, Cile, Costa Rica, Ecuador, El Salvador, Guatemala, Messico, Nicaragua, Per\u00f9, Stati Uniti d'America) e in Asia (Filippine, Macao, Taiwan). La casa generalizia \u00e8 in via Luigi Lilio a Roma.\nAlla fine del 2008 la congregazione contava 328 case con 1.803 religiosi, 1.296 dei quali sacerdoti."}
{"id": "248685", "revid": "1083791", "url": "https://it.wikipedia.org/wiki?curid=248685", "title": "RG Veda", "text": " \u00e8 un manga di 10 tank\u014dbon creato dalle CLAMP e pubblicato dal 1989 al 1996 dalla casa editrice giapponese Shinshokan nella rivista Wings. In Giappone \u00e8 chiamato pi\u00f9 comunemente , mentre nel resto del mondo l'opera \u00e8 pi\u00f9 nota col suo sottotitolo .\nSi tratta del primo lavoro professionale delle CLAMP ed \u00e8 anche il loro primo grande successo, grazie al quale sono riuscite a farsi conoscere al grande pubblico. Questo fu inoltre uno dei pochi lavori durante il quale le CLAMP erano formate da sette membri: assieme a Nanase Ohkawa, Mokona Apapa, Satsuki Igarashi, Mick Nekoi e Akiyama Tamayo, lavoravano infatti anche Leeza Sei e Sei Nanao, che nel 1992 lasceranno il gruppo.\nOltre al manga, nel 1991 sono stati realizzati anche due OAV.\nIn Italia \u00e8 stato pubblicato in 20 volumi, di dimensioni dimezzate rispetto all'originale, dalla Planet Manga. Tra il 2009 e il 2010 la Magic Press MX ha ristampato l'opera in un'edizione fedele all'originale.\nIl titolo \u00e8 direttamente preso dal \"\u1e5agveda\" (Rig v\u00e8da), il primo e pi\u00f9 antico libro dei Veda, una raccolta di testi sacri scritti in sanscrito fondamenta della religione induista.\nPer la precisione, il manga trae ispirazione da una rielaborazione buddista dei Rig Veda, giunta in Giappone attraverso la Corea e la Cina. Le divinit\u00e0 protagoniste assumono connotati pi\u00f9 concreti rispetto a quelle indiane e non sono immortali (nonostante vantino poteri che gli esseri umani non possono neanche immaginare): la loro \"immortalit\u00e0\" consiste unicamente nel nome, tramandato di padre in figlio.\nTrama.\nIl dio del Tuono Taishakuten si \u00e8 ribellato all'Imperatore Celeste, lo ha decapitato, si \u00e8 proclamato imperatore e ha ucciso Ashura-\u014d, il Dio della Guerra. Una profezia ambigua che parla di \"sei stelle\" sembra, per\u00f2, minacciare il suo regno del terrore.\nIl Dio Guardiano del Nord, Yasha-\u014d, dopo aver ascoltato la profezia decide di risvegliare dal suo sonno secolare il figlio di Ashura-\u014d, un essere asessuato di nome Ashura. Insieme a S\u014dhma, Ryu-\u014d e Karura-\u014d intraprendono un viaggio per sconfiggere l'usurpatore; vengono accompagnati ed aiutati da Kujaku, un demone che nasconde un segreto.\nCome in quasi tutti i manga delle CLAMP, anche in \"RG Veda\" ci sono molti riferimenti sh\u014dnen'ai, e in questo caso una delle coppie sh\u014djo-ai pi\u00f9 famose, quella composta da Kendappa-oh e Sohma.\nTrama completa.\nVolume 1: \nYasha-\u014d viene convocato dall'imperatore celeste, Taishakuten, che gli ordina di uccidere Kuy\u014d, la profetessa al servizio del precedente imperatore, nonch\u00e9 amica del malcapitato, fuggita dalla sua prigione. Non appena raggiunto il suo rifugio, Kuy\u014d rivela a Yasha-\u014d una profezia: \"Cadranno sei stelle... sei stelle oscure che si ribelleranno al cielo. Tu, dando inizio a un destino gi\u00e0 scritto, prenderai con te un bambino con cui, spinto dal grido di una stirpe ormai estinta, ti metterai in viaggio. Quel bambino, bench\u00e9 oscilli tra il bene e il male, far\u00e0 girare la ruota del destino del mondo celeste. Quando le sei stelle si riuniranno, la sorte del cielo sar\u00e0 decisa. Ma dal profondo delle tenebre discender\u00e0 qualcuno... la cui identit\u00e0 le stelle non mi rivelano, che governa il corso degli astri e manovra sia le stelle oscure che quelle celesti. L'ardente fiamma che alleverai ridurr\u00e0 in cenere tutti i mali e le sei stelle domineranno ogni cosa, nulla potr\u00e0 arrestarle. Voi sarete la distruzione che annienter\u00e0 il cielo!\".\nYasha-\u014d raggiunge la Foresta di Maya nella quale \u00e8 custodito il bambino destinato ad ucciderlo, il bambino della profezia. Rompendo il sigillo che proteggeva la foresta, il re del clan Yasha riparte in compagni di quel bimbo, Ashura.\nNel frattempo, il villaggio degli Yasha viene attaccato da alcuni demoni e, sventato il pericolo, Yasha-\u014d e il piccolo Ashura fanno ritorno dalla sacerdotessa Kuy\u014d, ma la trovano morta. Intanto ha fatto la sua comparsa un misterioso personaggio, Kujaku, che avverte il due viaggiatori che il colpevole dell'omicidio \u00e8 uno dei superiori di Yasha-\u014d.\nIl villaggio Yasha viene nuovamente attaccato, ma da Bishamopnten questa volta, il generale del nord al servizio dell'imperatore. Gli abitanti del villaggio non riescono a far fronte al nuovo nemico e vengono sterminati. Un ragazzo ferito a morte accusa il piccolo Ashura di essere la causa dello sterminio affermando che lui sia un essere maledetto poich\u00e9 appartenente all'estinto e proibito clan Ashura.\nYasha-\u014d e Ashura fanno il loro incontro con Gigei, una ballerina che stringe subito amicizia con il bambino. Le guardie dell'imperatore intervengono per farsi consegnare \"l'ultimo di una stirpe maledetta\". Dopo un breve scontro, Yasha-\u014d e Ashura lasciano l'amica che, intanto, va ad esibirsi al Palazzo Celeste dove viene riconosciuta come complice dei due fuggitivi e uccisa.\n(Flashback) \"All'alba dei tempi, tutto ci\u00f2 che si trovava tra il cielo e la terra era governato dagli dei e gli uomini, ancora impotenti, vivevano in pace perpetua sotto il dominio del signore degli dei, l'imperatore celeste. La vasta terra era felice e ricoperta da mille colori, mentre il cielo era alto e trasparente. sotto il dominio dell'imperatore celeste perfino l'invincibile stirpe guerriera degli Ashura aveva dimenticato da tempo cosa fosse la guerra. Questa \u00e8 una storia che risale al tempo in cui nel mondo celeste regnava ancora la pace\".\nLa sacerdotessa Kuy\u014d rivela la profezia \"delle sei stelle\" al re Ashura-\u014d. Taishkuten chiede di sfidare quest'ultimo. Il duello, per\u00f2, termina senza un vincitore.\nYasha-\u014d narra ad Ashura la leggenda che riguarda la sua spada: \"in un'epoca in cui le terre del nord erano avvolte da fosche nubi, dalla volta celeste discese un misterioso essere dalla cui schiena spuntavano delle ali nere. Egli soccorse il popolo degli Yasha facendo ricorso a molteplici arti misteriose, ma al volgere di tre lune estrasse una spada demoniaca e, lasciando detto che avrebbe dovuto essere ereditata dall'uomo pi\u00f9 forte della stirpe degli Yasha, torn\u00f2 da dove era venuto. Fu cos\u00ec che il popolo degli Yasha prosper\u00f2 grazie all'enorme forza che aveva ottenuto\".\nVolume 2: \nDurante una conversazione tenuta al castello dell'imperatore celeste, il Castello di Zenmi, si scopre che il piccolo Ashura \u00e8 figlio dell'imperatrice Shashi e del re Ashura-\u014d e fratello gemello di Ten-\u014d, figlio dell'imperatore Taishakuten.\nYasha-\u014d e Ashura, durante uno scontro con le truppe imperiali nei pressi del Castello di Gandaraja, residenza della musicista Kendappa-\u014d, incontrano S\u014dma, l'ultima rimasta della stirpe dei s\u014dma. Qui viene introdotta anche la figura di Kissh\u014dten, la figlia del precedente imperatore e moglie di Bishamonten. Ashura apprende la notizia della morte di Gigei, Kendappa-\u014d mostra grande abilit\u00e0 nel combattimento mettendo fuori gioco una spia introdottasi nel castello e S\u014dma si unisce a Yasha-\u014d e Ashura nel loro viaggio. Una nuova apparizione di Kujaku rivela che per trovare le sei stelle della profezia \u00e8 necessario trovare la Spada Shura, la spada leggendaria che si tramanda ai re della stirpe Ashura.\nNel Castello del Drago, intanto, il giovane Ryu si rifiuta di succedere come re del suo clan ma incontrandosi con Yasha-\u014d, Ashura e S\u014dma decide di sfidarli. La lotta viene interrotta e il nuovo Ryu-\u014d si unisce ai tre.\nIl gruppo si mette cos\u00ec alla ricerca della spada Shura, custodita a Kusumapura, una citt\u00e0 sotterranea ed abbandonata, ormai inghiottita dalla foresta. L\u00ec, Yasha-\u014d, Ashura e Ryu-\u014d intraprendono una battaglia con uno dei pochi sopravvissuti della citt\u00e0, Kumaraten. La lotta si interrompe grazie all'intervento di Kara, una sacerdotessa del clan Ashura e sorella dell'imperatrice Shashi. Lei racconta parte del suo passato con la gemella: l'attuale imperatrice \u00e8 sempre stata pi\u00f9 ambiziosa della sorella e non si \u00e8 mai accontentata di essere una semplice sacerdotessa. Era crudele e trad\u00ec il suo clan nonch\u00e9 suo marito, il re Ashura-\u014d, unendosi al ribelle Taishakuten."}
{"id": "248687", "revid": "78273", "url": "https://it.wikipedia.org/wiki?curid=248687", "title": "Bunglass", "text": ""}
{"id": "248688", "revid": "767487", "url": "https://it.wikipedia.org/wiki?curid=248688", "title": "118 Peitho", "text": "118 Peitho (in italiano 118 Peito) \u00e8 un piccolo asteroide della Fascia principale. \u00c8 probabilmente un comune asteroide di tipo S iridescente.\nPeitho fu scoperto il 15 marzo 1872 da Karl Theodor Robert Luther dall'Osservatorio di D\u00fcsseldorf (situato nel distretto urbano di Bilk) in Germania, di cui era direttore dal 1851. Fu battezzato cos\u00ec in onore di una delle due figure mitologiche greche di nome Peito.\nSono state osservate finora due occultazioni di piccole stelle da parte di Peitho, una nel 2000 e la successiva nel 2003.\nDeve il suo nome a Peito, la personificazione della persuasione nella mitologia greca."}
{"id": "248690", "revid": "2175", "url": "https://it.wikipedia.org/wiki?curid=248690", "title": "Grandchamps-des-Fontaines", "text": ""}
{"id": "248691", "revid": "2175", "url": "https://it.wikipedia.org/wiki?curid=248691", "title": "Grigonnais", "text": ""}
{"id": "248692", "revid": "2175", "url": "https://it.wikipedia.org/wiki?curid=248692", "title": "Haie-Fouassi\u00e8re", "text": ""}
{"id": "248695", "revid": "2175", "url": "https://it.wikipedia.org/wiki?curid=248695", "title": "Landreau", "text": ""}
{"id": "248696", "revid": "2175", "url": "https://it.wikipedia.org/wiki?curid=248696", "title": "Limouzini\u00e8re", "text": ""}
{"id": "248697", "revid": "15756", "url": "https://it.wikipedia.org/wiki?curid=248697", "title": "Letame", "text": "Si definisce letame (dal latino \"laetare\" \"fertilizzare\", da \"laetus\" \"fertile\", poi \"lieto\") o stallatico il prodotto della fermentazione delle deiezioni degli animali da allevamento (feci e urina) miste a materiale solido usato come lettiera (paglia, sabbia, segatura, ecc.). Nel caso le deiezioni deposte nei ricoveri animali non vengano miscelate con la lettiera ma lavate con acqua o rimosse con raschiatori, si parla invece di liquame. L'eventuale presenza di lettiera, in quantit\u00e0 marginali, identifica infine una categoria di refluo zootecnico equiparata al liquame e detta liquiletame.\nComposizione del letame.\nLa natura fisica e chimica del letame dipende dalla specie animale che l'ha prodotto, dal tipo di lettiera utilizzato e dal grado di maturazione del letame stesso.\nComposizione del letame bovino.\nIn linea di massima la composizione del letame bovino, espressa in percentuale, \u00e8 la seguente:\nL'uso eccessivo di letame \u00e8 a volte fonte di inquinamento, dovuto alle alte concentrazioni di ammonio e potassio ed \u00e8 pertanto sottoposto a vari vincoli legislativi, sia a livello europeo che nazionale e regionale.\nUtilizzi.\nFertilizzante organico.\nIl letame \u00e8 utilizzato da molti secoli come fertilizzante agricolo grazie alla sua ricchezza sia di azoto che di altri elementi necessari alla crescita dei vegetali.\nOltre alla funzione di concime (ovvero quella di fornire nutrimento alle piante) il letame ben maturo svolge anche quella di ammendante, arricchendo il terreno di sostanza organica e migliorandone le propriet\u00e0 fisiche.\nA differenza del liquame, che viene irrorato sul terreno in forma liquida, nella moderna agricoltura il letame viene sparso con macchine, denominate spandiletame, e poi interrato tramite aratura.\nA causa del contenuto relativamente basso in proteine del letame rispetto a quello del liquame, evidentemente molto pi\u00f9 povero di fibra, il letame maturo risulta quasi inodore per la scarsa rilevanza dei composti maleodoranti prodotti dalla putrefazione delle proteine. L'odore del letame sparso nei campi viene quindi in genere ben tollerato, quanto meno nelle aree di consolidata tradizione agricola.&lt;br&gt;\nSpesso, con il nome di \"stallatico\", viene commercializzato un prodotto destinato al giardinaggio, composto da vari tipi di letami selezionati e accuratamente miscelati, misti o no a humus.\nCombustibile solido.\nIn vaste aree agricole del mondo il letame secco viene utilizzato come combustibile domestico soprattutto nei luoghi desertici o di altitudine in cui scarseggia la legna, generalmente sotto forma di mattonelle essiccate al sole. Questa pratica viene considerata pi\u00f9 economica di altre forme di riscaldamento, eco-sostenibile perch\u00e9 si tratta di una fonte energetica rinnovabile e che attenua la pressione sulle risorse forestali delle aree interessate e a \"chilometri zero\", essendo questo combustibile disponibile a breve distanza dai luoghi dove viene utilizzato.\nBiogas.\nIl letame dell'allevamento intensivo pu\u00f2 essere utilizzato per la produzione di biogas, miscelato o meno con liquame e colaticcio prodotto dalle stalle. successivamente il biogas prodotto pu\u00f2 essere venduto a terzi oppure utilizzato dallo stesso agricoltore per produrre energia elettrica con dei generatori.\nSubstrato di coltivazione.\nIl letame equino viene miscelato con paglia di frumento, per costituire un substrato adatto alla coltivazione dei funghi champignons \"(Agaricus bisporus)\"."}
{"id": "248699", "revid": "120594872", "url": "https://it.wikipedia.org/wiki?curid=248699", "title": "Razionalizzazione (sociologia)", "text": "Il termine razionalizzazione fu usato da Max Weber per definire un processo storico che, attraverso l'estensione progressiva dell'uso della ragione nell'interpretazione della realt\u00e0 e nella organizzazione della vita sociale, investe e modifica tutti gli ordinamenti sociali permettendo il passaggio dalla societ\u00e0 tradizionale alla societ\u00e0 moderna. Si parla di un'epoca intorno al 1900, e quest'dea ancora oggi \u00e8 considerata accettabile. \nA guidarlo era il suo interesse nella natura del potere e dell'autorit\u00e0. La sua indagine lo induce a indicare con questo termine la progressiva burocratizzazione nel coordinamento delle attivit\u00e0 sociali. La razionalizzazione cos\u00ec intesa \u00e8 un marchio distintivo dell'era moderna.\nL'inevitabile gabbia d'acciaio e la burocratizzazione.\nLa razionalizzazione viene vista in questa fase dell'indagine come il presupposto per il coordinamento e la pianificazione su larga scala dell'attivit\u00e0 di enormi insiemi di persone, grazie all'ordinamento gerarchico degli uffici e all'adozione di regole impersonali. Ai sottoposti sono attribuiti aree di giurisdizione specifiche e sfere di dovere precise.\nDa quanto detto consegue il principale vantaggio della burocratizzazione: la calcolabilit\u00e0 dei risultati, ma anche l'incapacit\u00e0 di un tale sistema di gestire casi individuali. Sono i vantaggi pratici a giustificare l'esclusione dall'organizzazione del lavoro di qualsiasi fattore irrazionale, individuale, del sentimento. Invece del vecchio coordinatore che \u00e8 mosso puramente da simpatia, favore, grazia e gratitudine, la cultura moderna ha bisogno per mantenere le sue sovrastrutture di sostegno l'emotivamente distaccato e rigoroso esperto professionale.\nWeber conclude che un aspetto negativo della razionalizzazione \u00e8 la spersonalizzazione della societ\u00e0. L'autore si chiede \u00abSe non \u00e8 possibile cambiare questo orientamento, cosa ne conseguir\u00e0 alla lunga?\u00bb.\nLa razionalizzazione inevitabile di Weber somiglia in parte all'alienazione di Marx. Solo che Weber non crede alla sua transitoriet\u00e0 e non vede il percorso avviato verso la vera emancipazione dell'uomo. Tra le conseguenze della razionalizzazione Weber trova un altro motivo di distacco dalle teorie di Marx. Per il secondo i mezzi di produzione vengono espropriati dagli artigiani costringendoli a prestare la propria manodopera per vivere al capitalista. Per Weber questo processo non dipende dal sorgere del capitalismo in s\u00e9, ma \u00e8 diretta conseguenza della razionalizzazione, che produce la concentrazione di una certa massa di fattori produttivi, sia in un contesto capitalistico quanto in uno socialista.\nL'idea di fondo di Weber in materia fu che le speranze per un futuro migliore per l'uomo erano riposte nelle mani di eroi carismatici in grado di umanizzare i processi sociali, per esempio restituendo un ruolo alla dimensione etica. Due tipi di azione sociale diversa sono sottesi dalle due visioni in contrasto: \"zweckrational\" (a indicare un'azione sociale guidata dal pensiero tecnocratico e burocratico) e \"wertrational\" (a indicare un'azione che persegue scopi dettati dall'etica, non necessariamente razionali, ma che si serve di mezzi razionali ed efficienti posti a servizio di tali scopi).\nLa razionalizzazione dopo Weber.\nWeber aveva lasciato un ritratto della razionalizzazione che rinchiude necessariamente la societ\u00e0 in una gabbia d'acciaio. La sfida lanciata al pensiero progressista era che nemmeno il socialismo avrebbe potuto rompere la gabbia, definendo un punto di rottura riconosciuto da molti nelle scienze sociali tra il \"prima di Weber\" e il \"dopo Weber\".\nJ\u00fcrgen Habermas nel 1955 osserva che questo punto non era stato affrontato a fondo dai marxisti occidentali come Luk\u00e1cs e Korsch. Egli fa osservare che Weber ignora la relazione tra interesse e conoscenza. Stabilisce che le conoscenze empiriche alla base della razionalit\u00e0 tecnica nascono dall'interesse al controllo tecnico e fisico delle risorse naturali e non da un generico interessamento alla saggezza. Pertanto queste scienze sono in grado di produrre sapere valido solo nell'ambito di questo controllo. In tal caso non esauriscono la razionalit\u00e0, ma sono specifiche a un suo ambito. In cerca di altre scienze dotate della capacit\u00e0 di creare consenso intorno ad altri interessi si rivolge alla critica all'ideologia e alla psicanalisi. L'interesse di quest'ultima sarebbero le disfunzioni delle connessioni simboliche.\nGrazie a questo passo Habermas avvia il dibattito dell'inizio degli anni '70 del XX secolo sulla razionalizzazione ad occuparsi del linguaggio, aprendo la porta a lavori di portata storica come quello di Noam Chomsky . La razionalizzazione sociale deve occuparsi tramite una dialettica che si esprime nelle situazioni dell'agire comunicativo di produrre interpretazioni condivise delle situazioni. Da un'unica razionalizzazione si giunge alla dialettica fra tre forme di razionalizzazione diverse: economica, tecnica, sociale.\nParadossi recenti e razionalit\u00e0 del libero mercato.\nSempre negli anni '70 la nozione che un libero mercato basato sull'egoismo individualista consenta il massimo benessere senza ledere diritti fronteggia in economia politica obiezioni profonde come il Paradosso di Amartya Sen che implica la necessit\u00e0 di una scelta situata di volta in volta tra le due priorit\u00e0. Ci\u00f2 secondo alcuni apre nuovi spazi di riflessione sulla relazione tra razionalit\u00e0 tecnica, economica e sociale e sulle loro relazioni complesse, rendendo le risposte delle vecchie teorie economiche liberiste meno universali."}
{"id": "248701", "revid": "121312988", "url": "https://it.wikipedia.org/wiki?curid=248701", "title": "Marta (fiume)", "text": "Il fiume Marta, chiamato anticamente \"Larthe\", \u00e8 l'unico emissario del lago di Bolsena; scorre nel Lazio, in provincia di Viterbo, nel territorio dei comuni di Marta, Tuscania e Tarquinia.\nDescrizione.\nLungo il corso del Marta sono presenti alcune sorgenti termali e, come immissari, da sinistra il Fosso Capecchio, e da destra i torrenti Fosso Catenaccio e \"Traponzo\".\nLa valle formata dal Marta \u00e8 stata usata, fin dalla preistoria, come importante via di comunicazione e di transumanza.\nIl Marta sfocia nel mar Tirreno, dopo un corso di circa 50 km, nei pressi di Tarquinia; presso la foce sorgeva, anticamente, il porto etrusco di \"Martanum\".\nNel 2005 i fondali tra la foce del torrente Arrone e la foce del fiume Marta sono stati proposti come siti di interesse comunitario con il codice IT6000003.\nSul fiume Marta \u00e8 ancora presente un insediamento dell'epoca etrusca chiamato \"La Cannara\". Visitabile nel comune di Marta (VT). Una fitta serie di canne era stata piantata sul passaggio del fiume per rallentare il flusso dei pesci e catturarli facilmente dal capanno sopra realizzato. Nel medioevo \"La Cannara\" divenne una peschiera (trappola per le anguille). La Cannara fu diretta propriet\u00e0 del Papa di Roma.La foce del fiume Marta \u00e8 ad estuario"}
{"id": "248703", "revid": "2175", "url": "https://it.wikipedia.org/wiki?curid=248703", "title": "Loroux-Bottereau", "text": ""}
{"id": "248704", "revid": "1305772", "url": "https://it.wikipedia.org/wiki?curid=248704", "title": "Marne", "text": ""}
{"id": "248705", "revid": "2175", "url": "https://it.wikipedia.org/wiki?curid=248705", "title": "Meilleraye-de-Bretagne", "text": ""}
{"id": "248706", "revid": "570966", "url": "https://it.wikipedia.org/wiki?curid=248706", "title": "Montagne (Loira atlantica)", "text": ""}
{"id": "248707", "revid": "2175", "url": "https://it.wikipedia.org/wiki?curid=248707", "title": "Moutiers-en-Retz", "text": ""}
{"id": "248708", "revid": "12222", "url": "https://it.wikipedia.org/wiki?curid=248708", "title": "Malerbe", "text": ""}
{"id": "248712", "revid": "287204", "url": "https://it.wikipedia.org/wiki?curid=248712", "title": "Pellerin", "text": ""}
{"id": "248714", "revid": "12222", "url": "https://it.wikipedia.org/wiki?curid=248714", "title": "Erbacce", "text": ""}
{"id": "248715", "revid": "2175", "url": "https://it.wikipedia.org/wiki?curid=248715", "title": "Plaine-sur-Mer", "text": ""}
{"id": "248716", "revid": "2175", "url": "https://it.wikipedia.org/wiki?curid=248716", "title": "Planche", "text": ""}
{"id": "248717", "revid": "2175", "url": "https://it.wikipedia.org/wiki?curid=248717", "title": "Pouliguen", "text": ""}
{"id": "248721", "revid": "12222", "url": "https://it.wikipedia.org/wiki?curid=248721", "title": "Pianta infestante", "text": ""}
{"id": "248722", "revid": "24019", "url": "https://it.wikipedia.org/wiki?curid=248722", "title": "Php.ini", "text": ""}
{"id": "248723", "revid": "2175", "url": "https://it.wikipedia.org/wiki?curid=248723", "title": "Regrippi\u00e8re", "text": ""}
{"id": "248724", "revid": "7336", "url": "https://it.wikipedia.org/wiki?curid=248724", "title": "Apache Web Server", "text": ""}
{"id": "248725", "revid": "2175", "url": "https://it.wikipedia.org/wiki?curid=248725", "title": "Remaudi\u00e8re", "text": ""}
{"id": "248726", "revid": "729019", "url": "https://it.wikipedia.org/wiki?curid=248726", "title": "Mercury-Redstone 2", "text": "Con la missione Mercury-Redstone 2 (MR-2), svoltasi il 31 gennaio 1961, nell'ambito del Programma Mercury, con lancio da Cape Canaveral in Florida, venne portato nello spazio lo scimpanz\u00e9 \"Ham\".\nIl razzo vettore del tipo Redstone fu in grado di sviluppare molta pi\u00f9 spinta di quanto programmato, conseguentemente le riserve di carburante si esaurirono prima di quanto previsto e pertanto la capsula Mercury venne staccata qualche secondo prima rispetto al piano di volo. Il risultato fu che la capsula vol\u00f2 molto pi\u00f9 in alto e raggiunse una distanza maggiore di quanto preventivato.\nLa missione.\nLa capsula No. 5 aveva a bordo sei nuovi equipaggiamenti mai sperimentati nelle precedenti missioni: un apparato per il controllo atmosferico, un sistema di controllo della stabilit\u00e0, un nuovo tipo di retrorazzi, un sistema di comunicazione, un \"closed loop\" abort sensing system (sistema di annullamento a circuito chiuso) e nuovi air-bag d'atterraggio.\nSei scimpanz\u00e9 (quattro femmine e due maschi), cresciuti e addestrati all'Holloman Air Force Base, Nuovo Messico, insieme a venti medici specialisti e veterinari, vengono trasferiti a Cape Canaveral, Florida, il 2 gennaio, 1961, per addestrare i primati ai simulatori Mercury. Il giorno prima del lancio, sono in lizza due delle sei scimmie scrupolosamente educate: il maschio \"Ham\" (primario) e la femmina \"Minnie\" (riserva). Viene scelto \"Ham\" pieno di energie e buon umore. Il nome \"Ham\" non a caso, gli era stato dato in onore all'Holloman Aerospace Medical Center. \"Ham\" proveniva dal Camerun, dove veniva chiamato \"Chang\", successivamente selezionato dall'USAF nel 1959.\nAlle 12:53 UTC, del 31 gennaio 1961, Ham viene inserito nella suo apposito abitacolo pronto per il lancio, tuttavia il countdown viene interrotto a causa di un inverter difettoso e ad altri problemi minori.\nFinalmente alle 16:55 UTC dello stesso giorno il Mercury-Redstone 2 decolla. Un minuto dopo il lancio il computer di bordo segnala che l'angolo di volo \u00e8 troppo alto e continua a salire. A due minuti, si raggiunge un'accelerazione di 17\u00a0g (167\u00a0m/s\u00b2). 17 secondi pi\u00f9 tardi il serbatoio di ossigeno supplementare si svuota troppo velocemente, contemporaneamente i sensori di bordo avvertono un cambiamento di pressione all'interno della camera di combustione e causano l'annullamento della missione.\nL'angolo di volo troppo alto e i precedenti imprevisti causano un picco di velocit\u00e0 di 7\u00a0540 ft/s (2\u00a0298\u00a0m/s) rispetto al previsto, 6\u00a0465\u00a0ft/s (1\u00a0970\u00a0m/s). Inoltre i retrorazzi, espulsi durante l'annullamento, non possono essere accesi per rallentare la capsula. Questo causa un atterraggio circa 130\u00a0mi (209\u00a0km) pi\u00f9 lontano del punto previsto e un apogeo di 157\u00a0mi (253\u00a0km) invece di 115\u00a0mi (185\u00a0km).\nUn altro problema si verifica a 2 minuti e 18 secondi dal lancio: la pressione della cabina cala pericolosamente da 5,5 a 1\u00a0lb/cm\u00b2 (da 38 a 7\u00a0kPa). La commissione incaricata di far luce sull'accaduto riterr\u00e0 che le ripetute vibrazioni danneggiarono le valvole di raffreddamento dell'abitacolo. Tuttavia Ham con la sua tuta non sembra aver sofferto per queste condizioni estreme dell'abitacolo e viene recuperato incolume.\nA causa della sovraccelerazione e della spinta del LES (Launch Escape System), si raggiunger\u00e0 una velocit\u00e0 di 5\u00a0857\u00a0mph (9\u00a0426\u00a0km/h) invece di 4,400 mi/h (7,081 km/h) come pianificato. L'apogeo sar\u00e0 di 48\u00a0mi (77\u00a0km) fuori dal pianificato. Ham rester\u00e0 a gravit\u00e0 zero per 6.6 minuti invece di 4.9 minuti come pianificato. La capsula atterrer\u00e0 422 mi (679 km) fuori dal punto previsto dopo 16.5 minuti di volo. Infine Ham subir\u00e0 un'accelerazione di 14,7\u00a0g (144\u00a0m/s\u00b2) durante il rientro, invece di 3\u00a0g (29\u00a0m/s\u00b2) come dal previsto.\nHam tuttavia dopo tutte queste sofferenze svolge adeguatamente i compiti ai quali era stato addestrato, agendo su una serie di leve, circa 50 volte durante il viaggio.\nLa capsula atterra alle 12:12 pm. 12 minuti pi\u00f9 tardi trasmette il primo segnale di soccorso. La posizione della capsula risulta distante 60\u00a0mi (96\u00a0km) dalla pi\u00f9 vicina nave di recupero. Ventisette minuti dopo l'atterraggio, un aereo di ricerca avvista la capsula e comunica le coordinate per il recupero.\nConseguenze.\nHam aveva 3 anni e 8 mesi al momento del lancio. Dopo la sua missione viene trasferito al National Zoo di Washington, D.C. per 17 anni, nel 1981 viene di nuovo trasferito in North Carolina insieme ad altri suoi simili. Morir\u00e0 il 19 gennaio 1983, a 26 anni. Ora riposa al New Mexico Museum of Space History a Alamogordo, Nuovo Messico. \u00c8 stato uno dei tanti animali lanciati nello spazio.\nLa capsula Mercury n\u00b0 5 \u00e8 attualmente esposta al California Science Center, Los Angeles, California."}
{"id": "248727", "revid": "2175", "url": "https://it.wikipedia.org/wiki?curid=248727", "title": "Rouxi\u00e8re", "text": ""}
{"id": "248729", "revid": "12222", "url": "https://it.wikipedia.org/wiki?curid=248729", "title": "Erbaccia", "text": ""}
{"id": "248730", "revid": "287204", "url": "https://it.wikipedia.org/wiki?curid=248730", "title": "Saint-Etienne-de-Mer-Morte", "text": ""}
{"id": "248731", "revid": "287204", "url": "https://it.wikipedia.org/wiki?curid=248731", "title": "Saint-Etienne-de-Montluc", "text": ""}
{"id": "248732", "revid": "287204", "url": "https://it.wikipedia.org/wiki?curid=248732", "title": "Altea", "text": ""}
{"id": "248733", "revid": "2175", "url": "https://it.wikipedia.org/wiki?curid=248733", "title": "Sorini\u00e8res", "text": ""}
{"id": "248735", "revid": "2175", "url": "https://it.wikipedia.org/wiki?curid=248735", "title": "Temple-de-Bretagne", "text": ""}
{"id": "248736", "revid": "2175", "url": "https://it.wikipedia.org/wiki?curid=248736", "title": "Touches", "text": ""}
{"id": "248738", "revid": "2175", "url": "https://it.wikipedia.org/wiki?curid=248738", "title": "Turballe", "text": ""}
{"id": "248739", "revid": "12222", "url": "https://it.wikipedia.org/wiki?curid=248739", "title": "Erbicida", "text": ""}
{"id": "248747", "revid": "287204", "url": "https://it.wikipedia.org/wiki?curid=248747", "title": "Aubermesnil-aux-Erables", "text": ""}
{"id": "248748", "revid": "2175", "url": "https://it.wikipedia.org/wiki?curid=248748", "title": "Authieux-sur-le-Port-Saint-Ouen", "text": ""}
{"id": "248750", "revid": "115918297", "url": "https://it.wikipedia.org/wiki?curid=248750", "title": "Lega Santa (1571)", "text": "La terza Lega Santa fu una coalizione militare, promossa nel 1571 da papa Pio V, dopo il saccheggio di Nicosia, citt\u00e0 sull'isola di Cipro, da parte degli ottomani. Causa scatenante dell'alleanza fu l'attacco turco alla citt\u00e0 veneziana di Famagosta, il 22 agosto 1570. Il papa mobilit\u00f2 i sovrani cristiani in difesa della citt\u00e0, strenuamente difesa dalla guarnigione locale.\nLe nazioni che risposero all'appello furono la Repubblica di Venezia e la Spagna di Filippo II. Successivamente si aggiunsero i Cavalieri di Malta, la Repubblica di Genova, il Granducato di Toscana, il Ducato d'Urbino, il Ducato di Parma, la Repubblica di Lucca, il Ducato di Ferrara, il Ducato di Mantova ed il Ducato di Savoia.\nContesto storico.\nIn un contesto pi\u00f9 generale, oltre all'Assedio di Famagosta, la creazione della Lega Santa fu un episodio importante della lotta tra potenze europee e Impero turco per il controllo del Mediterraneo. Bench\u00e9 tra Oriente e Occidente gli scambi di persone, merci, denaro e tecniche non cessassero mai e anzi fossero sempre intensissimi, il crescente espansionismo ottomano in quegli anni preoccupava sempre pi\u00f9 i governi dell'occidente mediterraneo: esso minacciava non solo i possedimenti veneziani come Cipro, ma anche gli interessi spagnoli per via della pirateria turca.\nConsapevole di questa crescente tensione, papa Pio V ritenne che il momento fosse propizio per coalizzare le forze della cristianit\u00e0, all'epoca divise.\nCostituzione della flotta.\nL'alleanza dei principi cristiani venne ratificata a Roma il 25 maggio 1571, alla presenza del Papa. In rappresentanza di Filippo II erano presenti il cardinale Antoine Perrenot de Granvelle, don Francesco Pacheco e l'ambasciatore Luis de Z\u00fa\u00f1iga y Requesens, mentre per la Serenissima presenziarono l'ambasciatore Michele Soriano ed il procuratore Giovanni Soranzo.\nLa Lega avrebbe avuto carattere perpetuo ed avrebbe potuto contare su 200 galee, 100 navi, cinquantamila fanti e novemila cavalli. I costi sarebbero stati sostenuti per met\u00e0 dalla Spagna, per un terzo da Venezia e per un sesto dal Papa. Quest'ultima porzione, non potendo il Papa farvi fronte, venne ulteriormente suddivisa in cinque parti, tre a carico degli spagnoli e due dei veneziani.\nLa costituzione effettiva della flotta fu per\u00f2 lunga e laboriosa. Allarmato per il ritardo, Pio V dovette imporre tutta la sua autorit\u00e0 ai principi europei e minacciarli di scomunica se non fossero salpati. Infine, la flotta prese forma e il vessillo, benedetto dal papa, fu consegnato solennemente dal cardinale di Granvelle a don Giovanni d'Austria, nella basilica di Santa Chiara a Napoli il 14 agosto 1571.\nAttivit\u00e0 belliche.\nL'assedio della citt\u00e0 di Famagosta dur\u00f2 a lungo, grazie alla strenua difesa orchestrata da Marcantonio Bragadin, il senatore veneziano comandante la fortezza; questo tempo fu essenziale al fine di formare la flotta della Lega Santa, sotto il vessillo pontificio. Famagosta cadde il 1\u00ba agosto 1571, mentre la flotta mandata in suo soccorso era ancora in viaggio.\nIl 7 ottobre 1571 la Lega incontr\u00f2 e sbaragli\u00f2 la flotta turca nella battaglia di Lepanto, al largo della costa dell'omonima cittadina greca. La Lega fu sciolta alla firma del trattato di pace tra Venezia e l'Impero ottomano nel 1573."}
{"id": "248751", "revid": "570966", "url": "https://it.wikipedia.org/wiki?curid=248751", "title": "Belli\u00e8re (Senna marittima)", "text": ""}
{"id": "248752", "revid": "2175", "url": "https://it.wikipedia.org/wiki?curid=248752", "title": "Bocasse", "text": ""}
{"id": "248753", "revid": "2175", "url": "https://it.wikipedia.org/wiki?curid=248753", "title": "Bois-l'Ev\u00eaque", "text": ""}
{"id": "248754", "revid": "2175", "url": "https://it.wikipedia.org/wiki?curid=248754", "title": "Bois-Robert", "text": ""}
{"id": "248756", "revid": "2519", "url": "https://it.wikipedia.org/wiki?curid=248756", "title": "Ludovico Maria Sforza", "text": ""}
{"id": "248757", "revid": "287204", "url": "https://it.wikipedia.org/wiki?curid=248757", "title": "Bosc-Edeline", "text": ""}
{"id": "248758", "revid": "2175", "url": "https://it.wikipedia.org/wiki?curid=248758", "title": "Bouille", "text": ""}
{"id": "248761", "revid": "287204", "url": "https://it.wikipedia.org/wiki?curid=248761", "title": "Onani", "text": ""}
{"id": "248763", "revid": "125251491", "url": "https://it.wikipedia.org/wiki?curid=248763", "title": "Lemmy Kilmister", "text": "Conosciuto anche come Ian Fraser Willis e Lemmy the Lurch, fu fondatore e leader della famosa band heavy metal Mot\u00f6rhead. Lemmy aveva un aspetto inconfondibile, con i suoi due grandi nei sul viso e la particolare acconciatura ottocentesca con cui univa le basette ai baffi, divenuta nota ai fan come \"The Lemmy\". Questi aspetti del suo \"look\", uniti alla sua voce grave e roca e alla particolare maniera di suonare il basso elettrico, l'hanno reso una figura di spicco. Lo stile sul palco fu altrettanto riconoscibile, sia per il suo abbigliamento abituale (occhiali da sole, cappello da cowboy, stivali, capelli lunghi, medaglie e simboli prussiani e tedeschi), sia per il suo modo di esibirsi sempre con la testa protesa verso l'alto a raggiungere il microfono: raramente guardava il pubblico o il basso con cui suonava.\nBiografia.\nGiovinezza.\nLemmy nacque a Burslem, Stoke-on-Trent, Staffordshire nella vigilia di Natale del 1945 e crebbe ad Anglesey, nel Galles. Suo padre (un cappellano della Royal Air Force) lasci\u00f2 la famiglia quando Lemmy aveva solo tre mesi.\nIl suo soprannome \"Lemmy\" (che in gallese significa \"caprone\"), sostiene lo stesso nella sua autobiografia, gli venne dato a scuola dall'et\u00e0 di 10 anni.\nLe prime band.\nNegli anni sessanta Lemmy forma dei gruppi di breve durata come gli \"Opal Butterfly\", \"Sam Gopal\", \"The Rockin' Vickers\" e nel 1967 lavora per sei mesi come roadie per Jimi Hendrix e per i The Nice. Nel 1971 entra nella formazione degli Hawkwind, leggendario gruppo space rock inglese. Lemmy si distingue subito per il particolare uso del basso, a differenza di altri bassisti infatti lo suonava ancora come una chitarra ritmica usando accordi piuttosto che singole note.\nInoltre ha scritto e cantato con questa band alcune canzoni, tra cui \"The Watcher\" (la sua prima canzone composta per essi) e la famosissima \"Silver Machine\", che raggiunse nel 1972 la posizione numero 3 nelle classifiche britanniche dei singoli. Nel 1975 per\u00f2, durante il tour degli Hawkwind in Canada, Lemmy viene arrestato per possesso di anfetamine e licenziato subito dalla band.\nMot\u00f6rhead.\nDopo lo spiacevole episodio, Lemmy recluta il chitarrista Larry Wallis e il batterista Lucas Fox per formare una nuova band, dal nome iniziale di \"Bastard\". Wallis aveva gi\u00e0 esperienze musicali essendo stato in band come i \"Pink Fairies\", \"Steve Took's Shagrat\" e gli UFO. Tuttavia, il nome fu cambiato in Mot\u00f6rhead, dal titolo dell'ultima canzone scritta da Lemmy per gli Hawkwind.\nDopo un breve periodo di permanenza, Wallis e Fox vengono sostituiti dal chitarrista \"Fast\" Eddie Clarke e dal batterista Phil \"Philty Animal\" Taylor. Con questa formazione, la band comincer\u00e0 a raccogliere successi dando origine anche ai primi elementi di Thrash metal (gruppi come Metallica, Slayer, Overkill e Sepultura sono grandi fan di questa band).\nLa provenienza del loro sound incuriosiva e la voce gutturale di Lemmy, unica nel mondo del rock in quel periodo, mandava d'accordo sia il punk (Kilmister era arrivato a collaborare perfino con i seminali The Damned), che il rock/metal.\nIl successo della band arriv\u00f2 negli anni 1980 e 1981 con un grande numero di canzoni entrate nelle classifiche britanniche come \"Ace of Spades\" (ancora oggi una delle preferite di sempre), tratta dall'omonimo album e soprattutto con l'album live \"No Sleep 'til Hammersmith\", che raggiunse la posizione numero 1 nelle classifiche inglesi.\nDa allora, i Mot\u00f6rhead diventarono una delle band di heavy metal pi\u00f9 importanti e nonostante Lemmy fosse l'unico rimasto della formazione originale, continuarono (con una formazione differente) a produrre album e ad esibirsi dal vivo. Malgrado molti cambiamenti, infatti, la formazione con Lemmy, Phil Campbell e Mikkey Dee rimase costante dal 1996.\nLemmy inoltre ha collaborato con un certo numero di musicisti ed occasionalmente con gli Hawkwind. Ha partecipato infatti alla stesura dei brani con Ozzy Osbourne nel 1991 per il suo album \"No More Tears\"; per le canzoni \"Hellraiser\", \"Desire\", \"I Don't Want to Change the World\" e la famosissima \"Mama, I'm Coming Home\". Nel 1996 ha partecipato all'ultimo concerto dei Ramones, suonando insieme alla band il brano \"R.A.M.O.N.E.S.\"\nI Mot\u00f6rhead hanno composto tre canzoni per la WWE: due per il wrestler Triple H, grande amico di Lemmy, intitolate \"The Game\" e \"King of Kings\"; una per la stable Evolution, \"Line in the Sand\". Hanno inoltre eseguito dal vivo la canzone \"The Game\" nelle edizioni 17 e 21 del pay-per-view WrestleMania. Nel 2015 Triple H chiese a Lemmy di incidere per lui la cover di \"Sympathy for the Devil \"dei Rolling Stones e il gruppo la inser\u00ec nell'album \"Bad Magic\". Sempre per la WWE i Mot\u00f6rhead hanno dato come colonna sonora dell'evento \"NXT Takeover London\" il brano \"Ace of Spades\".\nUltimi anni.\nNel novembre del 2002 ha pubblicato la sua autobiografia \"White Line Fever\", uscita anche in italiano con il titolo \"La sottile linea bianca\". Nel 2004 Lemmy ha collaborato al progetto Probot di Dave Grohl nella canzone \"Shake Your Blood\", la quale \u00e8 stata anche accompagnata da un videoclip. Il 2006 \u00e8 invece stato l'anno di \"Damage Case\", antologia che in due CD ripercorre i quarant'anni di carriera del cantante e bassista, dalle sue prime band fino ai giorni contemporanei; inoltre Lemmy \u00e8 apparso anche nella raccolta di tributo ai Beatles dal titolo \"Butchering the Beatles\", eseguendo la canzone \"Back in the USSR\", accompagnato da altri musicisti come John 5 e Eric Singer.\nHa fatto comparsa come autista nel video del singolo degli Airbourne \"Runnin' Wild\", tratto dall'omonimo album \"Runnin' Wild\", 2007, Roadrunner records), mentre nel 2009 \u00e8 stato protagonista del videogioco musicale \"\" e di \"Br\u00fctal Legend\", dando voce ed immagine ad un personaggio chiamato \"Kill Master\".\nIl 15 marzo 2010 \u00e8 stato presentato per la prima volta al \"South by Southwest Film and Music Festival\" il film/documentario diretto dalla coppia Greg Olliver-Wes Orshoski e intitolato \"Lemmy\", che ha cominciato a fare il giro di molti festival cinematografici del mondo. Il \"rockumentary\" \u00e8 incentrato sulla vita del bassista, dagli inizi con gli Hawkwind fino ai giorni attuali con i Mot\u00f6rhead. Il film \u00e8 stato successivamente pubblicato in DVD il 25 gennaio 2011 ottenendo subito il Disco d'oro in Germania. Nello stesso anno Lemmy ha collaborato col chitarrista Slash all'album omonimo, nella canzone \"Dr. Alibi\".\nMolto critico verso la religione, ha dichiarato in un'intervista del 2011 di essere agnostico.\nMorte.\nDal 2013, come riportato dalla rivista \"Rolling Stone\", Kilmister soffriva di diabete e aritmia cardiaca, per la quale dovette sottoporsi all'impianto di un pacemaker. Il 26 dicembre 2015, due giorni dopo aver compiuto 70 anni, in seguito ad alcuni test svolti a Los Angeles gli viene diagnosticata una neoplasia in stadio terminale al collo e al cervello. Kilmister muore due giorni dopo, il 28 dicembre. Nel certificato di morte, ottenuto dal tabloid online TMZ, il decesso \u00e8 stato attribuito ad un cancro alla prostata, ad una aritmia cardiaca e un'insufficienza cardiaca congestizia. \nCon la morte di Lemmy viene sancito di fatto anche lo scioglimento dei Mot\u00f6rhead, come affermato dal batterista Mikkey Dee.\nLemmy Kilmister \u00e8 sepolto presso il Forest Lawn Memorial Park di Los Angeles, a pochi metri di distanza dalla tomba di Ronnie James Dio."}
{"id": "248768", "revid": "944090", "url": "https://it.wikipedia.org/wiki?curid=248768", "title": "Luciano Sardelli", "text": "Biografia.\nAttivit\u00e0 politica.\nAlle elezioni politiche del 1996 \u00e8 candidato alla Camera dei Deputati, nella \"circoscrizione Puglia\", nel \"collegio uninominale\" di Casarano sostenuto dal \"Polo per le Libert\u00e0\", venendo sconfitto dal rivale de \"L'Ulivo\" Massimo D'Alema.\n\u00c8 eletto per la prima volta deputato alla Camera alle elezioni politiche del 2001, nel \"collegio uninominale\" di Mesagne.\nIscritto al gruppo parlamentare di Forza Italia, il 6 ottobre del 2005 lascia il partito e passa al gruppo misto. Durante la XIV legislatura \u00e8 componente della IX commissione parlamentare (trasporti, poste e telecomunicazioni) e della commissione parlamentare per l'infanzia.\nAlle elezioni politiche del 9 e 10 aprile 2006 si \u00e8 candidato con la lista Lega Nord-Movimento per l'Autonomia, senza essere eletto.\nIn occasione delle elezioni politiche del 2008 \u00e8 rieletto alla Camera con l'Mpa. Nel gennaio 2010 contribuisce a fondare un nuovo partito di ispirazione meridionale che sostiene la maggioranza, Noi Sud, di cui \u00e8 eletto capogruppo. Il 18 gennaio 2011 i membri di Noi Sud si uniscono ad altri gruppi a sostegno del Governo Berlusconi IV, dando vita a Iniziativa Responsabile, di cui Sardelli ricopre l'incarico di capogruppo.\nIl 14 ottobre 2011 in occasione del voto di fiducia al quarto governo Berlusconi, non partecipa alla votazione, appoggiandondo di fatto l'azione dei partiti di opposizione, e per questo viene raggiunto al telefono dal coordinatore del Pdl Denis Verdini e poi ricevuto dallo stesso Berlusconi nel timore che la sua decisione possa impedire il raggiungimento del quorum previsto.\nIl capogruppo di Popolo e Territorio, movimento politico di cui faceva parte, Silvano Moffa, dopo la decisione di Sardelli di astenersi dal voto di fiducia in contrasto con la linea politica del suo gruppo parlamentare, invitava Sardelli ad uscire dal gruppo parlamentare stesso. Sardelli si \u00e8 iscritto quindi al gruppo Misto.\nIl 12 novembre 2011 Sardelli fonda insieme ai tre deputati ex Pdl Roberto Antonione, Fabio Gava e Giustina Destro, e al deputato del gruppo misto non iscritto ad alcuna componente, e anche lui ex Pdl, Giancarlo Pittelli, una nuova componente nel gruppo misto denominata \"Liberali per l'Italia-PLI\". Nel 2012 alla componente si aggiungono altri cinque deputati ex PdL della componente \"Italia Libera\", usciti in dissenso dal gruppo rispetto alla linea di ostilit\u00e0 verso il governo tecnico presieduto da Monti: Gaetano Pecorella, Isabella Bertolini, Giorgio Stracquadanio, Roberto Tortoli e Franco Stradella, dando vita alla componente unitaria \"Italia Libera-Liberali per l'Italia-Partito Liberale Italiano\", di cui Antonione sar\u00e0 capogruppo unico.\nPer le elezioni politiche del 2013 appoggia la lista Con Monti per l'Italia del premier uscente Mario Monti.\nLa contestata elezione del 2001.\nL'elezione alla Camera dei deputati nel 2001 di Sardelli \u00e8 dovuta ad un errore nel verbale dello scrutinio: candidato per la Casa delle Libert\u00e0 nel collegio elettorale di Mesagne (BR), grazie ad un'inversione nella trascrizione delle schede scrutinate avvenuto nel seggio 7 di Latiano, che gli assegna un centinaio di voti in pi\u00f9 e un centinaio in meno al rivale dell'Ulivo Cosimo Faggiano, Sardelli riesce a vincere il collegio per circa cento voti di scarto in pi\u00f9 e va a ricoprire l'incarico di deputato.\nSottoposto il caso alla giunta per elezioni della Camera dei Deputati, questa si limita a ricontare le schede bianche e nulle senza modificare l'esito ufficiale; successivamente, dopo il ricorso di Faggiano alla magistratura per falso perseguibile d'ufficio, il tribunale non riscontra un reato nel verbale di seggio ma solo un mero errore materiale, archiviando il fatto (non essendoci reato, la competenza resta alla giunta per le elezioni) e Sardelli viene quindi confermato deputato nonostante l'iniziale disguido e l'errato calcolo dei voti complessivi del collegio."}
{"id": "248770", "revid": "110157", "url": "https://it.wikipedia.org/wiki?curid=248770", "title": "Kate (software)", "text": "Nell'ambito dell'informatica, Kate \u00e8 un editor di testo per l'ambiente grafico KDE. L'acronimo \"Kate\" significa \"KDE advanced text editor\" (\"Editor di testo avanzato per KDE\").\nKate in KDE.\nKate \u00e8 parte del pacchetto kdebase dalla release 2.2 di KDE del 15 agosto 2002. Con l'avvento di KDE 4 invece, Kate \u00e8 stato spostato in kdesdk. Grazie alla tecnologia KPart, inserita in KDE, \u00e8 possibile usare Kate come componente di una qualsiasi altra applicazione KDE. L'ambiente di sviluppo KDevelop ed il tool per il web Quanta Plus sono due dei maggiori programmi di KDE che fanno uso di Kate come componente editor.\nCaratteristiche.\nTra le funzionalit\u00e0 pi\u00f9 importanti si trovano:"}
{"id": "248771", "revid": "47767", "url": "https://it.wikipedia.org/wiki?curid=248771", "title": "Kate (editor di testi)", "text": ""}
{"id": "248772", "revid": "9416", "url": "https://it.wikipedia.org/wiki?curid=248772", "title": "Process Control Block (PCB)", "text": ""}
{"id": "248773", "revid": "79227", "url": "https://it.wikipedia.org/wiki?curid=248773", "title": "Giuseppe Ayala", "text": "Biografia.\nCarriera in magistratura.\nProveniente da una famiglia nobile proprietaria di alcune miniere di zolfo, studi\u00f2 al Liceo classico Ruggero Settimo di Caltanissetta; dopo la laurea in giurisprudenza, conseguita all'Universit\u00e0 degli Studi di Palermo, esercit\u00f2 la professione di avvocato presso lo studio legale di Girolamo Bellavista, uno dei pi\u00f9 celebri penalisti palermitani. Entrato in magistratura, fu prima pretore a Mussomeli (Caltanissetta) e poi sostituto procuratore della Repubblica di Palermo, coadiuvando il pool antimafia per parecchi anni. Fu pubblico ministero al primo maxiprocesso insieme al collega Domenico Signorino, diventando, poi, Consigliere di Cassazione. \nNel 1989 il Consiglio superiore della magistratura decise il trasferimento di Ayala ad altra sede per incompatibilit\u00e0 ambientale, a seguito dell'audizione del collega Alberto Di Pisa, il quale lo accusava di essere il principale responsabile della sua incriminazione come autore delle lettere anonime che contestavano l'operato del pool antimafia (il cosiddetto \"Corvo di Palermo\"), nonch\u00e9 di aver contratto un grosso debito con il Banco di Sicilia insieme con la moglie. La decisione caus\u00f2 numerose polemiche ed Ayala decise subito di ricorrere al Tar siciliano che, un mese dopo, sospese il provvedimento.\nIngresso in politica.\nVenne eletto alla Camera dei deputati nel 1992, poco prima dell'omicidio di Giovanni Falcone e Paolo Borsellino del pool antimafia (pool col quale Ayala era stato interlocutore presso la Procura della Repubblica insieme con Alberto Di Pisa, Vincenzo Geraci, Domenico Signorino, e Giusto Sciacchitano), diventando deputato nelle file del Partito Repubblicano Italiano.\nIn seguito a Tangentopoli, e alla crisi del PRI, Ayala pass\u00f2 ad Alleanza Democratica, confermando il seggio alla Camera dei deputati nel 1994. Dopo la scomparsa di AD ader\u00ec al progetto dell'Unione Democratica di Antonio Maccanico con la quale fu eletto al Senato nel 1996 ma poi in corso di legislatura pass\u00f2 tra i Democratici di Sinistra, partito con il quale venne eletto senatore nel 2001 fino al 2006.\nSottosegretario al Ministero di Grazia e Giustizia dal 1996 durante il governo Prodi I, l'incarico gli fu riconfermato anche nei successivi governi D'Alema I e II, fino al 2000.\nConclusa l'esperienza politica nel 2006, \u00e8 rientrato in magistratura (pur ritenendo inopportuno il passaggio dal parlamento al tribunale, che pure la legge consente) come consigliere di una sezione civile presso la Corte di Appello dell'Aquila (2006-2011). Dal dicembre 2011 \u00e8 in pensione.\nIl 13 aprile 2018 \u00e8 rimasto coinvolto in un incidente in moto mentre stava percorrendo una strada di Palermo, quando \u00e8 stato travolto da un'auto. Nell'incidente ha subito la frattura del femore.\nControversie.\nLa scomparsa dell'agenda rossa di Paolo Borsellino.\nA seguito della Strage di via D'Amelio, nell'attentato sparisce l'agenda rossa del magistrato Borsellino, un taccuino personale sopra cui lo stesso Paolo Borsellino avrebbe annotato le pi\u00f9 importanti considerazioni e fatti che riguardassero la mafia nell'ultimo periodo (tra cui anche i possibili sospettati della strage di Capaci). Ayala fu uno dei primi ad arrivare sul luogo della strage, ma rese in proposito testimonianze discordanti, motivate (secondo quanto da lui dichiarato) dalla situazione di grande turbamento emotivo in cui si trovava. Ecco le versioni:\nL'agenda rossa, di propriet\u00e0 di Paolo Borsellino, \u00e8 tuttora dispersa."}
{"id": "248778", "revid": "438678", "url": "https://it.wikipedia.org/wiki?curid=248778", "title": "Code folding", "text": "Il code folding (dall'inglese letteralmente: \"ripiegamento del codice\"), in informatica, \u00e8 una caratteristica di alcuni editor di testo e ambienti di sviluppo.\nIl \"code folding\" permette di nascondere delle porzioni di un file di codice mentre si lavora ad altre parti dello stesso file. Ci\u00f2 permette agli sviluppatori di gestire pi\u00f9 comodamente file molto lunghi all'interno di un'unica finestra.\nUn punto di ripiegamento pu\u00f2 essere rappresentato da una funzione, subroutine, da un metodo, da un'intera classe o da una semplice condizione \"if-then-else\".\nRecenti versioni di editor di testo open source come Vim o l'ambiente di sviluppo Java, Eclipse, offrono una funzione di \"code folding\" configurabile. Anche NetBeans di Oracle, Visual Studio .NET di Microsoft, , Notepad++ e l'editor di KDE, Kate, offrono questa caratteristica.\nLa stessa tecnica pu\u00f2 essere applicata anche a porzioni di testo quali sezioni, paragrafi, ecc. (\"text folding\").\nEsempio.\nQuando \u00e8 'ripiegato', il codice viene presentato cos\u00ec:"}
{"id": "248782", "revid": "1957733", "url": "https://it.wikipedia.org/wiki?curid=248782", "title": "Code division multiple access", "text": "Nell'ambito delle telecomunicazioni code division multiple access (\"accesso multiplo a divisione di codice\", nota anche con l'acronimo CDMA) \u00e8 il protocollo di accesso multiplo a canale condiviso di comunicazione pi\u00f9 diffuso nelle reti wireless. Originariamente questa tecnologia (CDMAone) era nata e destinata per reti 2G, mentre con le versioni successive (W-CDMA, CDMA2000) \u00e8 divenuta parte delle tecnologie cellulari di terza generazione (3G), che funzionano secondo lo standard UMTS, e della trasmissione dei messaggi dei satelliti GPS.\nLa tecnologia CDMA presenta numerosi vantaggi rispetto alle antecedenti FDMA e TDMA (Accesso a divisione di Frequenza e Tempo rispettivamente), utilizzate dai cellulari GSM (seconda generazione, 2G), tra i quali ad esempio una maggiore velocit\u00e0 di trasmissione dati dovuta alla maggiore efficienza spettrale offerta.\nRealizzazione.\nTecnicamente, questa tecnica di accesso multiplo (o multiplazione) pu\u00f2 essere realizzata moltiplicando in trasmissione l'informazione binaria generata da una sorgente di informazione per un'opportuna parola di codice detta \"chip\"; la sequenza \"s(t)\" in uscita dal moltiplicatore sar\u00e0 successivamente modulata e infine trasmessa sul canale.\nIn ricezione il segnale ricevuto \"r(t)\" dal ricevitore sar\u00e0 costituito dalla somma vettoriale (cio\u00e8 comprensiva di modulo e fase) di tutti i segnali trasmessi dalle singole sorgenti di informazione, con in pi\u00f9 un eventuale termine dovuto al rumore termico. Se i chip delle sorgenti sono ortogonali tra loro, l'estrazione dell'informazione associata a ciascuna sorgente potr\u00e0 essere fatta in maniera del tutto complementare o reversibile alla trasmissione moltiplicando il segnale ricevuto con il particolare codice associato alla determinata sorgente che si vuole estrarre e integrando successivamente il segnale ottenuto in un intervallo di tempo pari alla durata del bit di informazione.\nIl risultato di un'operazione di questo tipo permetter\u00e0 di ottenere un segnale che \u00e8 dato dalla somma di un segnale di ampiezza dominante, che \u00e8 il segnale utile informativo, cio\u00e8 quello associato alla sorgente da estrarre, e di un segnale di ampiezza minore, costituito da una combinazione fra rumore termico e segnali associati alle altre sorgenti.\n\u00c8 tuttavia impossibile garantire l'ortogonalit\u00e0 fra i codici fra sorgenti non sincronizzate (ad esempio l'uplink di dispositivi mobile la cui posizione, e di conseguenza tempo di propagazione, varia nel tempo), in questi casi l'obiettivo diventa quello di ottenere una bassa correlazione fra i codici utilizzati dal sistema.\nLa pi\u00f9 alta efficienza spettrale rispetto alle precedenti forme di multiplazione/accesso multiplo \u00e8 dovuta al fatto che ciascun canale utilizza l'intera banda di frequenza assegnata al servizio per tutto il tempo che desidera, mentre la non interferenza tra canali \u00e8 assicurata dall'uso dei codici ortogonali.\nCodificatore CDM.\nIl codificatore CDM \u00e8 costituito principalmente da due parti, la prima che divide la sequenza di bit generata da un codificatore (opzionale) in M repliche (ad esempio, se la sequenza era +1 +1 -1, ora sar\u00e0 M volte +1, M volte +1 ecc..), e la seconda parte che moltiplica ogni replica generata per un termine d[m], chiamato CODICE DI CANALIZZAZIONE di lunghezza M. Ogni bit del codice di canalizzazione (ad es + o - 1) viene moltiplicato con le repliche della sequenza iniziale in modo da generare un codice in base alla sequenza di partenza.\nIn ricezione, quindi, il segnale potr\u00e0 essere decodificato soltanto da chi avr\u00e0 il codice di canalizzazione esatto.\nCodifica.\nPer quanto riguarda la codifica del CDM, possono esserci due casi, sincrona e asincrona\nMultiplazione Sincrona.\nIn questo caso, le sequenze generate vengono moltiplicate con i codici di canalizzazione di ogni utente esattamente nello stesso istante di tempo per tutti gli utenti, in modo da evitare ritardi. Se, nella scelta dei codici di canalizzazione, vengono presi codici ortogonali tra loro, allora l'unico disturbo presente nel segnale \u00e8 quello dato dal rumore termico in quanto il disturbo proveniente da altri codici \u00e8 nullo.\nMultiplazione Asincrona.\nNella multiplazione asincrona le sequenze non sono sincronizzate tra loro e quindi, oltre al rumore termico, saranno presenti anche dei disturbi provenienti da altre canalizzazioni in quanto, anche con una scelta ottima dei codici (ortogonali tra loro), saranno pochi i casi in cui il disturbo proveniente da essi sia nullo, in tal caso l'obiettivo \u00e8 quello di avere codici quanto meno correlati possibile.\nVantaggi sulla sicurezza.\nUn sistema di telecomunicazioni basato su CDMA offre anche maggiori protezione sul fronte della sicurezza della comunicazione in quanto solo la conoscenza delle parole di codice permette di poter effettuare la demultiplazione del rispettivo canale tributario in ingresso all'interno dell'intero flusso multiplato."}
{"id": "248786", "revid": "2225", "url": "https://it.wikipedia.org/wiki?curid=248786", "title": "Arizona Dream - Il valzer del pesce freccia", "text": ""}
{"id": "248787", "revid": "2175", "url": "https://it.wikipedia.org/wiki?curid=248787", "title": "Arizona Dream", "text": ""}
{"id": "248788", "revid": "1958640", "url": "https://it.wikipedia.org/wiki?curid=248788", "title": "Louis Jacques Th\u00e9nard", "text": "Collaboratore di Louis Joseph Gay-Lussac, scopr\u00ec l'acqua ossigenata (H2O2) nel 1818, il boro e forn\u00ec una prima classificazione degli elementi metallici. \nNel 1804 fu il successore di Vauquelin sulla cattedra di Chimica presso il Coll\u00e8ge de France.\nNel 1809 divenne il titolare della cattedra di Chimica della Facolt\u00e0 delle Scienze di Parigi e in seguito dell'\u00c9cole polytechnique, succedendo a Antoine-Fran\u00e7ois de Fourcroy nel 1810.\nNello stesso anno fu eletto membro dell'Accademia francese delle scienze.\nDal 1821 al 1840 fu decano della Facolt\u00e0 delle Scienze di Parigi."}
{"id": "248789", "revid": "838137", "url": "https://it.wikipedia.org/wiki?curid=248789", "title": "QBASIC", "text": "Qbasic \u00e8 un \"dialetto\" del linguaggio di programmazione BASIC, creato nel 1991 dalla societ\u00e0 statunitense Microsoft.\nCome indica il prefisso Q, abbreviazione di \"Quick\" (veloce/rapido), la caratteristica peculiare di questo linguaggio \u00e8 la semplicit\u00e0 con cui si pu\u00f2 ottenere un programma per l'esecuzione di azioni in un personal computer. Alla fine degli anni ottanta tale linguaggio si era diffuso soprattutto nelle scuole, dove veniva utilizzato per comporre semplici disegni o programmi elementari.\nEsempio di programma.\nUn esempio di semplice programma, il famoso \"Hello world\" (in italiano \"Ciao mondo!\"):\n10 CLS\n20 PRINT \"Ciao, mondo!\"\nOgni riga \u00e8 suddivisa in due parti: l'etichetta, costituita da un numero, e da una o pi\u00f9 istruzioni.\nTecnicamente parlando, il QBASIC \u00e8 un linguaggio procedurale \"top-down\", cio\u00e8 possiede un flusso sequenziale che parte dalla prima istruzione (il \"Top\") e prosegue verso il basso (\"down\"). \u00c8 inoltre un linguaggio \"di \"routine\"\": questo significa che una volta terminata l'operazione (o la sequenza di operazioni) il programma deve re-iniziare da capo.\nLe istruzioni.\nIl linguaggio QBASIC si basa perlopi\u00f9 sulla gestione di risorse esterne, e presenta istruzioni dedicate per la visualizzazione di figure geometriche: infatti, gli unici comandi di disegno disponibili sono CIRCLE (per disegnare un cerchio), LINE (per tracciare una linea o un rettangolo) e PAINT (per colorare l'interno di una figura geometrica), insieme ad altre istruzioni minori, come PSET per accendere un pixel singolo.\nNell'esempio riportato sotto l'istruzione \"print\" compone a video la parola \"Ciao\". Nel nostro caso, senza una condizione e una istruzione di interruzione, il ciclo \u00e8 infinito.\n10 PRINT \"Ciao\"\n20 GOTO 10\nInvece, per creare un nuovo schermo vuoto si deve digitare CLS:\n10 CLS\n20 PRINT \"Fra tre secondi questa pagina verr\u00e0 cancellata...\"\n30 SLEEP 3 ' attende per 3 secondi\n40 CLS\nLe istruzioni DO..LOOP consentono di ripetere pi\u00f9 volte un'istruzione:\n10 CLS\n20 DO\n30 LOCATE 28, 1 ' va alla riga 28 e alla colonna 1\n40 PRINT \"Premere ESC per finire il programma\"\n50 LOOP UNTIL INKEY$ = CHR$(27) ' termina il programma solo quando si preme ESC, che ha il codice 27\nPer la grafica, l'istruzione principale \u00e8 LINE: essa consente di tracciare delle linee. Ecco un esempio:\n10 SCREEN 12\n20 COLOR 11 'da ora, ogni cosa digitata o tracciata sar\u00e0 di colore azzurro.\n30 LINE (300, 200)-(300, 300)\n40 LINE (300, 300)-(400, 300)\n50 LINE (400, 300)-(400, 200)\n60 LINE (400, 200)-(300, 200)\n70 PAINT (310, 210) ' riempie l'area del quadrato di azzurro.\n80 COLOR 15 ' torna al colore bianco.\n90 PRINT \"Questo \u00e8 un quadrato!\"\nI programmi.\nCon QBASIC sono stati creati diversi programmi, in particolar modo videogiochi.\nI pi\u00f9 famosi sono:\nI nuovi dialetti.\nIl QBasic \u00e8 stato incluso nelle versioni di MS-DOS 5.0 e superiori, incluso Microsoft Windows 95. \u00c8 basato su una versione del QuickBASIC precedente alla 4.5, ma non include n\u00e9 il compilatore n\u00e9 il linker.\nA partire dalla met\u00e0 degli anni novanta, con l'avvento della grafica e di nuove soluzioni tecniche per programmare (programmazione ad eventi e programmazione ad oggetti) il linguaggio originale, il BASIC, si \u00e8 evoluto (vedi Visual Basic), mentre il QBasic non \u00e8 pi\u00f9 stato sviluppato.\nOggi esistono sulla rete alcuni compilatori Open source, come il QB64, che permettono di compilare programmi scritti in QBasic in eseguibili per Windows a 64 bit, macOS e Linux. Sul sito di Microsoft \u00e8 disponibile una versione gratuita per Windows 10. Nella pagina \u00e8 definito interprete e si dichiara che pu\u00f2 essere usato per eseguire programmi QuickBASIC."}
{"id": "248790", "revid": "585241", "url": "https://it.wikipedia.org/wiki?curid=248790", "title": "Skin88", "text": ""}
{"id": "248793", "revid": "2225", "url": "https://it.wikipedia.org/wiki?curid=248793", "title": "Edward Mani di Forbice", "text": ""}
{"id": "248796", "revid": "22166", "url": "https://it.wikipedia.org/wiki?curid=248796", "title": "Cry baby (film)", "text": ""}
{"id": "248797", "revid": "101068139", "url": "https://it.wikipedia.org/wiki?curid=248797", "title": "Skinheads Against Racial Prejudice", "text": "La SHARP (SkinHeads Against Racial Prejudice, letteralmente in italiano: \"Skinhead Contro il Pregiudizio Razziale\") \u00e8 un movimento non gerarchizzato nato all'interno dei membri della cultura urbana skinhead in contrapposizione ai simili movimenti neonazisti e razzisti appartenenti alla stessa subcultura. L'organizzazione nacque con l'intento di contrastare l'idea preconcetta degli skin88, resa celebre dai mass-media negli anni ottanta. Gli skinhead che ne fanno parte vengono detti Sharp Skinhead o Sharpskin.\nSi ritiene che la nascita di tale movimento avvenga verso la met\u00e0 degli anni novanta a New York negli Stati Uniti. Presto fu esportato dapprima in Inghilterra, grazie soprattutto a Roddy Moreno della Oi! band gallese dei The Oppressed.\nL'elmo troiano, il simbolo della SHARP, \u00e8 ispirato infatti al logo della storica etichetta discografica britannica di musica giamaicana (ska, reggae e rocksteady) Trojan Records e fu adottato come simbolo di fedelt\u00e0 al vecchio stile skinhead apolitico e antirazzista, ovvero il Trojan Skinhead. La SHARP pur utilizzando il simbolo dell'originale etichetta discografica non \u00e8 riconosciuta dagli Original Skinheads, che considerano anzi gli SHARP come coloro che hanno \"rubato\" il loro simbolo di appartenenza.\nBasi socio-politiche.\nLa SHARP \u00e8 un'organizzazione che riunisce gli skinheads antirazzisti e non dichiaratamente schierati politicamente, infatti, la Sharp vuole essere estranea a qualsiasi posizione politica e vorrebbe raggruppare gli skinhead fedeli alla tradizione della cultura originale. Si riconosce la nascita della sharp attorno alla met\u00e0 degli anni '90, e fu fondata da uno skinhead di New York chiamato Marcus. La parte americana dell'organizzazione si proclama distante dai poli estremi della politica, dichiarandosi contro il razzismo cos\u00ec come contro la sinistra.\nIn Europa l'organizzazione \u00e8 vista diversamente, in quanto molte sezioni attive nel continente, come in Italia, Spagna e Regno Unito, sono spostate a sinistra e spesso collegate con la RASH (\"Red and Anarchist Skin Heads\").\nRealmente parlare di apoliticismo non \u00e8 del tutto esatto in quanto l'organizzazione racchiude skinhead di diverse idee politiche, ma rigorosamente antirazzisti. Per rendere l'idea, la sharp pu\u00f2 includere skinhead di destra come di sinistra come apolitici nel vero senso del termine. Infatti la sharp si identifica come apolitica intendendo che l'organizzazione non si riconosce come sostenitrice di forme politiche, ma ci\u00f2 non significa che gli esponenti non abbiano scelto direzioni politiche precise. Come nella tradizione degli skinhead original, la sharp nacque con l'intento di ripristinare le vecchie radici degli anni 60, dove per lo skinhead la politica era solo una scelta soggettiva e non appartenente alla subcultura stessa. In paesi in cui \u00e8 sempre stata ridotta la presenza di movimenti d'opinione comunisti e anarchici, quali l'Inghilterra e gli USA, la maggior parte degli SHARP \u00e8 composta semplicemente da skinhead apolitici antirazzisti, tanto che alcune prese di posizione della SHARP Usa sono state spesso anti-comuniste ma comunque sempre democratiche."}
{"id": "248799", "revid": "1522738", "url": "https://it.wikipedia.org/wiki?curid=248799", "title": "Red and Anarchist Skinheads", "text": "Il RASH (Red Anarchist SkinHeads, letteralmente in italiano: \"Skinhead Rossi e Anarchici\") \u00e8 un movimento giovanile che si caratterizza per le tendenze politiche comuniste o anarchiche e per l'appartenenza alla cultura urbana skinhead. Il RASH \u00e8 formato principalmente da redskin e anarcoskin.\nStoria.\nIl movimento Skinhead nasce in Inghilterra alla met\u00e0 degli anni '60, realizzato essenzialmente dalle classi nazionaliste, proletarie e patriottiche dei quartieri pi\u00f9 degradati delle citt\u00e0 inglesi, con la fusione di culture suburbane gi\u00e0 esistenti (mod e rude boy) con i mutamenti socio-economici al tempo in via di sviluppo.\nIl network RASH nacque nel 1993 a New York (Usa) da una scissione della precedente e tuttora esistente SHARP, con l'intento di cercare di mettere in pratica gli ideali del comunismo e dell'anarchia attraverso la lotta violenta nei confronti di istituzioni, forze dell'ordine e movimenti fascisti.\nNella dottrina portata avanti dalla RASH, Anarchismo sociale e Marxismo, assieme ai derivati di entrambe le correnti di pensiero, sono considerate le uniche correnti di pensiero politico che appoggino le istanze della classe lavoratrice.\nDescrizione socio-politica.\nLa RASH \u00e8 un'organizzazione formata da Skinhead che si rifanno generalmente ad ideologie comuniste, anarchiche e socialiste rivoluzionarie. Il network assume comunque caratteristiche indipendenti dalla partitocrazia, sebbene alcuni dei militanti della RASH possano far parte di partiti di estrema sinistra.\nLa RASH collabora solitamente con organizzazioni quali l'ARA (Anti-Racist Action), l'AFA (Anti Fascist Action) e ovviamente la SHARP. Numerose sono per\u00f2 le nazioni in cui vi \u00e8 stata una forte spaccatura tra la RASH e questa organizzazione, cosa che per ora non \u00e8 avvenuta in Italia, oltre alla mai celata simpatia per i movimenti indipendentisti (Baschi, Irlandesi, Palestinesi, Curdi, Corsi, Sardi, Zapatisti ecc.). In Spagna ma ancor pi\u00f9 in Francia \u00e8 fortissimo il legame fra RASH e CNT (Confederaci\u00f3n Nacional del Trabajo, storico sindacato anarchico, corrispondente all'USI-Unione Sindacale Italiana) e nella Gran Bretagna con l'Anti-Nazi League.\nLa RASH fa dei principi dell'antifascismo, dell'antirazzismo e dell'anticapitalismo le sue bandiere ed i suoi militanti dichiarano di credere nei principi di solidariet\u00e0, uguaglianza e libert\u00e0 che sono anche il significato delle tre frecce presenti nel simbolo dell'organizzazione."}
{"id": "248804", "revid": "9", "url": "https://it.wikipedia.org/wiki?curid=248804", "title": "Olduvai", "text": ""}
{"id": "248806", "revid": "26891", "url": "https://it.wikipedia.org/wiki?curid=248806", "title": "Sistema d'arma 70/90", "text": ""}
{"id": "248808", "revid": "6923", "url": "https://it.wikipedia.org/wiki?curid=248808", "title": "Dendrosenecio kilimanjari", "text": "Il senecio gigante del Kilimanjaro (Dendrosenecio kilimanjari ) \u00e8 una pianta a fiore (angiosperma) appartenente alla famiglia delle Asteraceae.\nDescrizione.\nHanno lunghi tronchi, che raggiungono anche i 7\u201310 m di altezza, che fungono da serbatoi di acqua. Una rosetta di foglie carnose e appuntite forma l'apice proteggendo le gemme vegetative dalle basse temperature. Quando muoiono, le foglie si essiccano e restano saldamente inserite al tronco formando uno spesso strato isolante.\nDistribuzione e habitat.\n\u00c8 una specie endemica del Kilimanjaro (Tanzania).\nCresce nella zona di brughiera del Parco nazionale del Kilimanjaro, da 2.700 m a 4.000 m di altitudine.\nBiologia.\nL'impollinazione di \"Dendrosenecio kilimanjari\" \u00e8 prevalentemente ornitogama e viene compiuta dalla nettarinia di Johnston (\"Nectarinia johnstoni\")."}
{"id": "248809", "revid": "228587", "url": "https://it.wikipedia.org/wiki?curid=248809", "title": "Stephinates", "text": "Biografia.\nIl nome di questo sovrano non compare su alcun reperto archeologico, ma solamente nelle epitomi dell'opera di Manetone: Eusebio di Cesarea lo pone infatti come secondo faraone della XXVI dinastia, mentre per Sesto Africano - che ignora Ammeris - ne \u00e8 il fondatore. Secondo alcuni autori il nome \"Stephinates\" potrebbe essere la forma grecizzata del nome egizio \"Tefnakht\"; si tratterebbe comunque di una persona differente dal ben pi\u00f9 noto Tefnakht I, l'omonimo fondatore della XXIV dinastia peraltro non citato nella lista manetoniana.\nSecondo Kenneth Kitchen, Stephinates era possibilmente allacciato all'antica casata che governava da tempo la citt\u00e0 deltizia di Sais ed alla quale appartenevano, tra l'altro, Tefnakht I e Bocchoris; la sua ascesa al governo della citt\u00e0 fu quindi una sorta di restaurazione dopo la parentesi iniziata dalla caduta di Bocchoris e proseguita col governo di Ammeris, voluto dai vittoriosi faraoni della XXV dinastia. In questo modo Stephinates/Tefnakht II sarebbe stato un parente, forse discendente, del primo Tefnakht oltre che uno dei suoi successori al governo di Sais.\nStephinates dovette regnare a Sais per 7 anni, in posizione di vassallaggio pi\u00f9 o meno indipendente nei confronti della XXV dinastia, per poi lasciare il governo al successore Nekaub.\nSecondo l'egittologo Kim Ryholt, Stephinates/Tefnakht II fu molto probabilmente il padre del futuro faraone Necao I."}
{"id": "248810", "revid": "9", "url": "https://it.wikipedia.org/wiki?curid=248810", "title": "Versailles no bara", "text": ""}
{"id": "248812", "revid": "287204", "url": "https://it.wikipedia.org/wiki?curid=248812", "title": "Maestro dell'Altare di Pallant", "text": "L'anonimo artista tedesco, punto di partenza per Stephan Lochner, deve il suo nome all'altare a portelle donato, intorno al 1425, dal conte Werner II di Pallant alla parrocchiale di Linnich.\nL'altare, ora smembrato, aveva al centro lo scrigno scolpito attualmente conservato in una collezione privata tedesca mentre le portelle sono divise tra Aquisgrana e Berlino.\nSi attribuisce inoltre al Maestro un pannello con \"San Gerolamo\", ora all'Alte Pinakothek di Monaco."}
{"id": "248814", "revid": "363629", "url": "https://it.wikipedia.org/wiki?curid=248814", "title": "Circolo di confusione", "text": "Il circolo di confusione, in ottica e in fotografia, rappresenta l'effetto creato da un punto immagine, in relazione alla sfocatura sul piano del sensore (piano focale posteriore, piano pellicola, etc.) e l'effetto \u00e8 pi\u00f9 evidente con i punti luce o con i punti a maggior luminosit\u00e0.\nDescrizione.\nLa figura a fianco spiega essenzialmente il principio della formazione dei circoli di confusione (anche cerchi o dischi), utilizzando l'esempio della messa a fuoco di un punto immagine catturato sull'asse ottico: quando la messa a fuoco del punto immagine \u00e8 corretta (esempio centrale in figura), esso sar\u00e0 rappresentato nitidamente come un punto. A mano a mano che si sposta la messa a fuoco in avanti o indietro, il punto immagine aumenter\u00e0 la sua dimensione sempre di pi\u00f9, formando e allargando il cosiddetto circolo di confusione che lo rappresenta (nella figura, viene spostato il punto immagine, ma nella pratica il principio non cambia).\nI punti immagine vengono rifratti sul piano focale (pellicola o sensore) posizionato ad una distanza precisa sull'asse ottico chiamato anche punto focale. Su questo piano, l'immagine a fuoco appare nitida perch\u00e9 ricostruita come punti, o meglio come circoli apparentemente puntiformi.\nEssendo l'effetto osservativo in stretto rapporto con l'acutezza visiva binoculare umana (l'acutezza media \u00e8 10/10), la dimensione dei circoli di confusione pu\u00f2 raggiungere valori tali che l'occhio non sar\u00e0 pi\u00f9 in grado di distinguere o discriminare come cerchi: a questo punto si \u00e8 raggiunta apparentemente la miglior focalizzazione dei punti immagine.\nI circoli di confusione hanno forma essenzialmente rotonda come dischi (in quanto le lenti degli obiettivi sono circolari) e vengono misurati in base al diametro che raffigurano sull'immagine, ma sono naturalmente soggetti ad assumere la forma (silhouette) dei profili delle lame, quando si chiude il diaframma (esagonali, pentagonali, ecc, o altro).\nDeterminate procedure di valutazione, basate su di un numero ampio di osservatori tester che hanno valutato stampe a contatto con fotogramma 8x10 pollici (20x25 centimetri) da una distanza pari alla diagonale (32\u00a0cm), hanno trovato come limite massimo e sufficientemente accettabile, un valore del diametro dei circoli di confusione pari a 0,2 millimetri. Questo valore molto blando (5 linee per millimetro dalla distanza di 32\u00a0cm, ovvero 6,4 l/mm da 25 cm) corrisponde ad un'acutezza visiva piuttosto scarsa e di molto sotto alla media, pari a 4,6/10 della relativa scala (valore tale da negare il permesso di condurre autoveicoli - Patente di Guida).\nAssumendo il valore di 0,2 millimetri, come riferimento del diametro massimo accettabile del CdC (Cerchio di Confusione) per il fotogramma 8x10\", si possono poi derivare i rispettivi valori per ogni altro formato pellicola/sensore, considerando il rapporto delle diagonali: siccome il fotogramma del formato Leica 24x36\u00a0mm ad esempio dovr\u00e0 essere ingrandito 7,5 volte per equivalere il formato 8x10\" usato come riferimento, il circolo di confusione dovr\u00e0 essere calcolato come 0,2\u00a0mm / 7,5x = 0,027\u00a0mm (circa).\nEcco che in ambito fotografico le case costruttrici, adattandosi a questa convenzione, iniziarono a conformare la produzione degli obiettivi, adottando degli indici sul barilotto che indicassero un'ideale Profondit\u00e0 di Campo (PdC) possibile, tramite la distanza di messa fuoco e in base al diaframma selezionato.\nVolendo per\u00f2 rendere in tutti i casi l'immagine ancora pi\u00f9 nitida (o meglio con maggior PdC), sar\u00e0 naturalmente necessario diminuire il valore del CdC in un calcolo fatto a parte e, ordinariamente alla procedura, sar\u00e0 anche possibile stabilire un valore arbitrario corretto, pi\u00f9 utile alle nostre specifiche esigenze/capacit\u00e0/possibilit\u00e0 (in quanto bisogna ricordare che il valore trovato durante i test, rappresenta comunque un valore convenzionale non sempre adeguato per tutti)."}
{"id": "248815", "revid": "92723", "url": "https://it.wikipedia.org/wiki?curid=248815", "title": "Phnom Penh", "text": "Phnom Penh (in khmer \u1797\u17d2\u1793\u17c6\u1796\u17c1\u1789 IPA: [p\u02b0num\u02c8p\u0268\u0272]) \u00e8 la capitale politica ed economica della Cambogia e capoluogo della municipalit\u00e0 di Phnom Penh. Importante porto fluviale la citt\u00e0 \u00e8 adagiata sulle sponde del fiume Mekong, nel sito dove confluisce il Tonle Sap e dove si dirama il fiume Tonle Bassac. Con i suoi circa tre milioni di abitanti Phnom Penh \u00e8 inoltre la citt\u00e0 pi\u00f9 vasta e popolosa del Paese e maggiore centro commerciale e culturale.\nUna volta conosciuta come la \"Perla dell'Asia\", la citt\u00e0 \u00e8 oggi una meta turistica di discreta importanza ed \u00e8 rinomata per la sua architettura, che risente sia dello stile tradizionale khmer sia di quello ereditato durante la dominazione coloniale francese.\nStoria.\nAttorno al 1440, quando Angkor venne abbandonata, Phnom Penh divent\u00f2 la nuova capitale poich\u00e9 era in posizione pi\u00f9 difendibile dalle incursioni del regno siamese e facilitata nei commerci per la vicinanza del fiume Mekong. Nel 1772 venne rasa al suolo dai thailandesi e nel 1863 venne conquistata dai francesi. Ottenuta l'indipendenza dalla Francia nel 1954, Phnom Penh vide l'avvicendarsi prima del governo di Norodom Sihanouk e in seguito, dal 1970, del regime filoamericano del generale Lon Nol.\nNel 1975 gli khmer rossi di Pol Pot occuparono la citt\u00e0, costrinsero Lon Nol alla fuga e misero in atto una politica di \u201csocialismo agrario\u201d, evacuando tutti i cittadini dalle citt\u00e0 alle campagne in fattorie comuni e sterminando gli oppositori del regime. Phnom Penh venne trasformata in una citt\u00e0 fantasma in cui molti morivano di fame, freddo o per mancanza di cure mediche. Fu sede di molti campi di concentramento o di sterminio sotto il dominio degli Khmer rossi, come il famosissimo Tuol Sleng, in cui si crede che siano state giustiziate pi\u00f9 di 20.000 persone. Nel Natale del 1978 duecentomila vietnamiti invasero la Cambogia, conquistarono Phnom Penh e cacciarono Pol Pot con i suoi fedelissimi nelle foreste al confine con la Thailandia. Phnom Penh fu ritrasformata in una citt\u00e0 popolata, sede della Repubblica Popolare di Kampuchea, stato satellite del Vietnam. Alla fine, nel 1991, con la definitiva ritirata delle truppe vietnamite dalla Kampuchea, Phnom Penh ridivent\u00f2 la capitale dell'attuale Cambogia.\nGeografia fisica.\nPhnom Penh si trova nella parte sud-orientale della Cambogia, alla confluenza dei fiumi Tonle Sap e Mekong. \u00c8 posizionata a 12 metri sopra il livello del mare e si estende per 376 km quadrati. La citt\u00e0 si trova a 11.55\u00b0 di latitudine nord e 104.91667\u00b0 di longitudine est.\nIl clima \u00e8 caldo in tutto l'arco dell'anno, con scarsa escursione termica. Ci sono tre stagioni principali: la stagione fredda da novembre a gennaio, quella calda da febbraio a maggio e la stagione delle piogge da giugno ad ottobre.\nEconomia.\nL'economia di Phnom Penh \u00e8 la pi\u00f9 importante della Cambogia: gli abitanti di questa citt\u00e0 infatti possono godere di un reddito pro capite che \u00e8 il doppio di quello di tutti gli altri abitanti della nazione, anche se le ricchezze della citt\u00e0 sono distribuite in un modo poco equo: infatti sono ancora presenti gravi forme di povert\u00e0 nella citt\u00e0, come le baraccopoli nelle zone periferiche. La popolazione di questa citt\u00e0 \u00e8 aumentata non poco: nel 1991, anno della ritirata delle truppe vietnamite dalla Cambogia, gli abitanti erano circa 500.000, nel 2012 la popolazione era salita a 1.502.000 abitanti. Il cardine dell'economia di Phnom Penh sono le piccole e medie imprese industriali, principalmente di indumenti, ma anche alimentari. Allo stesso tempo, per\u00f2, anche l'industria edilizia \u00e8 aumentata non poco, con la costruzione di nuovi quartieri di lusso, come il Sisowath Quay. Anche il turismo si \u00e8 intensificato negli ultimi anni e oggi rappresenta anch'esso un cardine dell'economia di Phnom Penh.\nPrincipali monumenti.\nLe maggiori attrazioni turistiche di Phnom Penh sono il Palazzo Reale, la Pagoda d'Argento, il Museo Nazionale, il Monumento dell'Indipendenza, il Monumento dell'amicizia fra Cambogia e Vietnam, il museo del genocidio Tuol Sleng, il Wat Phnom ed il Palazzo della Pace. Fuori dalla citt\u00e0 c'\u00e8 il Centro del Genocidio Choeung Ek.\nInfrastrutture e trasporti.\nStrade.\nLa strada urbana pi\u00f9 importante della citt\u00e0 \u00e8 il Monivong Boulevard da cui si diramano molte delle direttrici di scorrimento e le pi\u00f9 importanti strade nazionali cambogiane. Il Russian Federation Boulevard attraversa la citt\u00e0 da est a ovest.\nFerrovie.\nLa stazione di Phnom Penh \u00e8 lo scalo ferroviario pi\u00f9 importante del paese e vi si diramano le uniche due linee ferroviarie cambogiane, quella settentrionale che collega la capitale a Poipet e la linea meridionale che termina a Sihanoukville. Nel 2009 entrambe le linee avevano cessato ogni operativit\u00e0 per consentire i lavori di manutenzione, ma nell'aprile 2016 la linea sud \u00e8 tornata attiva per il trasporto passeggeri.\nPorti.\nIl porto fluviale di Phnom Penh \u00e8 situato sulle sponde del Tonle Sap, composto da un terminal container ed un molo galleggiante per il traffico passeggeri. Un ulteriore terminal container \u00e8 stato costruito sulla sponda destra del Mekong. Dal porto di Phnom Penh vengono operati servizi di trasporto pubblico per Siem Reap verso nord e la cittadina vietnamita di Chau Doc a sud. Sulle sponde del Mekong sono presenti altri tre approdi minori (Chroy Changvar, P. Penh centro e Chbar Ampov) usati per il traghettamento verso la sponda orientale del fiume. \nAeroporti.\nLa citt\u00e0 \u00e8 servita dall'aeroporto Internazionale di Phnom Penh.\nMobilit\u00e0 urbana.\nDal 2014 \u00e8 operativo un servizio pubblico cittadino di autobus, che attualmente comprende tre linee. Anche se sono disponibili taxi operanti a tassametro, in citt\u00e0 sono ancora molto diffusi i \"remorque\" (comunemente chiamati \"tuk tuk\") composti da una motocicletta collegata ad un rimorchio utilizzato per i passeggeri.\nAmministrazione.\nGemellaggi.\nPhnom Penh \u00e8 gemellata con:"}
{"id": "248817", "revid": "599013", "url": "https://it.wikipedia.org/wiki?curid=248817", "title": "Tredicesima", "text": ""}
{"id": "248818", "revid": "6923", "url": "https://it.wikipedia.org/wiki?curid=248818", "title": "MacPorts", "text": "MacPorts (chiamato DarwinPorts fino ad agosto del 2006) \u00e8 un sistema di gestione dei pacchetti che facilita l'installazione di software open source su macOS e su i sistemi operativi Darwin. Simile a Fink, il progetto DarwinPorts fu iniziato nel 2002 come parte del progetto OpenDarwin, con la partecipazione di molti addetti Apple Inc. inclusi Landon Fuller, Kevin Van Vechten e Jordan Hubbard.\nMacPorts permette l'installazione di numerosi pacchetti digitando il comando codice_1 in Terminale. Il sorgente del pacchetto verr\u00e0 scaricato, compilato e installato. Verranno installati anche gli eventuali pacchetti che sono necessari per la compilazione e il funzionamento di quello installato.\nIl 28 aprile 2005, il progetto distribu\u00ec DarwinPorts nella versione 1.0, che includeva circa 2500 pacchetti. La versione 1.9.1 di MacPorts, pubblicata nell'agosto 2010, era composta da oltre 7000 pacchetti.\nSebbene non sia affiliato con Apple, il progetto \u00e8 ospitato su Mac OS Forge."}
{"id": "248819", "revid": "1893", "url": "https://it.wikipedia.org/wiki?curid=248819", "title": "Sistema tolemaico", "text": ""}
{"id": "248822", "revid": "1104133", "url": "https://it.wikipedia.org/wiki?curid=248822", "title": "Lionheart (Kate Bush)", "text": "Lionheart (data di pubblicazione: 12 novembre 1978) \u00e8 il secondo album di Kate Bush.\nDescrizione.\nPubblicato nel novembre del 1978 dopo solo pochi mesi dal grande successo di \"The Kick Inside\" ha un grosso impatto sul pubblico anche se non riesce a ottenere i molteplici riconoscimenti del predecessore. Kate Bush sembra cresciuta e ha raggiunto un miglior controllo delle sue capacit\u00e0 vocali. Il disco produce tre singoli \"Hammer Horror\", che in Italia peraltro viene presentata come super ospite a Sanremo, \"Wow\" anche questa presentata a Sanremo, \"Symphony in Blue\" e \"Kashka from Bagdad\" (quest\u2019ultimo uscito sono nel Regno Unito). Questi tre singoli uniti ai 5 prodotti dal disco precedente e l'album \"On Stage\" vedono Kate Bush in soli due anni presente nelle classifiche mondiali con 11 dischi.\nNella primavera del 1979 Kate si impegna nel suo unico tour fino al 2014 e ha numerose date europee. Il singolo \"Wow\" \u00e8 un grande successo, al punto che viene scelto persino come parte della colonna sonora del pluripremiato videogioco Grand Theft Auto - Vice City ambientato nel 1986."}
{"id": "248825", "revid": "767487", "url": "https://it.wikipedia.org/wiki?curid=248825", "title": "ISO 13567", "text": "ISO 13567 \u00e8 uno standard internazionale per la redazione dei layer in ambiente CAD nel campo delle costruzioni (architettura e ingegneria).\nParti di cui si compone lo standard.\nLo standard \u00e8 formato da 3 parti:\nLo standard \u00e8 stato sviluppato dalla Commissione Tecnica TC 10 (Technical product documentation) Sottocommissione SC 8 (Construction documentation); Rif. ICS: 01.110; 35.240.10.\nStruttura della denominazione dei layer.\nI nomi layer nel CAD sono strutturati come una successione di campi obbligatori e facoltativi, di lunghezza fissa, composti in una stringa di testo alfanumerica.\nApplicazioni.\nLunghezza risultante.\nIn pratica, l'applicazione dei campi della norma ISO 13567 pu\u00f2 determinare denominazioni corte (uso dei soli campi obbligatori) o denominazioni pi\u00f9 lunghe (uso di alcuni o tutti i campi facoltativi in progetti complessi)."}
{"id": "248828", "revid": "22475", "url": "https://it.wikipedia.org/wiki?curid=248828", "title": "Terminale (Apple)", "text": "Terminale \u00e8 un'applicazione sviluppata da Apple per il sistema operativo macOS. \u00c8 un emulatore di terminale e, come nei sistemi operativi Unix-like, permette all'utente di interagire con il sistema attraverso un'interfaccia a riga di comando.\nCome ogni emulatore di terminale, l'applicazione offre un accesso, basato su riga di comando, al sistema operativo, in contrasto con la natura grafica di macOS.\nLa riga di comando.\nIn generale, la riga di comando aperta tramite Terminale supporta le shell standard dei sistemi Unix-like, tra cui codice_1, codice_2, codice_3, codice_4, codice_5 e codice_6 ed inoltre \u00e8 utile per svolgere alcuni compiti non eseguibili con l'interfaccia grafica, come impostare delle preferenze nascoste.\nDi default, la linea di comando non pu\u00f2 eseguire applicazioni appartenenti all'X Window System. Comunque sono disponibili diverse alternative, come X11, Fink o XDarwin. Recentemente, i server X.Org forniscono supporto in \"upstream\" per macOS. Questo permette all'utente di usare ogni emulatore di terminale disponibile di cui si \u00e8 fatto il \"porting\" (come xterm).\nEsempi di comandi.\nPer interrompere qualsiasi operazione in corso bisogna digitare CONTROL + C"}
{"id": "248831", "revid": "5809", "url": "https://it.wikipedia.org/wiki?curid=248831", "title": "Spettro di corpo nero", "text": ""}
{"id": "248832", "revid": "583609", "url": "https://it.wikipedia.org/wiki?curid=248832", "title": "Imelda Staunton", "text": "Nel 2005 \u00e8 stata candidata all'Oscar alla miglior attrice e ai Golden Globe per la sua interpretazione ne \"Il segreto di Vera Drake\" di Mike Leigh, pellicola grazie a cui si \u00e8 aggiudicata la Coppa Volpi per la migliore interpretazione femminile alla 61\u00aa Mostra internazionale d'arte cinematografica di Venezia e il Premio BAFTA alla miglior attrice. \u00c8 inoltre divenuta internazionalmente nota per l'interpretazione di Dolores Umbridge in due dei film della saga di Harry Potter (2007-2010). \nLa Staunton \u00e8 anche un'apprezzata interprete di teatro musicale e per le sue apparizioni sulle scene londinesi ha vinto tre Laurence Olivier Award alla migliore attrice in un musical, pi\u00f9 di ogni altra attrice nella storia, pi\u00f9 uno come miglior performance in un ruolo non protagonista.\nCarriera.\nTeatro.\nNata ad Archway, distretto del London Borough of Islington (borgo londinese), figlia unica di una parrucchiera e di un operaio stradale, a 18 anni si iscrive alla Royal Academy of Dramatic Art (RADA), dove studia insieme ad Alan Rickman, Timothy Spall e Juliet Stevenson. Si diploma due anni dopo, nel 1976, e passa sei anni a lavorare nel teatro di repertorio inglese; di questi anni \u00e8 particolarmente importante il lavoro al Northcott Theatre di Exeter, dove interpreta Giovanna d'Arco nell'omonimo dramma di George Bernard Shaw. In seguito, la Staunton si unisce alla Royal Shakespeare Company e lavora al National Theatre, dove debutta in una commedia di Goldoni. Ha una lunga e ragguardevole carriera in teatro, recitando in numerosi drammi del calibro di \"A Man for all Seasons\", \"Mack &amp; Mabel, Side by Side\" e \"Elektra\". \u00c8 nota anche per la sua interpretazione nel ruolo di Dorothy Gale in un adattamento teatrale de \"Il meraviglioso mago di Oz\" per la Royal Shakespeare Company. Prende parte ai festeggiamenti al National Theatre per l'ottantesimo compleanno di Laurence Olivier, \"Happy Birthday, Sir Larry\", il 31 maggio 1987, in presenza dello stesso Olivier.\nNel corso della sua carriera ha ricevuto quattro Laurence Olivier Award, massimo riconoscimento del teatro inglese. Nel 1996 \u00e8 stata nuovamente nominata ad un Olivier Award per la sua interpretazione in \"Guys and Dolls\" al Royal National Theatre. In tempi pi\u00f9 recenti, ha interpretato nel 2007 e nel 2009 a Londra la parte della protagonista in \"There Came a Gypsy Riding\" di Frank McGuinness, al fianco di Mathew Horne. Nel 2007 prende parte al concerto per il quarantesimo anniversario del musical \"Follies\", al fianco di Maria Friedman, Liz Robertson, Lilianne Montevecchi e Philip Quast, nel ruolo di Hattie Walker, avendo cos\u00ec la possibilit\u00e0 di cantare \"Broadway Baby\". Nell'ottobre 2011 recita ancora una volta in un musical di Sondheim: interpreta infatti Mrs. Lovett in \"\", nella produzione Chichester Festival. Dal marzo al settembre 2012, la Staunton riprende il ruolo di Mrs Lovett all'Adelphi Theatre di Londra, in cui divide ancora una volta il palco con Michael Ball.\nNel 2014 torna sulle scene londinesi con la commedia di David Lindsay-Abaire \"Good People\", per cui viene candidata al Laurence Olivier Award alla miglior attrice, premio vinto da Penelope Wilton. In novembre interpreta Rose nella produzione di Chichester di \"\" e dal marzo 2015 torna a recitare in \"Gypsy\" al Savoy Theatre di Londra con Lara Pulver. Per la sua performance vince l'UK Theatre Award, il BWW Award, l'Evening Standard Award e il Laurence Olivier Award alla migliore attrice in un musical per la miglior performance in un musical. Nel 2017 recita nuovamente nel West End in un revival di \"Chi ha paura di Virginia Woolf?\" di Edward Albee, diretta da James Macdonald e affiancata in scena da Conleth Hill, Imogen Poots e Luke Treadaway. Sempre nel 2017 recita nuovamente in musical, il revival del National Theatre di \"Follies\", composto da Stephen Sondheim (gi\u00e0 autore di \"Into The Woods\", \"Sweeney Todd\" e paroliere di \"Gypsy\"); a dieci anni dal concerto al London Palladium in cui interpret\u00f2 il ruolo minore di Hattie - avendo quindi l'occasione di cantare la celebre \"Broadway Baby\" - la Staunton ritorna in \"Follies\" nel ruolo della protagonista Sally Plummer.\nCinema.\nDebutta sul grande schermo nel 1986 nel film \"Comrades\" di Bill Douglas per poi rivelare appieno il suo talento nel ruolo di una delle due protagoniste in \"Antonia e Jane\"; in seguito appare nel film \"Gli amici di Peter\" di Kenneth Branagh. Lavora ancora con Kenneth Branagh in \"Molto rumore per nulla\" (1993); successive apparizioni cinematografiche avvengono in \"Ragione e sentimento\" di Ang Lee (1995), \"La dodicesima notte\" di Trevor Nunn (1996) e tanti altri. Nel 1998 riceve il Screen Actors Guild Award per il miglior cast cinematografico insieme agli altri attori per il film \"Shakespeare in Love\".\nNel 2004 la sua performance ne \"Il segreto di Vera Drake\" vince il British Independent Film Awards, l'European Film Awards, il BAFTA e la Coppa Volpi per la migliore interpretazione femminile, oltre ad essere nominata al Premio Oscar e Golden Globe per la migliore attrice. In seguito \u00e8 stata scelta per interpretare la parte di Dolores Umbridge nel quinto film della saga di Harry Potter, \"Harry Potter e l'Ordine della Fenice\", nelle sale cinematografiche dall'11 luglio 2007. Nel 2011 lavora a fianco a Rebecca Hall nella ghost story \"1921 - Il mistero di Rookford\" di Nick Murphy. Nel 2014 interpreta il ruolo di fata madrina nel film Disney Maleficent. Nel 2015 \u00e8 nominata al BAFTA alla migliore attrice non protagonista per \"Pride\".\nRadio.\nImelda Staunton ha prestato la voce a numerose riduzioni per radio di opere teatrali, come \"Julie Enfield Investigates\" (in cui ricopriva il ruolo dell'omonima protagonista), \"Up the Garden Path\" (nel ruolo di Izzy Comyn), \"Diary of a Provincial Lady\", \"Acropolis Now, Daunt and Dervish\" e \"The Patrick and Maureen Maybe Music Experienc\", quest'ultima al fianco di Patrick Barlow.\nVita privata.\nSposata con l'attore inglese Jim Carter, con il quale ha una figlia, Bessie, nata nel 1993. Nel 2006 \u00e8 stata decorata con l'onorificenza di Ufficiale dell'Ordine dell'Impero Britannico per i servizi resi al teatro inglese.\nDoppiatrici italiane.\nNelle versioni in italiano dei suoi film, Imelda Staunton \u00e8 stata doppiata da:\nDa doppiatrice \u00e8 sostituita da:"}
{"id": "248833", "revid": "1104133", "url": "https://it.wikipedia.org/wiki?curid=248833", "title": "Never for Ever", "text": "Never for Ever (data di pubblicazione: 7 settembre 1980) \u00e8 il terzo album di Kate Bush.\nDescrizione.\nPubblicato nel settembre del 1980, seppure molto simile agli album precedenti ha un sound particolare, conferito da un maggior uso di effetti sonori ricercati e prodotti elettronicamente, date le tendenze degli anni '80. \"Violin\" ad esempio fa un uso massiccio di chitarre elettriche, tanto da essere una canzone tipicamente rock.\nFamosissimi sono rimasti i singoli \"Babooshka\", che raggiunse i vertici delle classifiche in tutto il mondo, Italia compresa, \"Army Dreamers\" (sulla guerra), \"Breathing\" (sui disastri che provoca la guerra e l'uso sconsiderato dell'atomo). La canzone \"The Infant Kiss\" (che parla di un amore assurdo tra una donna adulta e un bambino) \u00e8 ispirato al \"The Turn Of The Screw\" (\"Il giro di vite\") di Henry James. Sono stati realizzati oltre agli speciali i video di \"Breathing, Delius, Egypt, Army Dreamers, Babooskha, The Wedding List\"."}
{"id": "248837", "revid": "125894685", "url": "https://it.wikipedia.org/wiki?curid=248837", "title": "Giovanni d'Austria", "text": "Biografia.\nNato a Ratisbona, Germania, da Carlo V e Barbara Blomberg, figlia di un uomo della classe media cittadina, don Giovanni crebbe nell'anonimato in Spagna col nome di \"Jer\u00f3nimo\" e fu soprannominato \"Jerom\u00edn\". Seguendo l'ultimo volere del padre, il re Filippo II riconobbe don Giovanni come suo fratellastro e gli diede una rendita, ma non gli concesse mai il titolo di \"Infante\" e a corte veniva chiamato solo \"eccellenza\". Filippo avrebbe voluto indirizzare don Giovanni alla carriera ecclesiastica, ma non fu capace di moderare l'attrazione che questi provava per le attivit\u00e0 pi\u00f9 mondane e, segnatamente, per la carriera militare. Il primo incarico di don Giovanni fu nel 1568 contro i pirati barbareschi; il suo successo gli permise una rapida ascesa al comando delle forze spagnole contro la rivolta dei Moriscos a Granada, che represse entro il 1571.\nNel 1571, all'apice del prestigio di don Giovanni, Filippo lo mise a capo della flotta della Lega Santa schierata contro l'Impero ottomano, che part\u00ec dal porto della citt\u00e0 di Messina il 15 settembre di quell'anno. Don Giovanni fu capace di riunire, anche grazie a papa Pio V che tale Lega tanto peror\u00f2, una coalizione estremamente eterogenea e di infliggere una sconfitta di proporzioni storiche ai Turchi ottomani nella battaglia di Lepanto del successivo 7 ottobre.\nQuesta vittoria infiamm\u00f2 le ambizioni di don Giovanni: divenuto un eroe a livello europeo, egli ormai ambiva a un regno proprio e al riconoscimento del titolo di \"altezza reale\". Filippo per\u00f2 era restio a concedere al fratellastro un ruolo troppo importante nella politica europea: nel 1572 gli \"sugger\u00ec\" di declinare l'offerta del trono albanese che gli era stata fatta e di dedicarsi invece alla cattura di Ulu\u00e7 Al\u00ec Pasci\u00e0, il terzo comandante turco sopravvissuto a Lepanto, e nell'ottobre del 1573 don Giovanni, con una campagna rapidissima, conquist\u00f2 la Tunisia.\n\"Secondo alcuni storici, che hanno dato credito a talune affermazioni di contemporanei, don Giovanni non volle abbandonare Tunisi poich\u00e9 mirava ad ottenere l'investitura di quel regno, per avere il titolo di re se non per esercitare l'effettivo governo di quel territorio; a tal fine il principe asburgico avrebbe inviato segretamente, nel tardo autunno del 1573, il proprio segretario, Juan de Soto, al papa Gregorio XIII per sollecitarne l'intervento presso Filippo II in favore dell'aspirazione di don Giovanni. La complessa questione \u00e8 stata minutamente analizzata dal De Toerne che perviene a queste conclusioni: all'investitura del regno di Tunisi non ha pensato don Giovanni, bens\u00ec il papa, pieno di grata ammirazione per il principe e soprattutto desideroso che Tunisi restasse stabile conquista europea e tornasse ad essere terra cristiana; il sovrano spagnuolo per\u00f2, preso da altre preoccupazioni e prospettive, lasci\u00f2 cadere la sollecitazione del pontefice\".\nNel 1574 Filippo II lo nomin\u00f2 vicario generale in Italia. Anche su suggerimento di Mateo V\u00e1zquez, che voleva rimarcare la fine del \"pugno di ferro\" del duca d'Alba, Filippo II nel 1576 nomin\u00f2 don Giovanni governatore dei Paesi Bassi spagnoli, sperando che quell'incarico appagasse le sue mire e limitasse il suo desiderio di potere. Giovanni, per\u00f2, accett\u00f2 solo a patto che gli fosse permesso di sposare Maria I di Scozia, allora prigioniera in Inghilterra, invadendo e \"liberando\" il Paese.\nLa sua scarsa dimestichezza con la politica olandese e il declino dei suoi rapporti col re Filippo fecero fallire tutti i suoi progetti, che pure si valevano di un rinnovato interesse verso la Francia: pi\u00f9 che volto a gestire la crisi delle Province Unite, esso parve un tentativo congiunto con Enrico di Guisa per predisporre un'invasione delle Isole britanniche.\nLa cosa sarebbe stata all'origine della sua morte, avvenuta a Bouges, oggi parte della citt\u00e0 di Namur (Belgio), nel 1578.\nLo storico Giovanni Boglietti, nel suo \"Don Giovanni d'Austria a Lepanto\" del 1887, scrive infatti che, secondo uno dei biografi di don Giovanni, il Vander-Hammen, la sua morte sarebbe stata procurata dal veleno propinatogli per ordine del fratellastro Filippo II, il quale temeva che don Giovanni d'Austria, dopo aver \"conquistata\" l'Inghilterra, con le forze di questa si sarebbe reso padrone della Spagna.\nVita sentimentale.\nI contemporanei ritraggono don Giovanni d'Austria come un giovane con un fisico e dei tratti attraenti. Gli attribuiscono numerose storie d'amore.\nHa avuto amicizia con la principessa di Eboli, che gli permise di avere rapporti con Mar\u00eda de Mendoza, dalla cui relazione nacque nel 1567 una ragazza: Ana. Don Giovanni l'affid\u00f2 all'educazione di do\u00f1a Magdalena de Ulloa. Successivamente, la ragazza entr\u00f2 in convento e partecip\u00f2 all'\"intrigo del panettiere di Madrigal\".\nMentre a Napoli, negli anni dopo la vittoria di Lepanto, ebbe rapporti con Diana de Falangola, dalla quale ebbe una ragazza di nome Giovanna, nata l'11 settembre 1573 e morta il 7 febbraio 1630. Don Giovanni l'affid\u00f2 alle cure di sua sorella Margherita. La mandarono al convento di Santa Chiara a Napoli. In seguito ebbe una relazione con Zenobia Saratosia, dalla quale ebbe un figlio, morto poco dopo la nascita, e con Ana de Toledo, moglie del sindaco napoletano."}
{"id": "248838", "revid": "725642", "url": "https://it.wikipedia.org/wiki?curid=248838", "title": "Lucio Munazio Planco", "text": "Biografia.\nNacque da una famiglia di cavalieri presso Tivoli od Atina (una delle 5 leggendarie citt\u00e0 saturnie, fondate cio\u00e8 dal Dio Saturno). Nella sua vita ricopr\u00ec diverse magistrature: console nel 42 a.C., assieme al triumviro Marco Emilio Lepido, e censore nel 22 a.C. con Lucio Emilio Lepido, che era stato \"Consul suffectus\" nel 34 a.C.\nOttenne l\"'imperium\" per due volte, fu \"dux\", accorto uomo politico, prefetto dell'Urbe, \"legatus pro praetore\" e fond\u00f2 due colonie romane: le attuali citt\u00e0 di Lione in Francia e di Augst presso Basilea in Svizzera. Nella sua vita politica cerc\u00f2 di sopravvivere, riuscendovi, in tempi estremamente pericolosi cambiando le proprie alleanze secondo le circostanze.\nFu \"legatus\" al seguito di Gaio Giulio Cesare durante le campagne militari per la conquista delle Gallie e lo segu\u00ec pure durante la guerra civile, attraversando al suo fianco il fiume Rubicone. Ma fu tanto valente comandante quanto abile oratore politico: discepolo nel primo caso di Cesare e nel secondo di Marco Tullio Cicerone.\nGiulio Cesare lo invi\u00f2 in Spagna nel 49 a.C. insieme a Gaio Fabio, per poi raggiungerli poco dopo ed intraprendere insieme una vittoriosa campagna militare. Nel 46 a.C. Cesare, dopo essere stato nominato dittatore decennale l'anno precedente, lo nomina \"praefectus urbi\". L'evento \u00e8 ricordato da una moneta, un aureo: al diritto \u00e8 rappresentata la vittoria con la scritta ed al rovescio una brocca con la scritta \nNel 45 a.C. Cesare gli conferisce il governo della Gallia. L'anno successivo, subito dopo l'assassinio di Cesare, Cicerone gli fece giurare fedelt\u00e0 alla Repubblica. Nel 43 a.C. il Senato Romano, su proposta di Cicerone, gli affid\u00f2 l'incarico di fondare una colonia nella Gallia, che prese il nome di \"Lugdunum\", e fu proprio Planco a tracciarne i confini con un aratro, evento commemorato dalla coniazione di una moneta. Di l\u00ec a poco fond\u00f2 un'altra colonia romana, \"Augusta Raurica\", che prender\u00e0 poi il nome di Augst presso Basilea. Nel giugno dello stesso anno, una lettera scritta a mano da Lucio Munazio Planco destinato a Cicerone contribuisce a dimostrare l'esistenza del villaggio di Cularo, nelle Alpi francesi (l'odierna Grenoble).\nNel frattempo i triumviri Ottaviano, Marco Antonio e Marco Emilio Lepido presero il potere a Roma e Munazio Planco si schier\u00f2 dalla loro parte. I triumviri decisero di disfarsi dei loro nemici e crearono le liste di proscrizione, ossia liste contenenti i nomi di coloro che dovevano essere messi a morte, tra cui furono inseriti i nomi di Cicerone (ucciso dai sicari di Marco Antonio presso Formia), Gaio Plozio Planco (fratello di Lucio Munazio Planco) e Paolo Lepido (fratello di Emilio Lepido).\nDopo la vittoria di Filippi a Lucio Munazio Planco venne affidato il compito di espropriare le terre di Benevento per darle in premio ai veterani. Nel 36 a.C. si trov\u00f2 al fianco di Marco Antonio nella campagna militare contro i Parti, che ebbe un esito disastroso per i Romani, e si ritir\u00f2 ad Alessandria d'Egitto. Di l\u00ec a qualche mese gli venne affidato l'incarico di governatore della Siria.\nL'amicizia che legava Lucio Munazio Planco e Marco Antonio era grande, ma le continue pretese di Cleopatra la stavano incrinando, e Lucio Munazio Planco inizi\u00f2 a credere che Marco Antonio non stesse pi\u00f9 facendo gli interessi di Roma ma quelli di Cleopatra e, seguito dai suoi fedeli seguaci, part\u00ec alla volta di Roma; giunto nella capitale, rifer\u00ec a Ottaviano che Marco Antonio era diventato succube di Cleopatra e lo inform\u00f2 del suo testamento in favore della regina egizia.\nOttaviano cap\u00ec che con quel testamento in mano avrebbe vinto le ultime perplessit\u00e0 del Senato Romano per portare una guerra in terra d'Egitto contro Marco Antonio, e, sapendo che era custodito presso le Vestali, se ne impossess\u00f2 e lo lesse in Senato.\nNel suo testamento Marco Antonio disponeva che alcune terre dei domini romani fossero assegnati ai figli di Cleopatra e che le sue spoglie fossero consegnate alla regina egizia per provvedere alla sua sepoltura in Alessandria d'Egitto. Cos\u00ec il Senato Romano autorizz\u00f2 Ottaviano a muovere guerra contro Marco Antonio, terminata con la vittoria di Ottaviano ad Azio nel 31 a.C. Nell'anno 27 a.C., durante una discussione in Senato a proposito di quale appellativo dare ad Ottaviano per onorarlo, fu Lucio Munazio Planco a proporre il titolo di \"Augustus\", in seguito assunto da tutti i successori di Ottaviano. Afflitto da mali e stanco di sopportarli, si uccise.\nLucio Munazio Planco am\u00f2 tanto Gaeta da possedere nel suo territorio una splendida villa di cui restano solo dei ruderi e da volervi essere sepolto in un grande mausoleo, posto in cima al Monte Orlando e molto ben conservato. Al suo interno \u00e8 presente una copia della statua del cosiddetto \"generale di Tivoli\", perch\u00e9 trovata nel santuario tiburtino di Ercole Vincitore, che si crede voglia raffigurare proprio Munazio Planco.\nNelle citt\u00e0 di Gaeta, Frosinone, Tivoli e Benevento una via \u00e8 a lui intitolata, mentre ad Atina \u00e8 il corso a portare il suo nome."}
{"id": "248839", "revid": "252105", "url": "https://it.wikipedia.org/wiki?curid=248839", "title": "Hacklab", "text": ""}
{"id": "248840", "revid": "9", "url": "https://it.wikipedia.org/wiki?curid=248840", "title": "The Waste Land", "text": ""}
{"id": "248841", "revid": "9", "url": "https://it.wikipedia.org/wiki?curid=248841", "title": "The waste land", "text": ""}
{"id": "248843", "revid": "486946", "url": "https://it.wikipedia.org/wiki?curid=248843", "title": "Don Juan d'Austria", "text": ""}
{"id": "248845", "revid": "599013", "url": "https://it.wikipedia.org/wiki?curid=248845", "title": "Campo di volontariato", "text": "I campi di volontariato (o campi di lavoro volontario o workcamps o work-camps) sono dei progetti di volontariato di durata variabile, normalmente rivolti ai giovani, incentrati non solamente sulla solidariet\u00e0 ma anche sulla comunicazione e integrazione tra i volontari e la comunit\u00e0 ospitante.\nStoria.\nI campi internazionali di volontariato hanno una storia lunga, collegata con l'idea che il lavoro pratico possa agire da collante fra diverse culture e persone, anche quando queste hanno vissuto momenti di conflitto, anche violento.\nTradizionalmente, il primo campo internazionale di volontariato, \u00e8 considerato quello organizzato nel 1920 a Esnes-en-Argonne, nei pressi della citt\u00e0 francese di Verdun, in una zona che era stata distrutta durante la prima guerra mondiale.\nA quel primo campo, promosso dall'obiettore di coscienza svizzero Pierre Ceresole, parteciparono cittadini (e anche ex soldati) proveniente dai paesi che fino a pochi mesi prima erano stati in guerra fra loro.\nCaratteristiche.\nUn campo di lavoro \u00e8 un'esperienza formativa che ha tra i suoi scopi quello di arricchire i partecipanti per vari motivi:\nLuoghi di svolgimento.\nI luoghi in cui vengono organizzati i campi di lavoro spaziano dai paesi con economie avanzate a quelli pi\u00f9 poveri e sono in genere rivolti a chiunque, senza distinzione alcuna. \nNel mondo esistono centinaia di organizzazioni di volontariato collegate fra di loro che organizzano o promuovono annualmente migliaia di campi di lavoro. Queste organizzazioni operano all'interno di grandi network internazionali.\nLavoro e aspetti pratici.\nIl lavoro svolto nei campi \u00e8 principalmente manuale, ma \u00e8 alla portata di tutti in quanto (se non diversamente specificato) non richiede competenze particolari. La tipologia di lavoro \u00e8 estremamente variabile: restauro, pittura, costruzione, pulizia, giardinaggio, agricoltura, assistenza a bambini o a persone diversamente abili, insegnamento di lingue straniere, ma anche attivit\u00e0 di studio, monitoraggio e catalogazione di flora e fauna a rischio estinzione, studio delle culture locali attraverso la riscoperta e la promozione di manifestazioni artistiche e folkloristiche, laboratori artigianali, ripristino di beni culturali, educazione ambientale e promozione di comportamenti eco-sostenibili.\nPer tali lavori l'impegno richiesto varia in genere dalle quattro alle sette ore giornaliere; nei paesi dell'Unione europea includono normalmente l'assicurazione medica. Il tutto si svolge di solito in un ambiente piuttosto spartano e i partecipanti devono portare con s\u00e9 un sacco a pelo. A carico dei volontari resta il viaggio e in alcuni casi (paesi extraeuropei) un contributo da pagare all'associazione locale. L'organizzazione ospitante, spesso con l'appoggio delle autorit\u00e0 locali, mette a disposizione i mezzi per lavorare, un tetto per dormire (a volte si tratta di scuole inutilizzate durante il periodo estivo) e le provviste (da cucinare a cura dei volontari). In genere la lingua parlata nel campo di lavoro \u00e8 quella inglese, ma salvo casi particolari il livello di conoscenza linguistica richiesto per partecipare con soddisfazione al campo non \u00e8 affatto elevato. In casi meno frequenti \u00e8 invece necessaria una certa conoscenza della lingua locale.\nMomenti di svago e formazione.\nAl di fuori delle ore di lavoro si svolgono i momenti di svago: attivit\u00e0 sportive, visite alle comunit\u00e0 locali, pranzi comuni, feste tradizionali, serate musicali. Il fine settimana \u00e8 invece dedicato dagli organizzatori del campo (spesso nativi del luogo e volontari anche loro) ad escursioni alla scoperta della regione. A volte oltre alla parte lavorativa durante il campo \u00e8 prevista una parte studio, che verte in genere sulle tematiche del campo (es. problemi ambientali della regione dove si svolge l'attivit\u00e0 nel caso di un campo ecologico...).\nDurata del campo ed et\u00e0 dei partecipanti.\nLa durata dei campi di lavoro pu\u00f2 variare dai dieci giorni alle tre settimane, oppure arrivare fino ad un anno se si tratta di progetti di volontariato a lungo termine o \"SVE\". Questi ultimi sono organizzati di solito in paesi del \"sud del mondo\" (Africa, America latina o sud-est asiatico) e presuppongono un maggiore impegno nonch\u00e9 una maggiore capacit\u00e0 di adattamento. Anche l'et\u00e0 media \u00e8 diversa da caso a caso: se nei progetti di lungo termine nei paesi meno sviluppati i partecipanti possono avere anche oltre quarant'anni, per i workcamps brevi da fare in Europa l'et\u00e0 media si aggira tra i 20 e i 25 anni.\nIn ogni caso ai volontari \u00e8 sempre richiesta una certa dose di adattamento, di disponibilit\u00e0 e un profondo rispetto delle identit\u00e0 culturali altrui."}
{"id": "248852", "revid": "107480574", "url": "https://it.wikipedia.org/wiki?curid=248852", "title": "Il partigiano Johnny", "text": ""}
{"id": "248855", "revid": "1543377", "url": "https://it.wikipedia.org/wiki?curid=248855", "title": "Giornata mondiale contro l'AIDS", "text": "La Giornata mondiale contro l'AIDS, indetta ogni anno il 1\u00ba dicembre, \u00e8 dedicata ad accrescere la coscienza della epidemia mondiale di AIDS dovuta alla diffusione del virus HIV. Dal 1981 l'AIDS ha ucciso oltre 25 milioni di persone, diventando una delle epidemie pi\u00f9 distruttive che la storia ricordi. Per quanto in tempi recenti l'accesso alle terapie e ai farmaci antiretrovirali sia migliorato in molte regioni del mondo, l'epidemia di AIDS ha mietuto circa 3,1 milioni di vittime nel corso del 2005 (le stime si situano tra 2,9 e 3,3 milioni), oltre la met\u00e0 delle quali (570.000) erano bambini.\nStoria.\nL'idea di una \"Giornata mondiale contro l'AIDS\" ha avuto origine al Summit mondiale dei ministri della sanit\u00e0 sui programmi per la prevenzione dell'AIDS del 1988 ed \u00e8 stata in seguito adottata da governi, organizzazioni internazionali ed associazioni di tutto il mondo.\nDal 1987 al 2004 la Giornata mondiale contro l'AIDS \u00e8 stata organizzata dall'UNAIDS, ovvero dall'organizzazione delle Nazioni Unite che si occupa della lotta all'AIDS, la quale, in collaborazione con altre organizzazioni coinvolte, ha scelto di volta in volta un \"tema\" per la \"Giornata\". Dal 2005 l'UNAIDS ha demandato la responsabilit\u00e0 dell'organizzazione e gestione della \"Giornata Mondiale\" alla \"WAC\", un'organizzazione indipendente, che ha scelto come tema per l'anno - e fino al 2010 - \"Stop AIDS: Keep the Promise\" (ovvero \"Fermare l'AIDS: manteniamo la promessa\") tema che non \u00e8 strettamente legato alla \"Giornata Mondiale\" ma che rispecchia l'impegno quotidiano della WAC."}
{"id": "248859", "revid": "15756", "url": "https://it.wikipedia.org/wiki?curid=248859", "title": "Giovanni d'Austria (1629-1679)", "text": "Biografia.\nInfanzia ed educazione.\nFiglio illegittimo di re Filippo IV di Spagna, sua madre era Mar\u00eda Calder\u00f3n, una famosa attrice, che si ritir\u00f2 in un convento dopo la sua nascita, mentre suo fratello fu Alonso Enr\u00edquez de Santo Tom\u00e1s, in seguito frate.\nCrebbe a Le\u00f3n presso una donna di condizioni modeste che probabilmente ignorava il lignaggio del pupillo, per quanto questi ricevesse la migliore educazione a Oca\u00f1a, nei pressi di Toledo.\nNel 1642, il Re lo riconobbe ufficialmente come suo figlio e il Principe inizi\u00f2 la sua carriera politica in qualit\u00e0 di rappresentante militare degli interessi del padre.\nCarriera militare e governatorati.\nInfatti, don Giovanni fu inviato nel 1647 a Napoli con una squadra navale e un corpo di spedizione per reprimere la Repubblica Napoletana, costituitasi a seguito dell'insurrezione di Masaniello: in un primo momento si limit\u00f2 ad assediare la citt\u00e0 e a infiltrare agenti, aspettando che il sostegno popolare verso i governanti filo francesi venisse meno, poi, ottenuta la cacciata dei promotori della rivolta, entr\u00f2 nella citt\u00e0 restaurando il vicereame.\nL'anno seguente, esauriti i focolai di rivolta, don Giovanni fu inviato in Sicilia come vicer\u00e9 da cui part\u00ec, nel 1651, per guidare un corpo di spedizione in Catalogna allo scopo di riconquistare Barcellona, l'unica citt\u00e0 importante della Catalogna a essere rimasta fedele alla sollevazione del 1640. Dopo un lungo assedio, nell'ottobre del 1652, la citt\u00e0 si arrese e don Giovanni pot\u00e9 adottare una saggia politica di pacificazione per la quale fu a lungo ricordato.\nIn entrambe le occasioni fu aiutato anche dalle proprie qualit\u00e0 umane: la simpatia, la personalit\u00e0 brillante, anche l'aspetto fisico, gli occhi luminosi e i capelli corvini, contribuirono a fare del principe una figura apprezzata dalla popolazione.\nNel 1656, Filippo IV gli confer\u00ec il titolo di Governatore dei Paesi Bassi spagnoli e di comandante dell'Armata delle Fiandre, dove ottenne alcuni successi militari come la vittoria di Valenciennes, dove il suo esercito, numericamente inferiore, colse di sorpresa l'armata francese del Duca di Turenne; in questo scontro si distinse anche per doti di coraggio personale dato che guid\u00f2 personalmente la cavalleria spagnola.\nDue anni dopo, invece, la sorte si capovolse in quanto il Visconte di Turenne, con l'appoggio delle truppe di Oliver Cromwell, sconfisse l'Armata di Fiandra presso Dunkerque, nonostante i consigli del Conte di Cond\u00e9 e l'estremo coraggio dei soldati.\nConclusasi la guerra franco spagnola, tra il 1661 e 1662, combatt\u00e9 contro i portoghesi in Estremadura, dove colse alcuni limitati successi sebbene le truppe spagnole, mal equipaggiate, con un morale assai basso e irregolarmente pagate, non dessero sufficientemente affidamento.\nInfatti, quando don Giovanni invase l'Algarve, nel 1663, le forze portoghesi, rafforzate da un corpo di spedizione inglese, sotto il comando di Frederick Schomberg, sconfissero le truppe spagnole a Estremoz.\nNonostante la sconfitta, non perse l'appoggio del padre ma trov\u00f2 un fiero oppositore nella regina Marianna d'Austria, madre dell'infante Carlo di Spagna, l'unico figlio superstite legittimo del Re, ed ella fece s\u00ec che don Giovanni fosse rimosso dal comando e inviato alla sua magione a Consuegra.\nOpposizione al governo della Regina.\nDopo la morte di Filippo IV nel 1665, don Giovanni divenne il capo riconosciuto dell'opposizione al governo della Regina vedova e del suo \"valido\", il gesuita tedesco Johann Eberhard Nidhard.\nA seguito dell'assassinio di un servo, don Giovanni, approfittando dei contraccolpi del Trattato di Lisbona e delle sconfitte nella guerra di devoluzione, si mise alla testa della rivolta di Aragona e Catalogna, ottenendo l'espulsione di Nithard il 25 febbraio 1669.\nA seguito del colpo di Stato, don Giovanni fu, per\u00f2, costretto ad accontentarsi del vicereame di Aragona e al gesuita successe Fernando de Valenzuela, I marchese di Villasierra.\nPopish Plot.\nIl suo nome occupa un posto di rilievo nel Popish Plot di Titus Oates nel 1678: infatti, Oates imprudentemente afferm\u00f2 di aver incontrato don Giovanni a Madrid. Interrogato a sua volta dal re Carlo II d'Inghilterra, sbagli\u00f2 a descriverne l'aspetto, venendo corretto dallo stesso sovrano che aveva conosciuto don Giovanni nel 1656. Divenne allora chiaro che le accuse di complotto addotte da Oates erano false.\nPrimo ministro di Spagna e morte.\nIl governo di Fernando de Valenzuela fu mediocre e, nel 1677, Don Giovanni, con l'appoggio del sovrano e della nobilt\u00e0, esili\u00f2 Valenzuela e divenne Primo ministro di Spagna.\nIl suo governo non dur\u00f2 a lungo poich\u00e9 don Giovanni mor\u00ec, forse avvelenato, il 17 settembre 1679 a Madrid e venne sepolto nel Monastero dell'Escorial."}
{"id": "248860", "revid": "1543377", "url": "https://it.wikipedia.org/wiki?curid=248860", "title": "Thorleif Haug", "text": "Biografia.\nTra il 1918 e il 1924 Thorleif Haug vinse per sei volte la 50\u00a0km di sci di fondo di Holmenkollen; la sua striscia vincente fu interrotta solo nel 1922 da Anton Collin. Haug si aggiudic\u00f2 anche la combinata nordica di Holmenkollen per tre anni consecutivi dal 1919 al 1921.\nHaug partecip\u00f2 ai I Giochi olimpici invernali di , prendendo il via in tutte le prove di sci nordico in programma tranne quella di pattuglia militare. Il 30 gennaio si aggiudic\u00f2 la vittoria nella 50 km di sci di fondo con il tempo di 3:44:32,0 davanti ai connazionali Thoralf Str\u00f8mstad e Johan Gr\u00f8ttumsbr\u00e5ten; il 2 febbraio vinse la 18\u00a0km con il tempo di 1:14:31,4 davanti a Gr\u00f8ttumsbr\u00e5ten e al finlandese Tapani Niku. La 18\u00a0km era valida anche come prova di sci di fondo per la combinata nordica, che si concluse il 4 febbraio con la prova di salto con gli sci; si ripet\u00e9 lo stesso podio norvegese della 50\u00a0km, con Haug medaglia d'oro per la terza volta davanti a Str\u00f8mstad e Gr\u00f8ttumsbr\u00e5ten.\nAi Giochi di Chamonix venne assegnata ad Haug anche una quarta medaglia, per il terzo posto nella gara di salto con gli sci, davanti allo statunitense Anders Haugen, classificato quarto nonostante avesse realizzato il salto pi\u00f9 lungo della gara con 50 m. Nel 1974, cinquant'anni dopo, venne scoperto un errore nel punteggio e la classifica venne rettificata: Haugen risult\u00f2 cos\u00ec terzo, mentre Haug venne retrocesso al quarto posto. Ad Haugen, ottantatreenne, venne consegnata la medaglia di bronzo con una speciale cerimonia di premiazione. Haug invece era morto ormai da tempo.\nL'ultimo risultato agonistico di rilievo di Haug fu la medaglia d'argento in combinata ai Mondiali di Lahti del 1926. . Mor\u00ec a soli quarant'anni nel 1934.\nRiconoscimenti.\nNel 1919 fu premiato con la Medaglia Holmenkollen, il riconoscimento pi\u00f9 prestigioso assegnato in Norvegia ai campioni dello sci. ."}
{"id": "248861", "revid": "125443795", "url": "https://it.wikipedia.org/wiki?curid=248861", "title": "Adriana Volpe", "text": "\u00c8 divenuta un volto noto nella Rai, per aver condotto tra la fine degli anni novanta e gli anni duemila i programmi \"Mezzogiorno in famiglia\" e \"I fatti vostri\".\nBiografia.\nCarriera.\nDopo la maturit\u00e0 scientifica si trasferisce a Roma. Nel 1990 inizia la professione di modella sfilando nelle varie capitali della moda, quali Milano, Parigi, Zurigo e Tokyo. Dopo una partecipazione come concorrente a \"La Ruota della Fortuna\" nel 1992, nell'autunno del 1993 fa il suo debutto televisivo venendo scelta da Michele Guard\u00ec come valletta per il programma del sabato sera di Rai 1 \"Scommettiamo che...?\", versione italiana del popolare programma tedesco \"Wetten, dass..?\", condotto da Fabrizio Frizzi e Milly Carlucci, dove rimane per tre edizioni fino al 1996. Affianca Frizzi anche in \"Prove e provini a Scommettiamo che...?\", programma quotidiano legato alla Lotteria Italia e appendice di \"Scommettiamo che...?\". Nel frattempo vince il concorso di bellezza ideato da Enzo Mirigliani \"Prima Miss dell'anno 1994\". Nel 1995 conduce la rubrica pomeridiana di Rai 2 \"Segreti per Voi\" e debutta come attrice sul grande schermo, prendendo parte ai film \"Viaggi di nozze\" di Carlo Verdone e \"Croce e delizia\" di Luciano De Crescenzo.\nNel 1996 passa a TMC 2 dove fino al 1999 conduce in fascia preserale il programma per ragazzi \"The Lion Trophy Show\", rinominato nel 1997 \"Lion Network\" in seguito a modifiche nella struttura del programma. Nel 1999 torna in Rai per prender parte al programma del fine settimana \"Mezzogiorno in famiglia\", in onda su Rai 2, che conduce assieme a diversi partner per dieci edizioni fino al 2009. Presenta anche le puntate speciali del programma in prima serata \"San Valentino in famiglia\" nel 2003 e \"Oroscopo in famiglia\" nel 2003, 2004 e 2008. Nel 2001 recita nella prima puntata della seconda stagione della serie televisiva \"Non lasciamoci pi\u00f9\", e incide per beneficenza assieme ad Ambra Angiolini, Jerry Cal\u00e0 e altri artisti il singolo \"Frena - Guido per vivere\". Dal 2003 a giugno 2009, oltre a \"Mezzogiorno in famiglia\", conduce anche il programma \"Mattina in famiglia\". Autrice e presentatrice di \"In forma Rimini Fitness\", reportage dal Festival del Fitness di Rimini in onda nel 2004 su Rai 2, nello stesso anno realizza un calendario sexy per il settimanale \"Panorama\" ed entra nell'Albo dei giornalisti.\nDurante l'estate del 2006 conduce due programmi in prima serata su Rai 2: lo spettacolo di moda \"La notte delle sirene\", affiancata da Sas\u00e0 Salvaggio, e il variet\u00e0 in due puntate \"Notte Mediterranea\", assieme allo showman romano Max Tortora. Nella primavera del 2007 \u00e8 una delle concorrenti della seconda edizione del talent show \"Notti sul ghiaccio\", condotto da Milly Carlucci su Rai 1.\nDal settembre del 2009 a maggio del 2017 conduce per otto edizioni il programma \"I fatti vostri\", in onda ogni mattina dal luned\u00ec al venerd\u00ec su Rai 2, insieme a Giancarlo Magalli e Marcello Cirillo. Conduce inoltre l\u2019appuntamento speciale del programma dedicato all\u2019oroscopo nel dicembre del 2009 e del 2010 in prima serata e nel dicembre 2011 in seconda serata.\nDopo diversi anni dall'ultima esperienza come attrice, nel 2016 torna nelle sale cinematografiche prendendo parte al film francese \"Teen Star Academy\", diretto da Cristian Scardigno, presentato in anteprima al \"March\u00e9 du Film\" del Festival di Cannes 2016 e distribuito nei cinema italiani a partire dall'8 giugno 2017. Prende inoltre parte con un cameo alla pellicola \"My Father Jack\", diretta da Tonino Zangardi e nelle sale dal 19 maggio. Nell'estate dello stesso anno si \u00e8 alternata con Lorena Bianchetti nella conduzione della diciassettesima edizione del \"Festival Show\", tour di concerti in nove date nel nord-est Italia organizzato da Radio Birikina e Radio Bella &amp; Monella.\nNell'estate del 2017 incide assieme al cantautore Marco Santilli il brano \"Un messaggio per te\", pubblicato come singolo e accompagnato da un video musicale. Da settembre dello stesso anno torna a condurre, insieme a Massimiliano Ossini e Sergio Friscia, la trasmissione \"Mezzogiorno in famiglia\", in onda ogni sabato e domenica mattina su Rai 2. Nell'estate del 2018 conduce su Rai 2 il programma \"Profumo d'estate\", di cui \u00e8 anche ideatrice e autrice. Nell'autunno del 2018 prende parte come concorrente, in coppia con Marcello Cirillo, alla settima edizione del reality show di Rai 2 \"Pechino Express\". Nella stagione televisiva 2018-2019 conduce l'ultima edizione di \"Mezzogiorno in famiglia\"; con la chiusura del programma, termina anche dopo ventitr\u00e9 anni la sua esperienza in Rai. Nel 2019 pubblica il suo primo libro, intitolato \"Cos\u00ec mi piace\".\nL'8 gennaio 2020 partecipa come concorrente della quarta edizione del reality show \"Grande Fratello VIP\", condotta da Alfonso Signorini su Canale 5; il 19 marzo 2020 \u00e8 costretta per\u00f2 ad abbandonare il gioco a causa di motivi familiari. Il successivo 28 aprile viene ufficializzato il suo passaggio a TV8, dove dal 29 giugno conduce assieme ad Alessio Viola il programma \"Ogni mattina\". Nel giugno 2021 viene annunciato il passaggio a Mediaset, ricomprendo il ruolo di opinionista della sesta edizione del \"Grande Fratello VIP\".\nVita privata.\nDopo un matrimonio durato quattro mesi nel 2000, il 6 luglio 2008 la conduttrice ha sposato l'imprenditore svizzero Roberto Parli da cui si \u00e8 separata nel 2020, dal quale ha avuto nel 2011 una figlia: Gisele."}
{"id": "248862", "revid": "1854255", "url": "https://it.wikipedia.org/wiki?curid=248862", "title": "Tangente (geometria)", "text": "La retta tangente assume vari significati nella geometria analitica.\nLa parola \"tangente\" viene dal verbo latino \"tangere\", ovvero toccare. L'idea intuitiva di una retta tangente a una curva \u00e8 quella di una retta che \"tocca\" la curva senza \"tagliarla\" o \"secarla\" (immaginando la curva come se fosse un oggetto fisico non penetrabile). Una retta che attraversa la curva \"tagliandola\" \u00e8 invece chiamata \"secante\".\nData inoltre una \"secante\" che passa per due punti distinti P e Q di una curva, si pu\u00f2 pensare la tangente in P come la retta cui tende (eventualmente) la secante quando il punto Q si avvicina a P lungo la curva.\nSi ha un ulteriore modo di vedere il concetto di tangenza pensando che la tangente in un punto P a una curva \u03b3 \u00e8 la retta che \"approssima\" meglio \u03b3 nei dintorni di P.\nAnche da queste definizioni informali ci si rende conto che possono esistere casi in cui la retta tangente non \u00e8 definita. Ad esempio, se la curva \u00e8 costituita dal perimetro di un triangolo e P \u00e8 un vertice, nessuna delle due definizioni precedenti corrisponde univocamente a una retta passante per P.\nNell'ambito della geometria sintetica si possono dare definizioni rigorose alternative di retta tangente a curve specifiche che funzionano solo per tali curve. Ad esempio la tangente ad una circonferenza di centro O e raggio r in un suo punto P pu\u00f2 essere definita come la retta passante per P e avente distanza r da O, o come l'unica retta del piano avente in comune con la circonferenza il solo punto P.\nIn una geometria a pi\u00f9 dimensioni, si pu\u00f2 definire il piano tangente ad una superficie in modo simile e, generalizzando, lo spazio tangente.\nPer definire la tangente nel caso di una curva generica in genere si ricorre agli strumenti del calcolo infinitesimale.\nCalcolo infinitesimale.\nPosto che una curva sia il grafico di una funzione formula_1, e che siamo interessati al suo punto (x0,y0), dove y0=f(x0), diremo che la curva ha una tangente non verticale nel punto (x0,y0) se e solo se la funzione \u00e8 derivabile in x0. In questo caso il coefficiente angolare della tangente \u00e8 dato da f'(x0). Si ha una tangente verticale se e solo se la curva raggiunge l'altezza di pi\u00f9 o meno infinito.\nL'equazione della tangente alla curva nel punto (x0,y0) \u00e8 data dalla formula:\nLa stessa formula pu\u00f2 essere scritta nella seguente notazione, dove la variabile m rappresenta il coefficiente angolare della funzione.\nSe la tangente tocca la curva in un punto e la derivata seconda della funzione nel punto \u00e8 nulla, mentre non lo \u00e8 la derivata terza, la tangente \u00e8 una \"tangente d'inflessione\", ossia una tangente in un punto di flesso della funzione. Esiste in questo caso un intorno finito del punto di tangenza nel quale la curva attraversa la tangente e permane ai due lati opposti della stessa.\nCi\u00f2 avviene anche quando tutte le derivate sono nulle fino a una derivata dispari non nulla."}
{"id": "248863", "revid": "599013", "url": "https://it.wikipedia.org/wiki?curid=248863", "title": "Teroldego", "text": "Il Teroldego \u00e8 un vitigno a bacca nera coltivato quasi esclusivamente in Trentino, nella zona denominata Piana Rotaliana, cui fanno capo i comuni di Mezzocorona, Mezzolombardo e la frazione di Grumo nel comune di San Michele all'Adige.\nSinonimi.\nTeroldego Rotaliano, Teroldigo, Teroldega, Teroldico, Tiroldico.\nCaratteristiche ampelografiche.\nLa foglia \u00e8 grande, pentagonale e trilobata; il grappolo \u00e8 medio-grande, allungato e piramidale, talvolta cilindrico, a volte alato, mediamente compatto; l'acino \u00e8 di media grandezza, rotondo, con buccia di colore nero bluastro, spessa, coriacea e molto pruinosa.\nLa produttivit\u00e0 \u00e8 elevata.\nStoria.\nQuesto vitigno, di antiche origini, pare sia arrivato in Trentino dal veronese (zona del lago di Garda) dove era conosciuto come Tirodola, dal sistema di impianto con tutori denominati \"tirelle\". \nComunque se ne hanno notizie documentali certe solo dall'inizio del XIX secolo.\nL'analisi del DNA ha rivelato che assieme alla Schiava Gentile \u00e8 parente di Lagrein e Marzemino e cugino del Dureza che \u00e8 parente del Syrah.\nIl vino.\nDalle uve Teroldego si ottiene un vino di colore rubino carico con riflessi porpora; il profumo \u00e8 vinoso, e si possono percepire odori di viola e lamponi, ma anche di ciliegie e mandorle; il gusto, secco, \u00e8 strutturato, poco tannico, sentori di rosa, piuttosto acido, non molto alcolico.\nRientra nelle DOC: Casteller, Teroldego Rotaliano, Trentino, Valdadige."}
{"id": "248864", "revid": "486946", "url": "https://it.wikipedia.org/wiki?curid=248864", "title": "Juan Jos\u00e9 d'Austria", "text": ""}
{"id": "248869", "revid": "363629", "url": "https://it.wikipedia.org/wiki?curid=248869", "title": "Medaglia Holmenkollen", "text": "La medaglia Holmenkollen (\"Holmenkollmedaljen\") \u00e8 un riconoscimento assegnato dalla Foreningen til Skiidrettens Fremme, la federazione norvegese dello sci, agli sportivi, norvegesi o di altra nazionalit\u00e0, che si sono particolarmente distinti nelle competizioni internazionali.\nStoria.\nLa medaglia fu assegnata per la prima volta nel 1895, ed \u00e8 storicamente legata al Trofeo Holmenkollen, l'insieme di gare internazionali di sci nordico che dal 1892 si svolgono ogni anno sulla collina di Holmenkollen a Oslo.\nLa medaglia Holmenkollen \u00e8 considerata uno dei riconoscimenti pi\u00f9 prestigiosi dello sci nordico. In effetti la maggior parte dei medagliati proviene dalle discipline nordiche, combinata nordica, salto con gli sci e sci di fondo, ma anche campioni dello sci alpino hanno ricevuto la medaglia Holmenkollen, come ad esempio Ingemar Stenmark nel 1979.\nFurono premiati con la medaglia Holmenkollen anche i re di Norvegia Haakon VII nel 1955, Olav V nel 1968, Harald V e sua moglie Sonja nel 2007."}
{"id": "248872", "revid": "123702695", "url": "https://it.wikipedia.org/wiki?curid=248872", "title": "Simeon Solomon", "text": "Biografia.\nSimeon era nato in una influente famiglia ebraica; era l'ottavo ed ultimo figlio del mercante Meyer Solomon e dell'artista Kathe Levey. Simeon ebbe per fratelli maggiori i pittori Abraham Solomon (1824-1862) e Rebecca Solomon (1832-1886).\nNato ed educato a Londra, Solomon inizi\u00f2 a ricevere lezioni di pittura dal suo fratello maggiore attorno al 1850. Nel 1852 inizi\u00f2 a frequentare la Carey's Art Academy. La sorella pittrice inizi\u00f2 ad esporre i suoi lavori alla Royal Academy of Arts nello stesso anno.\nNel 1857, in quanto studente alle Royal Academy Schools, Simeon venne presentato tramite Dante Gabriel Rossetti ad altri membri del circolo preraffaellita, tra cui il poeta Algernon Swinburne e il pittore Edward Burne-Jones. La sua prima mostra si tenne alla Royal Academy nel 1858. Solomon continu\u00f2 a tenere mostre dei suoi lavori alla Royal Academy tra il 1858 e il 1872. Oltre ai dipinti con soggetti letterari favoriti dalla scuola preraffaellita, i soggetti di Solomon includevano spesso scene dalla Bibbia ebraica e dipinti di genere, ritraenti la vita e i rituali ebraici.\nLa condanna e la fine della sua carriera.\nNel 1873 la sua carriera venne interrotta, quando venne arrestato in un bagno pubblico di Londra e accusato di atti osceni omosessuali e tentata sodomia. Venne condannato a scontare diciotto mesi di lavori forzati in prigione, ma la pena venne in seguito ridotta a libert\u00e0 vigilata. Solomon scapp\u00f2 in Francia, venne comunque nuovamente arrestato nel 1874, venendo in tale occasione condannato a tre mesi di carcere.\nNel 1885 venne ammesso in una \"workhouse\" (una casa per i poveri, dove chi ne era in grado doveva lavorare), dove continu\u00f2 a produrre opere. Comunque la sua vita e il suo talento erano ormai rovinati dall'ostracismo sociale, per cui Solomon cadde preda dell'alcolismo, il che ovviamente contribu\u00ec a peggiorare ulteriormente la situazione.\nVent'anni dopo, nel 1905, mor\u00ec a causa delle complicazioni dovute all'alcolismo. Venne sepolto nel cimitero ebraico di Willesden.\nEsempi delle sue opere sono in mostra permanente al Victoria and Albert Museum e alla Leighton House.\nUn'importante esposizione, \"Love Revealed: Simeon Solomon &amp; the Pre-Raphaelites\", stata tenuta al Birmingham Museum &amp; Art Gallery fino al 15 gennaio 2006.\nDal punto di vista critico, il Solomon, dopo l'iniziale apprezzamento di eminenti critici ed esteti quali Walter Pater ed Oscar Wilde, sub\u00ec un lento processo che port\u00f2 quasi a dimenticare la sua figura. Tra i critici moderni che si sono dedicati a questo artista bisogna ricordare Mario Praz, Philippe Jullian e pi\u00f9 recentemente Daniele Radini Tedeschi che in un saggio cos\u00ec defin\u00ec l'arte del Solomon: \u00abIl suo stile, pi\u00f9 malato e simbolista di quello dei colleghi preraffaelliti, riluce dei pi\u00f9 smaltati cromatismi; la spuma della biacca si scioglie sull'ambra rugiadosa, la tavolozza dimentica i pigmenti e accoglie gli unguenti.\u00bb (in \"Simeon Solomon e i clienti dell abisso\" pubblicato su L'Aperitivo Illustrato 2009, pp.\u00a012\u201313)."}
{"id": "248873", "revid": "2225", "url": "https://it.wikipedia.org/wiki?curid=248873", "title": "Teorema di Bolzano - Weierstrass", "text": ""}
{"id": "248885", "revid": "2006282", "url": "https://it.wikipedia.org/wiki?curid=248885", "title": "Ponte Pattoli", "text": "Ponte Pattoli (\"Ponti Pattle\" in dialetto perugino) \u00e8 una frazione del comune di Perugia (PG).\nGeograficamente situato all'estremo nord del territorio di Perugia, a 210 , il fiume Tevere lo attraversa interamente. Il territorio \u00e8 suddiviso in una parte pianeggiante, attorno all'alveo fluviale, ed in una parte collinare alle pendici del monte Tezio. Il paese \u00e8 abitato da 1.905 residenti.\nPonte Pattoli era la sede della V circoscrizione del Comune di Perugia, che comprendeva anche le frazioni di Civitella Benazzone, Morleschio, Cordigliano, Ramazzano-Le Pulci, Casa del Diavolo e Resina\nStoria.\nLa parte pi\u00f9 antica del paese, detta \"il Borgo\", si trova ai piedi del Colle Maggiore (detto \"la Pineta\").\nParte delle mura rimanenti potrebbero essere fatte risalire ai resti dell'antico castello di Ponte di Pattolo.\nNel 1319 il paese venne semidistrutto da Muzio di Francesco, ghibellino assisano in guerra con Perugia guelfa. Nel 1413 vi si fronteggiarono, senza scontrarsi, le truppe di Braccio da Montone e quelle di Francesco Sforza. Nel 1416 i massari di Ponte Pattolo si sottomisero a Braccio consegnandogli le chiavi del castello. Nel 1496 il borgo venne saccheggiato da Astorre Baglioni, fiorentino, in lotta contro i nobili fuoriusciti perugini.\nNel 1594 vennero approvati dal legato pontificio Silvio Cardinal Savelli gli Statuti della comunit\u00e0 di Pontepattoli, redatti in volgare dall'avvocato Sforza Oddi e suddivisi in dieci capitoli.\nNel paese si trova ancora la casa che ospit\u00f2 san Carlo Borromeo.\nIl nucleo attuale del paese si sviluppa attorno al ponte sul fiume Tevere, la cui costruzione fu avallata dal Consiglio provinciale nel 1897.\nEconomia.\nGran parte dell'economia del paese si basa sulla coltivazione e lavorazione del tabacco (Paoletti e Bracceschi) e sulla coltivazione di alberi da frutta (Zandonai). Dal punto di vista industriale, sono sviluppati la trasformazione del legno e la produzione di infissi (F.lli Pucciarini e IMECA), mobili in stile (Argentari) e arredamento su misura (LEGNOART). Si rileva la presenza di parecchie aziende artigiane che si occupano della lavorazione del ferro battuto (Poeta Armando)."}
{"id": "248890", "revid": "52953", "url": "https://it.wikipedia.org/wiki?curid=248890", "title": "Fitosociologia", "text": "La fitosociologia \u00e8 una branca della fitogeografia, che consente di utilizzare le comunit\u00e0 vegetali come indicatori di ambiente. Sono descritte a livello topografico e riconosciute in base alla combinazione di specie che vi si osservano. Oltre che sotto il profilo floristico, le comunit\u00e0 vegetali (fitocenosi) sono studiate anche sotto l'aspetto ecologico (sinecologia), dinamico (sindinamica) e in ordine alla loro distribuzione geografica (sincorologia).\nDescrizione.\nSulla base del grado di somiglianza floristica, ecologica e dinamica \u00e8 possibile inquadrare le diverse fitocenosi in un sistema gerarchico di unit\u00e0, dette \"syntaxa\", il cui grado di determinatezza ecologica aumenta dal livello di classe (la categoria pi\u00f9 elevata e generica) a quello di associazione (la pi\u00f9 bassa e particolare).\nUsando come esempio i boschi mediterranei con Leccio (\"Quercus ilex\"), questi livelli gerarchici ed i relativi \"syntaxa\" sono:\nL'associazione vegetale \u00e8 l'unit\u00e0 fondamentale e di significato ecologico molto particolare del sistema di classificazione fitosociologica della vegetazione. Essa \u00e8 stata definita, dal botanico svizzero Braun-Blanquet (che \u00e8 da considerare il vero padre fondatore della fitosociologia), come: \"un aggruppamento vegetale pi\u00f9 o meno stabile ed in equilibrio con il mezzo ambiente, in cui certi elementi esclusivi o quasi (specie caratteristiche di associazione) rivelano con la loro presenza un'ecologia particolare ed autonoma\". Attualmente le associazioni vengono pi\u00f9 facilmente identificate attraverso la \"cluster analysis\" applicata alla composizione floristica delle comunit\u00e0 vegetali.\nIn effetti, l'identificazione di un'associazione ha subito una certa evoluzione rispetto ai tempi di Braun-Blanquet, in cui i metodi matematici di classificazione avevano un uso piuttosto limitato, e oggi un'associazione si pu\u00f2 definire come \"l'insieme di popolamenti elementari di fitocenosi che presentano una combinazione floristica che si ripete in modo pressoch\u00e9 costante in ambienti ecologicamente simili\". Un'associazione si distingue da un'altra per mezzo di specie differenziali o caratteristiche territoriali, la cui presenza esprime un ambiente diverso.\nAssociazioni floristicamente affini si riuniscono in alleanze, alleanze affini in ordini e ordini affini in classi. Questo procedimento \u00e8 tipico delle classificazioni gerarchiche; la sintassonomia fitosociologica \u00e8 una di queste e serve a sistemare, sulla base dei gradi di affinit\u00e0 floristica ed ecologica, l'elevatissimo numero di associazioni descritte. Nella vegetazione d'Italia vi sono circa 70 classi.\nIn Italia la fitosociologia fu diffusa subito dopo la seconda guerra mondiale dal Giacomini e dal Tomaselli. Allievo di Giacomini \u00e8 stato Augusto Pirola."}
{"id": "248891", "revid": "124597973", "url": "https://it.wikipedia.org/wiki?curid=248891", "title": "Arturo Giovannitti", "text": "Biografia.\nGiovannitti nacque a Ripabottoni, in provincia di Campobasso, il 7 gennaio 1884 da una famiglia benestante; inizi\u00f2 gli studi nella sua terra natale. Impegnato giovanissimo nei movimenti sociali di inizio Novecento fu inviato dalla famiglia in America per allontanarlo dal suo attivismo politico. In America studi\u00f2 dapprima a Montr\u00e9al presso un seminario protestante (associato alla Universit\u00e0 McGill), poi per breve tempo presso la Columbia University di New York. Successivamente lavor\u00f2 per qualche tempo nelle miniere di carbone della Pennsylvania.\nSubito attivo nelle lotte operaie d'oltreoceano, nel 1908 ader\u00ec alla \"Federazione Socialista Italiana del Nord America\" e successivamente al sindacato rivoluzionario Industrial Workers of World (IWW). Fu editore del settimanale radicale in lingua italiana \"Il proletario\" e fu tra i pi\u00f9 grandi oratori del movimento operaio. Nel 1912 fu coinvolto con Joseph Ettor in un caso giudiziario che lo rese noto in tutto il mondo e che anticip\u00f2 il pi\u00f9 famoso caso giudiziario di Sacco e Vanzetti.\nDurante il grande sciopero di Lawrence nel Massachusetts del 1912, negli scontri con le forze dell'ordine fu uccisa la trentaquattrenne Anna LoPizzo, un'operaia tessile. Di tale assassinio furono ritenuti responsabili Arturo Giovannitti e Giuseppe (Joseph) Ettor (tra gli organizzatori dello sciopero per l'IWW), nonch\u00e9 l'operaio Joseph Caruso, ritenuto l'esecutore materiale dell'assassinio. I tre furono incarcerati, e il loro caso suscit\u00f2 un enorme clamore nell'opinione pubblica statunitense e mondiale.\nPer affermare la loro innocenza si fondarono movimenti e associazioni in tutto il mondo. L'IWW con una sottoscrizione pag\u00f2 le spese processuali. I lavoratori tessili di Lawrence proclamarono uno sciopero generale per il loro rilascio. Le manifestazioni di rivolta in difesa dei due sindacalisti, furono capeggiate dagli anarchici italiani Umberto Postiglione e Carlo Tresca. Giovannitti fu processato con Ettor e Caruso a Salem, in Massachusetts, e tutti gli imputati furono scagionati nel novembre 1912.\nGiovannitti fu instancabile nel suo attivismo. Fond\u00f2 e scrisse su vari giornali in lingua italiana e inglese. Nel 1923 fu il primo segretario generale della \"Anti-Fascist Association of North America\". Nel 1925 insieme a Ettor si adoper\u00f2 per la causa di Sacco e Vanzetti. In carcere Giovannitti scrisse il poema \"The Walker\", che lo fece conoscere ad un ampio pubblico. Tra i suoi scritti sono da ricordare la raccolta di poesie \"Parole e sangue\" (1938) e \"Quando canta il gallo\" (1957). Sono stati pubblicati postumi \"The Collected Poems\" (1962), scritti in lingua inglese.\nMemoria.\nIn memoria di Arturo Giovannitti \u00e8 stato realizzato nel 2011 lo spettacolo teatrale \"L'autodaf\u00e9 del camminante\" tratto da \"The Walker\" e \"L'autodifesa\" di Arturo Giovannitti, interpretato dal giovane Diego Florio, con adattamento e regia di Stefano Sabelli.\n\u00c8 bandito da diversi anni ad Oratino (Campobasso) il Premio Nazionale di Poesia \"Arturo Giovannitti\", giunto nel 2019 alla XVI edizione. Nel 2012, in memoria del processo di Salem, \u00e8 stato posto, in Oratino, da parte dell'associazione culturale Arturo Giovannitti, sulla facciata della casa della famiglia Giovannitti, un busto marmoreo raffigurante lo stesso Arturo.\nNel 2012 il comune di Campobasso ha intitolato una via della zona industriale a suo nome."}
{"id": "248894", "revid": "125949107", "url": "https://it.wikipedia.org/wiki?curid=248894", "title": "Lev Ja\u0161in", "text": "Soprannominato \"Ragno Nero\" e \"Pantera Nera\" per via dell'uniforme scura che era solito indossare, \u00e8 considerato uno dei migliori portieri della storia del calcio. Unico nel proprio ruolo a vincere il Pallone d'oro, nella classifica della \"International Federation of Football History and Statistics\" \u00e8 stato votato come miglior portiere del XX secolo. Inoltre occupa l'11\u00aa posizione nella speciale classifica dei migliori calciatori del XX secolo pubblicata dalla rivista \"World Soccer\".\nNell'arco della propria carriera calcistica, Ja\u0161in ha sempre militato nella , con cui ha conquistato cinque campionati sovietici e tre Coppe dell'URSS. Conta 74 presenze nella nazionale sovietica, con la quale ha vinto una medaglia d'oro ai Giochi olimpici del 1956 e un campionato d'Europa nel 1960. Nel 1964 ha nuovamente raggiunto la finale del torneo continentale, perdendola contro la Spagna.\nDa calciatore ha disputato 812 incontri ufficiali, mantenendo la porta inviolata in 207 occasioni (270 secondo altre fonti).\nNel 1953, prima di dedicarsi al calcio, ha vinto una coppa sovietica di hockey su ghiaccio, sempre come portiere della Dinamo Mosca.\nPer i meriti sportivi acquisiti nel corso della carriera e per il lustro dato all'URSS, Ja\u0161in fu insignito nel 1967 dell'Ordine di Lenin, la massima onorificenza sovietica in tempo di pace, la seconda in assoluto per importanza.\nNel 2020 viene eletto miglior portiere della storia dal settimanale France Football, battendo la concorrenza di Gianluigi Buffon e Manuel Neuer, e viene pertanto inserito nel Dream Team del Pallone d'oro.\nBiografia.\nNato in una famiglia di operai dell'industria pesante, Ivan Petrovich e Anna Mitrofanovna Yashin, morta nel 1935, inizi\u00f2 a lavorare in fabbrica a 14 anni, durante la seconda guerra mondiale, per rimpiazzare i colleghi pi\u00f9 anziani impegnati al fronte. Le sue qualit\u00e0 di portiere si evidenziarono subito, vista la prontezza di riflessi con cui il giovane Ja\u0161in riusciva ad afferrare al volo bulloni e altri oggetti che i suoi compagni di fabbrica gli tiravano per gioco.\nPer buona parte della sua carriera calcistica, Ja\u0161in ha percepito uno stipendio mensile equivalente a quello di un sergente del KGB o di un insegnante di educazione fisica, fino ad arrivare, all'apice della carriera, a circa 200 rubli al mese; questo perch\u00e9 gli atleti della Dinamo Mosca (squadra del Ministero dell'Interno) venivano finanziati e retribuiti dallo Stato in quanto suoi dipendenti.\nGi\u00e0 reduce da un'emorragia cerebrale, nel 1984 fu sottoposto all'amputazione di una gamba, a seguito di una \u00abgrave forma di tromboflebite\u00bb. Nel 1988, dando prova di grande carattere nonostante la menomazione, accett\u00f2 di accompagnare la nazionale sovietica alle Olimpiadi di Seul, dove l'URSS vinse, per la seconda e ultima volta, la medaglia d'oro nel torneo di calcio. Poco dopo gli venne diagnosticato un cancro allo stomaco, e a poco serv\u00ec un intervento chirurgico cui si sottopose nel tentativo di salvarsi: mor\u00ec nel 1990, a 60 anni.\nCaratteristiche tecniche.\nJa\u0161in \u00e8 stato un portiere longevo, in grado di mantenere alti livelli di rendimento per tutta la carriera, durata 22 anni. Le grandi doti fisiche e i notevoli riflessi gli consentivano di coprire efficacemente lo specchio della porta e di compiere interventi ad alto coefficiente di difficolt\u00e0. Tuttavia, il suo stile era sobrio: poco incline a tuffi vistosi, il portiere sovietico prediligeva essenzialit\u00e0 e posizionamento. Abile nelle uscite, era inoltre dotato di una spiccata propensione a parare i rigori: si stima che in carriera ne abbia neutralizzati 86, o persino un centinaio secondo altre fonti. Sandro Mazzola, al quale Ja\u0161in blocc\u00f2 un rigore durante le qualificazioni al campionato d'Europa 1964, ebbe a dire in proposito: \u00abMi sentii ipnotizzato. [...] Quando presi la rincorsa vidi che si buttava a destra: potevo tirare dall'altra parte, non ci riuscii. Quel giorno il mio tiro and\u00f2 dove voleva Ja\u0161in\u00bb.\nDotato di carisma e personalit\u00e0 eccezionali, Ja\u0161in \u00e8 stato considerato un innovatore del ruolo: fu infatti tra i primi a guidare la linea difensiva della propria squadra e ad agire da libero aggiunto, estendendo il proprio raggio d'azione oltre l'area di rigore e partecipando attivamente alla costruzione del gioco.\nAlcuni tra i pi\u00f9 rappresentativi avversari di Ja\u0161in, come Pel\u00e9 ed Eus\u00e9bio, spesero inoltre parole d'elogio per le qualit\u00e0 umane del \"numero 1\" sovietico.\nCarriera.\nClub.\nEntrato prima dei vent'anni nella polisportiva del Ministero per gli Affari Interni, la Dinamo Mosca, dopo un esordio non brillante nella selezione calcistica fu dirottato verso la squadra di hockey su ghiaccio, visto che il portiere titolare e inamovibile di quella di calcio era Aleksej Chomi\u010d detto \"la Tigre\". Come portiere della squadra di hockey, Ja\u0161in vinse la coppa sovietica del 1953.\nLa carriera sportiva di Ja\u0161in ebbe una svolta nel 1954, quando gli fu offerta l'opportunit\u00e0 di giocare titolare nella squadra di calcio, a seguito di un infortunio di Chomi\u010d. Da quel momento non abbandoner\u00e0 pi\u00f9 i pali della Dinamo, nella quale giocher\u00e0 per tutta la carriera, vincendo cinque titoli di campione nazionale sovietico (1954, 1955, 1957, 1959, 1963) e tre Coppe dell'URSS (1953, 1966-1967, 1970). Particolarmente significativa fu l'annata 1963, preludio al Pallone d'oro: oltre a vincere il campionato, Ja\u0161in sub\u00ec appena 6 reti in 27 partite. Nel ritirare il premio di \"France Football\", il portiere sovietico diede prova di modestia affermando che il pari ruolo Vladimir Beara fosse pi\u00f9 forte di lui.\nNel complesso, la militanza di Ja\u0161in nella Dinamo Mosca coincide con un periodo assai positivo per il club sovietico: da segnalare, oltre alle numerose vittorie, i secondi posti delle stagioni 1950, 1956, 1958, 1962, 1967 e 1970, pi\u00f9 la finale di Coppa dell'URSS persa nel 1955.\nJa\u0161in si ritir\u00f2 dall'attivit\u00e0 agonistica a 41 anni. Il 27 maggio 1971, a Mosca, in uno stadio Lenin tutto esaurito ( spettatori con oltre richieste di biglietti), si celebr\u00f2 la partita d'addio, in cui la Dinamo Mosca affront\u00f2 una selezione di \"All-Stars\".\nNazionale.\nContemporaneamente all'affermazione nella Dinamo, per Ja\u0161in arriv\u00f2 anche la convocazione in nazionale, nella quale milit\u00f2 a lungo: tra il 1956 e il 1970 partecip\u00f2 ad una Olimpiade, vincendola, a due Europei, con una vittoria e un secondo posto, e a quattro Mondiali (tre dei quali da titolare), in cui ottenne come miglior risultato un quarto posto nel 1966.\n1954-1962.\nEntrato nel giro della nazionale nel 1954, due anni dopo fu convocato per il torneo di calcio delle Olimpiadi estive di Melbourne. Subendo solo due reti in tutto il torneo, trascin\u00f2 l'Unione Sovietica alla vittoria del titolo olimpico, che avvenne battendo in finale la Jugoslavia per 1-0. In questo periodo nacque il soprannome di \"Ragno Nero\".\nNel 1958 arriv\u00f2 ai quarti di finale nel Mondiale svedese, uscendo proprio contro i padroni di casa.\nNel 1960 Ja\u0161in vinse la prima edizione del campionato d'Europa, subendo anche in questo caso solo due reti (complice anche il ritiro della squadra spagnola nei quarti). L'URSS si scontr\u00f2 rispettivamente contro l'Ungheria agli ottavi, la Cecoslovacchia in semifinale e la Jugoslavia in finale, sconfitta per 2-1 al Parco dei Principi di Parigi.\nNel , svoltosi in Cile, l'URSS fu nuovamente eliminata ai quarti di finale dai padroni di casa. La prestazione di Ja\u0161in non fu all'altezza della sua fama, tanto che il quotidiano francese \"L'\u00c9quipe\" lo defin\u00ec ormai sul viale del tramonto. Al termine del Mondiale, il quasi trentatreenne Ja\u0161in annunci\u00f2 il ritiro, salvo poi ripensarci.\n1963-1970.\nNel 1963 si svolse un'amichevole, per celebrare il centenario della Football Association, tra Inghilterra e Resto del Mondo, terminata 2-1 per gli inglesi. Ja\u0161in gioc\u00f2 solo il primo tempo, ma questo bast\u00f2 per strabiliare il pubblico di Wembley con le sue parate: respinse tutti i tiri degli inglesi e lasci\u00f2 cos\u00ec inviolata la sua porta.\nL'anno successivo, in Spagna, si svolsero le fasi finali del . Ja\u0161in si fece notare soprattutto per i suoi salvataggi nell'ottavo di finale contro l' (gli ottavi venivano considerati come fase delle qualificazioni); l'andata, a Mosca, termin\u00f2 2-0 per i sovietici, mentre nella partita di ritorno, svoltasi a Roma e terminata 1-1, Ja\u0161in contribu\u00ec all'eliminazione degli \"Azzurri\" parando un rigore a Sandro Mazzola. In finale, i sovietici incontrarono i padroni di casa della , che vinse per 2-1 allo stadio Santiago Bernab\u00e9u.\nNel 1966 partecip\u00f2 al Mondiale, ancora da titolare, portando la compagine sovietica alla conquista del quarto posto, il miglior piazzamento assoluto della selezione sovietica. Fu inoltre eletto miglior portiere della competizione.\nDisput\u00f2 la sua ultima partita in nazionale nel 1967. Non convocato per l'Europeo 1968, fu richiamato per il Mondiale 1970 come riserva, all'et\u00e0 di quarant'anni, in quella che sar\u00e0 la sua ultima competizione internazionale.\nIn totale Ja\u0161in disput\u00f2 74 gare con la maglia della nazionale sovietica, subendo 68 gol e lasciando inviolata la propria porta in 23 occasioni."}
{"id": "248895", "revid": "125627697", "url": "https://it.wikipedia.org/wiki?curid=248895", "title": "Attilio Lombardo", "text": "\u00c8 uno dei sei calciatori italiani, insieme a Filippo Cavalli, Giovanni Ferrari, Sergio Gori, Pierino Fanna e Aldo Serena, ad aver vinto lo scudetto con tre societ\u00e0 differenti; nel suo caso, con , e .\nBiografia.\nNel corso della carriera gli sono stati affibbiati vari soprannomi: dapprima \"Bombetta\" agli esordi nella Cremonese, quindi \"Popeye\" negli anni alla Sampdoria \u2014 quello a cui \u00e8 rimasto pi\u00f9 legato \u2014 e infine \"Bald Eagle\" (\"Aquila Calva\"), in virt\u00f9 della sua precoce calvizie, durante la militanza nel Crystal Palace.\nAnche suo figlio Mattia, nato nel 1995, \u00e8 diventato un calciatore professionista.\nCaratteristiche tecniche.\nGiocatore.\nAla destra dotata di propensione al sacrificio e facilit\u00e0 di corsa, Lombardo spiccava per la notevole vitalit\u00e0 atletica e resistenza fisica, qualit\u00e0 che gli consent\u00ec di scendere in campo per 144 incontri consecutivi in Serie A.\nIn carriera ha giocato 613 partite, per un totale di minuti, segnando in totale 86 gol e fornendo 9 assist.\nCarriera.\nGiocatore.\nClub.\nNato nel Casertano e trasferitosi da bambino a Zelo Buon Persico, nel Lodigiano, mosse i primi passi nel calcio professionistico in Serie C2, diciottenne, con la maglia del \nNel 1985 pass\u00f2 alla , in Serie B. A Cremona disput\u00f2 quattro campionati cadetti, tra cui quelli sotto la guida di Tarcisio Burgnich, mettendosi in luce come ala destra capace di incunearsi nelle difese avversarie e di mettere a referto un buon bottino di gol. Con i grigiorossi ottenne nella stagione 1988-1989 la promozione in Serie A, arrivata al termine dello spareggio contro la : il 25 giugno 1989, sul neutro di Pescara, nell'epilogo ai tiri di rigore fu proprio Lombardo a mettere a segno il \"penalty\" decisivo.\nNell'estate del 1989 approd\u00f2 cos\u00ec in massima serie, ma con la maglia della , cui nel frattempo era stato ceduto per 4 miliardi di lire. A Genova, sotto la guida di Vujadin Bo\u0161kov, vinse la Coppa delle Coppe 1989-1990, lo storico Scudetto nella stagione 1990-1991, la Supercoppa italiana 1991 e la Coppa Italia 1993-1994. Nel 1992 disput\u00f2 anche la finale di Coppa dei Campioni persa ai supplementari contro il , risultando tra i migliori in campo.\nNell'estate del 1995 pass\u00f2 alla di Marcello Lippi per 10,5 miliardi di lire. La prima stagione a Torino fu tuttavia molto sfortunata per Lombardo sul piano personale: un grave infortunio occorsogli nel precampionato (frattura di tibia e perone) lo costrinse a rimanere fermo per molti mesi, partecipando da comprimario alle vittorie della Supercoppa italiana 1995 e della UEFA Champions League 1995-1996. Ristabilitosi per l'annata 1996-1997, contribu\u00ec ai successi dello Scudetto, della Coppa Intercontinentale e della Supercoppa UEFA.\nNel 1997 si trasfer\u00ec in Inghilterra, giocando una stagione e mezza al che lo acquist\u00f2 per 5,9 miliardi di lire. Il 13 marzo 1998 assunse anche il ruolo di \"player manager\" della squadra londinese, carica retta \"ad interim\" fino al 29 aprile seguente.\nTorn\u00f2 in Italia nel gennaio del 1999 per accasarsi alla . Rimase a Roma per i successivi dodici mesi, contribuendo alla conquista dell'ultima edizione della Coppa delle Coppe e del campionato 1999-2000, quest'ultimo il terzo della carriera per Lombardo con altrettanti club diversi. Nel gennaio del 2001 torn\u00f2 quindi alla Sampdoria allenata da Gigi Cagni, in Serie B, dove chiuse la carriera agonistica nel 2002.\nNazionale.\nLombardo vest\u00ec per 18 volte la maglia della nazionale tra il 1990 e il 1997. In maglia azzurra non ebbe molta fortuna: pur avendo preso parte ad alcune gare di qualificazione per i Mondiali di e , e per gli Europei di e , non partecip\u00f2 a nessuna delle fasi finali di queste competizioni.\nAllenatore.\nDopo la parentesi sulla panchina del , dal 13 marzo al 29 aprile 1998, al ritiro dal calcio giocato inizia ad allenare le giovanili della : per tre stagioni gli Allievi Nazionali, e nella stagione 2005-2006 la formazione Primavera. Lascia il ruolo il 18 luglio 2006.\nDal 21 luglio 2006 si siede sulla panchina della squadra svizzera del , ma la sua esperienza oltre il Ticino termina il 27 maggio 2007 quando rassegna le dimissioni, ufficialmente per mancanza di stimoli.\nNella stagione 2007-2008 torna alla Sampdoria in veste di osservatore, ma il 24 aprile 2008 lascia l'incarico per subentrare sulla panchina del , in Serie C2, in sostituzione del dimissionario Massimo Barbuti, guidando la squadra nelle ultime due gare di campionato e nei successivi, vittoriosi play-out. Si dimette dall'incarico il successivo 27 maggio, firmando il giorno successivo per il che allena nel campionato di Lega Pro Prima Divisione 2008-2009.\nLascia la squadra lilla il 19 giugno 2009, e il 4 luglio seguente si accorda con lo , in Lega Pro Seconda Divisione. Si dimette dall'incarico il successivo 12 ottobre, a seguito del pari con l', lasciando comunque la squadra ligure al terzo posto in classifica.\nIl 17 luglio 2010 segue l'ex compagno di squadra Roberto Mancini al , ricoprendo il ruolo di osservatore degli avversari. In questa veste, il 13 maggio 2012, festeggia la vittoria del campionato inglese, attesa dai \"Citizens\" da ben 44 anni. Il successivo 11 luglio viene nominato allenatore della squadra riserve mancuniana, in sostituzione dell'esonerato Andy Welsh. Conclude il campionato Under-23 al diciannovesimo posto, mentre con l'Under-21 arriva sesto nel proprio girone, non riuscendo ad accedere alla fase successiva. Il 15 maggio 2013 lascia il ruolo dopo l'esonero di Mancini dalla prima squadra, avvenuto due giorni prima.\nNella stagione 2013-2014, ancora al seguito di Mancini, \u00e8 al come collaboratore tecnico, mentre nella successiva \u00e8 ingaggiato come vice di Roberto Di Matteo allo ; lascia l'incarico il 26 maggio 2015, dopo le dimissioni di Di Matteo. Il 21 maggio 2016, con l'arrivo al di Sini\u0161a Mihajlovi\u0107 quale allenatore, ne diventa il vice, venendo esonerato il 4 gennaio 2018 insieme al resto dello staff.\nIl 13 marzo 2019 entra nello staff della nazionale italiana come uno degli assistenti del commissario tecnico Mancini. Con questo ruolo, nell'estate 2021 (dopo il rinvio per la pandemia di COVID-19) prende parte alla vittoriosa spedizione azzurra al .\nStatistiche.\nStatistiche da allenatore.\n\"Statistiche aggiornate all'11 ottobre 2009.\""}
{"id": "248939", "revid": "123265779", "url": "https://it.wikipedia.org/wiki?curid=248939", "title": "Teofano (imperatrice del Sacro Romano Impero)", "text": "Biografia.\nOrigini.\nNon esistono fonti sulle origini e la vita di Teofano prima del suo matrimonio con Ottone II. N\u00e9 il luogo n\u00e9 il giorno della nascita di Teofano sono stati tramandati per iscritto: in particolare, contrariamente alle usanze del tempo, il certificato di matrimonio non contiene alcuna informazione sui genitori della sposa, che viene semplicemente descritta come nipote dell'imperatore romano d'Oriente Giovanni I Zimisce, esponente dalla casa principesca armena dei Kourkouas (Gurgen in armeno). La \"Vita Mahthildis\" la definiscono \"augusti de palatio\" e gli Annali di Magdeburgo la descrivono come \"Grecam illustrem imperatoriae stirpi proximam, ingenio facundam\".\nIn realt\u00e0 essa era probabilmente la figlia del \"patrikios\" Costantino Skleros (920 circa- dopo il 989), che era stato cognato dell'imperatore Giovanni I Zimisce, poich\u00e9 la sorella di questo, Maria, fu la sua prima moglie. La madre di Teofano, Sofia Foca, era figlia del generale e curopalate Leone II Foca, fratello dell'imperatore Niceforo II Foca e cugina di Giovanni I Zimisce.\nIl matrimonio.\nTramite l'intermediazione dell'Arcivescovo di Colonia Gerone il 14 aprile 972 divenne moglie di Ottone II.\nScortata da Gerone, da due vescovi ed un vasto seguito di nobili sbarc\u00f2 in Puglia e giunse a Roma il 14 aprile 972, dove l'attendeva il diciassettenne Ottone II. La sua dote consistette in diverse centinaia di carri di madreperla, ebano, pietre preziose, oro, argento, bronzo che ne fecero probabilmente la donna pi\u00f9 ricca dell'epoca, ma soprattutto nei territori bizantini dell'Italia meridionale: i temi di Puglia e di Calabria.\nDal certificato di matrimonio di Teofano si evince che fu incoronata imperatrice da Papa Giovanni XIII a Roma nel corso del matrimonio. Nei documenti relativi a Ottone II, Teofano \u00e8 citata molto spesso, fatto che testimonia il suo interessamento attivo e la sua influenza nelle vicende politiche dell'Impero.\nDopo la morte improvvisa di Ottone II avvenuta il 7 dicembre 983 a Roma Teofano e la suocera Adelaide di Borgogna furono richiamate in Germania da Willigis, arcivescovo di Magonza. Nel 984 Enrico II, duca di Baviera, parente maschile pi\u00f9 prossimo alla dinastia imperiale e che quindi avanz\u00f2 pretese di successione e di reggenza, consegn\u00f2 a Teofano presso Rara (l'attuale Rohr bei Meiningen) il piccolo Ottone III gi\u00e0 incoronato re.\nNel maggio del 985 a Francoforte venne definitivamente assegnata a Teofano la reggenza, nel contempo, a Bisanzio erano al potere i fratelli di Teofano e quindi per un breve periodo nella storia entrambi gli imperi erano governati dalla medesima dinastia. Fino alla sua morte, avvenuta nel 991 al culmine del suo potere, Teofano fu reggente del Sacro Romano Impero.\nCon la suocera Adelaide, anche se diverse fonti parlano di un'intensa rivalit\u00e0 fra le due che port\u00f2 la pi\u00f9 anziana Adelaide a ritirarsi dalla vita politica nel 986, Teofano rafforz\u00f2 il potere imperiale in particolar modo in Lorena e in Italia ma anche nei territori di frontiera con i popoli slavi.\nCon la sua politica saggia ed equilibrata riusc\u00ec a garantire l'accesso al trono al figlio.\nTeofano emise diversi documenti ed editti ufficiali creando un precedente per l'efficacia politica delle imperatrici del Sacro Romano Impero del X e XI secolo. In un documento del 1\u00ba aprile 990 si firm\u00f2 come Imperatore, seguendo la tradizione bizantina (e non come Imperatrice come le precedenti Irene e Teodora che avevano entrambe regnato al posto dei figli), la firma fu infatti \"Theophanius gratia divina imperator augustus\".\nL'imperatrice Teofano mor\u00ec dopo una breve malattia il 15 giugno 991 a Nimega e fu sepolta a Colonia presso l'Abbazia di San Pantaleone. Dopo la sua morte assunse la reggenza la suocera, Adelaide di Borgogna fino al momento dell'ascesa al trono di Ottone III nel 996.\nNell'epoca intorno al 1000 l'arte dell'Impero sub\u00ec influenze bizantine, Teofano aveva infatti portato da Costantinopoli un seguito di artisti, architetti e artigiani che contribuirono alla diffusione di elementi bizantini nelle arti. A Teofano \u00e8 riconducibile l'introduzione degli usi e del culto di San Nicola di Mira.\nFamiglia.\nDal matrimonio con Ottone II nacquero cinque figli:"}
{"id": "248950", "revid": "1783371", "url": "https://it.wikipedia.org/wiki?curid=248950", "title": "Higo", "text": " fu una provincia del Giappone nell'area che corrisponde all'odierna prefettura di Kumamoto sull'isola di Ky\u016bsh\u016b. Higo confinava con le province di Chikugo, Bungo, Hy\u016bga, \u014csumi e Satsuma.\nLa citt\u00e0 castello di Higo fu solitamente Kumamoto. Durante il periodo Muromachi, Higo venne controllata dal clan Kikuchi, ma furono spodestati durante il periodo Sengoku e la provincia venne occupata dai signori confinanti, tra cui gli Shimazu della provincia di Satsuma, fino a che Toyotomi Hideyoshi non invase il Ky\u016bsh\u016b ed assegn\u00f2 Higo ai suoi seguaci, prima Sassa Narimasa e poi a Kat\u014d Kiyomasa.\nDurante il periodo Sengoku, Higo fu uno dei centri principali del Cristianesimo in Giappone, ed \u00e8 anche il luogo dove risiedette Miyamoto Musashi su invito del daimy\u014d mentre completava \"Il libro dei cinque anelli\"."}
{"id": "248953", "revid": "287204", "url": "https://it.wikipedia.org/wiki?curid=248953", "title": "Hy\u016bga (provincia)", "text": "Hyuga (giapponese:\u65e5\u5411\u56fd; Hy\u016bga no kuni) fu una provincia del Giappone situata sulla costa orientale del Ky\u016bsh\u016b nella zona corrispondente all'odierna prefettura di Miyazaki. Hyuga confinava con le province di Bungo, Higo, \u014csumi e Satsuma.\nL'antica capitale si trovava vicino a Saito. Durante il periodo Sengoku l'area venne spesso divisa in un feudo settentrionale intorno al castello di Agata (vicino alla moderna Nobeoka) ed uno meridionale intorno al castello di Obi (vicino alla moderna Nichinan). Il feudo meridionale venne controllato dal clan Shimazu della vicina Satsuma per gran parte del periodo."}
{"id": "248962", "revid": "106908", "url": "https://it.wikipedia.org/wiki?curid=248962", "title": "\u014csumi (provincia)", "text": " fu una provincia del Giappone nell'area che corrisponde alla parte orientale dell'odierna prefettura di Kagoshima. \u014csumi confinava con le province di Hy\u016bga e Satsuma.\nL'antica capitale si trovava vicino all'odierna citt\u00e0 di Kokubu. Durante il periodo Sengoku ed il periodo Edo, Osumi fu controllata dal clan Shimazu della confinante Satsuma e non svilupp\u00f2 un centro amministrativo principale.\nLa regione di \u014csumi ha sviluppato un proprio distintivo dialetto. Sebbene oggi \u014csumi faccia parte della prefettura di Kagoshima, questo dialetto \u00e8 differente da quello parlato nella citt\u00e0 di Kagoshima. C'\u00e8 un notevole orgoglio culturale nella poesia tradizionale scritta nei dialetti di \u014csumi e Kagoshima."}
{"id": "248976", "revid": "1903739", "url": "https://it.wikipedia.org/wiki?curid=248976", "title": "Satsuma (provincia)", "text": "Satsuma, formalmente , fu una provincia del Giappone che attualmente costituisce la parte occidentale della prefettura di Kagoshima sull'isola di Ky\u016bsh\u016b. La sua abbreviazione \u00e8 .\nStoria.\nDurante il periodo Sengoku, Satsuma fu un feudo del daimy\u014d del clan Shimazu, che governava la maggior parte del Ky\u016bsh\u016b meridionale dal suo castello nella citt\u00e0 di Kagoshima. Nel 1871 con l'abolizione del sistema han e l'instaurazione delle prefetture in seguito alla Restaurazione Meiji, le province di Satsuma e di Osumi vennero unite per formare l'attuale prefettura di Kagoshima.\nSatsuma fu una delle province principali che insorse in opposizione allo shogunato Tokugawa a met\u00e0 del XIX secolo ed a causa di questo l'oligarchia che raggiunge il potere dopo la Restaurazione Meiji del 1868 aveva una forte rappresentanza della provincia di Satsuma, con leader come \u014ckubo Toshimichi (1830\u20131878) e Saig\u014d Takamori che occuparono posti chiave del governo.\nSatsuma \u00e8 ben conosciuta per la sua produzione di patate dolci."}
{"id": "248977", "revid": "2091899", "url": "https://it.wikipedia.org/wiki?curid=248977", "title": "Nuchis", "text": "Nuchis (\"N\u00f9cchisi\" in gallurese) \u00e8 una frazione di abitanti del comune di Tempio Pausania, sorge a 500 metri s.l.m. a pochi chilometri da Tempio e dai centri di Calangianus e Luras. Circondato da sugherete e formazioni granitiche dalle forme affascinanti \u00e8 uno dei luoghi pi\u00f9 suggestivi dell'alta Gallura.\nStoria.\nNuchis \u00e8 uno dei sette comuni storici galluresi, che la tradizione vuole fondato attorno al 1000 da un ricco possidente. \nIl territorio fu abitato gi\u00e0 in epoca nuragica, per la presenza nel territorio di alcuni nuraghi. In epoca medievale fece parte della curatoria di Gemini, nel Giudicato di Gallura. Alla caduta del giudicato (1296), con la morte dell'ultimo giudice Nino Visconti, divenne possedimento d'oltremare della Repubblica di Pisa. Pass\u00f2 poi nel regno di Sardegna con la conquista aragonese a partire dal 1324. Nel XVIII secolo fu incorporato nel marchesato di Gallura, sotto la signoria dei Fadriguez Fernandez, ai quali rimase fino al 1839, quando fu loro riscattato con l'abolizione del sistema feudale.\nNel 1771, assieme a Tempio Pausania, Calangianus, Luras, Aggius, Bortigiadas e Terranova (l'odierna Olbia), ottenne l'autonomia comunale: questa fu perduta nel 1939, al culmine di una profonda crisi demografica, per effetto di un referendum promosso nelle frazioni da alcuni stazzi della bassa Gallura, tra i quali San Pantaleo, che sanc\u00ec la loro annessione al territorio comunale della pi\u00f9 vicina Terranova.\nMonumenti e luoghi di interesse.\nNonostante sia un piccolo centro conta ben cinque chiese, alcune delle quali antichissime come la chiesa dello Spirito Santo, costruita nel XIII secolo, al cui interno sono conservati due crocifissi lignei del XVII secolo, recentemente restaurati, e un dipinto del Marghinotti raffigurante la \"Pentecoste\"; la chiesa dei Santi Cosma e Damiano risalente al 1529 e affrescata da Carlo Armanni, e quella di Santa Croce del XVII secolo, a testimoniare l'antico splendore di questo borgo. Nei dintorni si possono ammirare reperti nuragici quali il nuraghe Agnu, la fonte sacra di Li Paladini e la tomba dei giganti di Pascaredda.\nNel paese sono presenti, oltre al santuario di San Cosma e Damiano, altre chiesette campestri: Santo Spirito, Santa Croce, Purgatorio, San Salvatore.\nMerita una visita l'intero paesino per la sua caratteristica di avere la maggior parte delle costruzioni abitative fatte in granito. \u00c8 usanza degli abitanti addobbare i terrazzi con piante e fiori che arricchiscono la caratteristica unica delle case di Nuchis.\nCultura.\nLa festa patronale si svolge l'ultimo fine settimana di settembre, in onore dei santi Cosma e Damiano e .\nInfrastrutture e trasporti.\nFerrovie.\nLa frazione \u00e8 servita dalla fermata di Nuchis, situata nel territorio comunale di Calangianus e posta lungo la ferrovia Sassari-Tempio-Palau, linea utilizzata in questo tratto sino al 1997 per i servizi di trasporto pubblico e successivamente per esclusivi impieghi turistici legati al Trenino Verde."}
{"id": "248981", "revid": "122580764", "url": "https://it.wikipedia.org/wiki?curid=248981", "title": "Ordine di battaglia della battaglia di Lepanto", "text": "Questo \u00e8 l'ordine di battaglia durante la Battaglia di Lepanto (7 ottobre 1571).\nFlotta della Lega Santa.\nLe forze combinate della Lega Santa furono messe sotto il comando di Don Giovanni d'Austria con Sebastiano Venier, Marcantonio Colonna e Gianandrea Doria come comandanti in seconda.\nMolte navi tra quelle della Lega Santa portavano lo stesso nome. Nonostante sia pratica non nuova per navi di diverse nazionalit\u00e0, in questo caso alcune appartengono allo stesso paese. I comandanti cristiani non sembravano darci troppo peso. Per evitare confusione, \u00e8 stato dato un ordinale alle navi che portavano lo stesso nome pur facendo parte dello stesso Stato (es.: \"Cristo\" di Candia I, \"Cristo\" di Candia II; \"Cristo\" di Venezia I, \"Cristo\" di Venezia II, ecc.).\nInoltre, alcuni \"nomi\" erano in realt\u00e0 vere e proprie descrizioni di ruolo (e.g. \"capitana\", \"almirante\", \"padrona\", \"real\").\n\"Corno\" o Ala sinistra.\nAl comando di Agostino Barbarigo (53 galee, 2 galeazze).\nCentro.\nAl comando di don Giovanni d'Austria (58 galee, 2 galeazze)\n\"Corno\" o Ala destra.\nAl comando di Gianandrea Doria (50 galee, 2 galeazze)\nRetroguardia.\nAl comando di don Alvaro de Baz\u00e1n (38 galee, di cui 8 dell'avanguardia).\nAvanguardia.\nAl comando di Giovanni de Cardona (7 galee allegate, 3 siciliane e 4 veneziane)\nFlotta turca.\nIl comando supremo della flotta turca ottomana fu ricoperto da M\u00fcezzinzade Al\u00ec Pasci\u00e0.\nIn contrasto ai loro coevi occidentali, i turchi registravano le proprie navi solo secondo il nome del loro comandante. I nomi delle navi turche sono quindi andati persi.\nAla sinistra.\nAl comando di Uluch Al\u00ec (61 galee, 32 galeotte)\nCentro.\nAl comando di M\u00fcezzinzade Al\u00ec Pasci\u00e0 (87 galee divise in una prima linea, con le galee pi\u00f9 nuove e progredite, e una seconda linea).\nAla destra.\nAl comando di Mehmet Sulik Pasci\u00e0 (60 galee e 2 galeotte)\nRetroguardia.\nAl comando di Amuret Dragut Rais (8 galee e 22 galeotte)"}
{"id": "248984", "revid": "2082070", "url": "https://it.wikipedia.org/wiki?curid=248984", "title": "Monaco buddhista", "text": "Il monaco buddhista (sanscrito \"bhik\u1e63u\", p\u0101li \"bhikkhu\", cinese \u6bd4\u4e18 pinyin \"b\u01d0qi\u016b\" Wade-Giles \"pi-ch'iu\", giapponese \"biku\", tibetano \"dge slong pha\", coreano \ube44\uad6c \"pigu\", vietnamita \"t\u1ef7 kh\u01b0u\", thai \u0e20\u0e34\u0e01\u0e29\u0e38 \"bhikkhu\") e la monaca buddhista (sanscrito \"bhik\u1e63u\u1e47\u012b\", p\u0101li \"bhikkhun\u012b\" cinese \u6bd4\u4e18\u5c3c pinyin \"b\u01d0qi\u016bn\u00ed\" Wade-Giles \" pi-ch'iu-ni\", giapponese \"bikuni\", tibetano \"dge slong ma\", coreano \ube44\uad6c\ub2c8 \"piguni\", vietnamita \"t\u1ef7 kh\u01b0u ni\", thai \u0e20\u0e34\u0e01\u0e29\u0e38\u0e13\u0e35 \"bhikkhuni\") \u00e8 colui o colei che, compiuti i venti anni di et\u00e0, conferma l'ordinazione dopo un periodo di noviziato (sanscrito \"\u015br\u0101ma\u1e47era\", p\u0101li \"s\u0101\u1e43anera\"). \nDescrizione.\nLa piena ordinazione monastica avviene di fronte ad almeno altri dieci membri anziani della comunit\u00e0 monastica (cinque per le regioni considerate di periferia). \nLa procedura di ammissione al \"sa\u1e43gha\" \u00e8 dettagliata nel Vinaya del canone ed \u00e8 chiamata \"Upasampad\u0101\"; in breve, il candidato \u00e8 interrogato sulle sue motivazioni e su eventuali ostacoli. Poi viene annunciata la candidatura per tre volte e, se nessuno esprime obiezioni, \u00e8 ammesso ed invitato a rispettare i precetti del \"vinaya\" che sono:\nNelle scuole del Buddhismo Mah\u0101y\u0101na ovvero tutte quelle afferenti ai Canoni cinese e tibetano viene aggiunta la recita del \"pranidh\u0101na\" ovvero i Voti del Bodhisattva.\nLe scuole giapponesi Tendai e Zen non seguono le regole del \"vinaya\" ma solo quelle Mah\u0101y\u0101na elencate nel \"Brahmaj\u0101las\u016btra \" (\u68b5\u7db2\u7d93 pinyin: \"F\u00e0nw\u01ceng j\u012bng\", giapp. \"Bonm\u014d ky\u014d\", Il Sutra della rete di Brahma, conservato nel \"L\u01dcb\u00f9\", T.D. 1484.24.997a-1010a) testo contenenti 58 precetti, di cui 10 considerati maggiori e 48 minori.\nRito dell'ordinazione monastica.\nI primi riti di ordinazione monastica prevedevano la rasatura dei capelli e della barba, la recitazione della formula del rifugio (sans. \"\u015bara\u1e47a\") nel Buddha, nel Dharma e nel Sa\u1e43gha (i Tre gioielli, sans. \"Triratna\") e la consegna dell'abito color zafferano composto di tre parti (\"trich\u012bvara\").\nSuccessivamente il rito si rese pi\u00f9 complesso prevedendo che il candidato a novizio (\"\u015br\u0101ma\u1e47era\") si presentasse con la testa rasata di fronte ad un'assemblea composta da almeno dieci monaci gi\u00e0 ordinati, mentre le novizie avevano bisogno anche della presenza di monache per rendere valida l'ordinazione. Poi il novizio prendeva l'abito monastico recitando una formula che ricordava l'uso di questo a sola protezione del corpo, e non suo ornamento. Dopo essersi ritirato per indossarlo, tornava per prendere rifugio nel \"Triratna\" impegnandosi a rispettare le \"\u015a\u012bla,\" che il capo dei monaci elencava e il novizio ripeteva.\nNella ordinazione completa (\"Upasampad\u0101\"), ovvero il passaggio da \"\u015br\u0101ma\u1e47era\" a \"bhik\u1e63u\", il novizio ripeteva la sua prima ordinazione, poi un monaco anziano gli domandava se avesse degli impedimenti (et\u00e0, malattie, etc.). Poi il novizio citava i due maestri (\"\u0101ch\u0101rya\") che lo avevano seguito nella sua formazione fino a quel momento, i quali gli consegnavano l'abito e le ciotole per le elemosine. Successivamente il capo dei monaci elencava le trasgressioni per cui sarebbe stato allontanato dall'ordine monastico e il novizio faceva professione per tre volte dell'intenzione di entrare nella comunit\u00e0. La comunit\u00e0 monastica presente aveva il diritto di opporsi al suo ingresso. La cerimonia terminava con un discorso sul Dharma del capo dei monaci. \nNel Buddhismo cinese, in passato, l'ordinazione a monaco era preceduta dal rito del \u7078 \"ji\u01d4\" che consisteva nel bruciare dei coni di incenso composti con l'erba dell\"'artemisia vulgaris\" sulla testa rasata del candidato monaco, producendo in questo modo un numero di cicatrici variabile da tre a dodici, a seconda del monastero in cui veniva praticata."}
{"id": "248988", "revid": "1776051", "url": "https://it.wikipedia.org/wiki?curid=248988", "title": "H\u00f6ngg", "text": "H\u00f6ngg (toponimo tedesco) \u00e8 un quartiere di Zurigo di 21\u00a0826 abitanti, nel distretto 9.\nGeografia fisica.\nSi trova tra il fiume Limmat a sud .\nStoria.\nGi\u00e0 comune autonomo che comprendeva anche la frazione di R\u00fctihof, nel 1934 \u00e8 stato accorpato al comune di Zurigo assieme agli altri comuni soppressi di Affoltern, Albisrieden, Altstetten, Oerlikon, Schwamendingen, Seebach e Witikon. Dopo l'incorporazione form\u00f2, assieme a Wipkingen, il distretto 10.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nDal 1973 a H\u00f6ngg ha sede un campus del Politecnico federale di Zurigo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "248993", "revid": "1776051", "url": "https://it.wikipedia.org/wiki?curid=248993", "title": "Laflammeite", "text": "La laflammeite \u00e8 un minerale."}
{"id": "248998", "revid": "767487", "url": "https://it.wikipedia.org/wiki?curid=248998", "title": "Le Bourg-Dun", "text": "Le Bourg-Dun \u00e8 un comune francese di 469 abitanti situato nel dipartimento della Senna Marittima nella regione della Normandia."}
{"id": "248999", "revid": "287204", "url": "https://it.wikipedia.org/wiki?curid=248999", "title": "Calleville-les-Deux-\u00c9glises", "text": "Calleville-les-Deux-\u00c9glises \u00e8 un comune francese di 320 abitanti situato nel dipartimento della Senna Marittima nella regione della Normandia."}
{"id": "249000", "revid": "287204", "url": "https://it.wikipedia.org/wiki?curid=249000", "title": "Canville-les-Deux-\u00c9glises", "text": "Canville-les-Deux-\u00c9glises \u00e8 un comune francese di 327 abitanti situato nel dipartimento della Senna Marittima nella regione della Normandia."}
{"id": "249001", "revid": "287204", "url": "https://it.wikipedia.org/wiki?curid=249001", "title": "Le Catelier", "text": "Le Catelier \u00e8 un comune francese di 217 abitanti situato nel dipartimento della Senna Marittima nella regione della Normandia."}
{"id": "249002", "revid": "287204", "url": "https://it.wikipedia.org/wiki?curid=249002", "title": "Le Caule-Sainte-Beuve", "text": "Le Caule-Sainte-Beuve \u00e8 un comune francese di 456 abitanti situato nel dipartimento della Senna Marittima nella regione della Normandia."}
{"id": "249003", "revid": "287204", "url": "https://it.wikipedia.org/wiki?curid=249003", "title": "Cauville-sur-Mer", "text": "Cauville-sur-Mer \u00e8 un comune francese di 1.411 abitanti situato nel dipartimento della Senna Marittima nella regione della Normandia."}
{"id": "249006", "revid": "287204", "url": "https://it.wikipedia.org/wiki?curid=249006", "title": "Les Cent-Acres", "text": "Les Cent-Acres \u00e8 un comune francese di 41 abitanti situato nel dipartimento della Senna Marittima nella regione della Normandia."}
{"id": "249007", "revid": "1573940", "url": "https://it.wikipedia.org/wiki?curid=249007", "title": "La Cerlangue", "text": "La Cerlangue \u00e8 un comune francese di 1.331 abitanti situato nel dipartimento della Senna Marittima nella regione della Normandia.\nCollegamenti esterni.\nSiti istituzionali e turistici:"}
{"id": "249008", "revid": "203198", "url": "https://it.wikipedia.org/wiki?curid=249008", "title": "La Chapelle-du-Bourgay", "text": "La Chapelle-du-Bourgay \u00e8 un comune francese di 129 abitanti situato nel dipartimento della Senna Marittima nella regione della Normandia."}
{"id": "249009", "revid": "6220", "url": "https://it.wikipedia.org/wiki?curid=249009", "title": "Corinthians", "text": ""}
{"id": "249011", "revid": "299505", "url": "https://it.wikipedia.org/wiki?curid=249011", "title": "Merse", "text": "Il Merse (\"la Merse\" per i toscani) \u00e8 un fiume della Toscana che nasce nelle Colline Metallifere, dalle sorgenti tra Poggio Croce di Prata e Poggio di Montieri (quota 848\u00a0m).\nCaratteristiche principali.\nScorre tra le province di Grosseto e Siena, in direzione nord-est nella prima met\u00e0 del suo corso e verso sud-est nel secondo tratto, percorrendo circa 70\u00a0km tra boschi cedui prima di sfociare nell'Ombrone a Pian di Rocca, nei pressi delle terme Bagni di Petriolo. In localit\u00e0 Pontiella, riceve il torrente Farma, suo affluente di destra, pure nato sulle Colline Metallifere (a Torniella); pochi chilometri dopo sfocia nell'Ombrone come affluente di destra.\nLa Val di Merse \u00e8 un polmone verde tra la Maremma, le Crete senesi e la Val d'Orcia. \u00c8 un ponte naturale tra l'Amiata e le Colline Metallifere, tra il mare e Siena.\nSopra le pi\u00f9 elevate alture del suo basso corso, coperte dalla vegetazione, c'\u00e8 una serie di castellieri, forse etruschi, come sul poggio di Sienavecchia, sopra Stigliano, dove all'interno di una larga muraglia anulare sono stati fatti scavi archeologici negli anni '70. Si ipotizza che fossero fortezze d'altura costruite in occasione dell'invasione celtica del IV secolo a.c.; la densit\u00e0 infatti dei nomi di origine non romana (Rosia, Orgia, Brenna, e Merse stessa) fanno propendere per questa tesi.\nLa densit\u00e0 di foreste di castagni e di faggi (in parte scomparse) nella val di Merse e nella val di Farma, tipiche di altitudini ben maggiori, \u00e8 da mettere in relazione alla fabbricazione di carbone per uso siderurgico, sviluppatosi in et\u00e0 medioevale e perdurata fino all'epoca lorenese, quando tali lavorazioni sono state concentrate a Follonica. \nRecentemente il Merse \u00e8 balzato alle cronache per un inquinamento da ceneri di pirite provenienti da un impianto dell'area industriale del Casone nel comune di Scarlino, stoccate senza alcuna autorizzazione all'interno della Miniera di Campiano, nella parte iniziale del suo corso.\nL'inquinamento cominci\u00f2 il 16 aprile del 2001, quando cominciarono a fuoriuscire dalla Miniera di Campiano delle acque di colore rossastro cariche dei metalli pesanti contenuti nelle ceneri ematitiche. \nLe acque si riversarono nel Fosso Ribudelli, che a sua volta \u00e8 un affluente del Fiume Merse.\nQuest'acqua, oltre a fare assumere al fiume un forte colore rossastro (derivato dall'alta presenza di rame e ferro), lo inquin\u00f2 profondamente per la gi\u00e0 citata alta presenza di metalli pesanti, in particolare da un'alta quantit\u00e0 di arsenico contenuto nelle ceneri in gran quantit\u00e0.\nInoltre fece morire e scomparire ogni specie di pesce nella parte iniziale del suo percorso.\nNonostante questo, rimane un corso d'acqua inserito in un pittoresco contesto naturale, ricco di monumenti, tra cui la abbazia gotica di San Galgano, risalente al 1218, che ne fanno un bell'itinerario turistico, e lungo il suo corso sono state istituite due riserve naturali: la Riserva naturale Alto Merse e la Riserva naturale Basso Merse.\nTra le curiosit\u00e0 vi sono:\nLa popolazione ittica \u00e8 in forte diminuzione soprattutto per il prelievo estivo a fini agricoli e per il gi\u00e0 citato inquinamento.\nC'\u00e8 una buona presenza di ciprinidi ed \u00e8 presente il luccio che anni fa era il fiore all'occhiello per i Pescasportivi senesi."}
{"id": "249015", "revid": "287204", "url": "https://it.wikipedia.org/wiki?curid=249015", "title": "La Chapelle-Saint-Ouen", "text": "La Chapelle-Saint-Ouen \u00e8 un comune francese di 99 abitanti situato nel dipartimento della Senna Marittima nella regione della Normandia."}
{"id": "249016", "revid": "287204", "url": "https://it.wikipedia.org/wiki?curid=249016", "title": "La Chapelle-sur-Dun", "text": "La Chapelle-sur-Dun \u00e8 un comune francese di 197 abitanti situato nel dipartimento della Senna Marittima nella regione della Normandia."}
{"id": "249017", "revid": "287204", "url": "https://it.wikipedia.org/wiki?curid=249017", "title": "La Chauss\u00e9e (Senna Marittima)", "text": "La Chauss\u00e9e \u00e8 un comune francese di 476 abitanti situato nel dipartimento della Senna Marittima nella regione della Normandia."}
{"id": "249018", "revid": "287204", "url": "https://it.wikipedia.org/wiki?curid=249018", "title": "La Crique", "text": "La Crique \u00e8 un comune francese di 373 abitanti situato nel dipartimento della Senna Marittima nella regione della Normandia."}
{"id": "249022", "revid": "709565", "url": "https://it.wikipedia.org/wiki?curid=249022", "title": "Hitachi (provincia)", "text": "Hitachi (giapponese: \u5e38\u9678\u56fd; -no kuni) fu una provincia del Giappone che confinava con le province di Iwashiro, Iwaki, Shimo-Usa e Shimotsuke; la sua area fa parte della prefettura di Ibaraki.\nL'antica capitale provinciale ed il tempio erano localizzati vicino alla moderna Ishioka dove sono stati fatti degli scavi, mentre l'antico santuario principale si trovava pi\u00f9 a est a Kashima. Nel periodo Sengoku l'area era divisa tra diversi daimy\u014d, ma la principale citt\u00e0 castello era solitamente situato in corrispondenza della citt\u00e0 moderna di Mito."}
{"id": "249024", "revid": "287204", "url": "https://it.wikipedia.org/wiki?curid=249024", "title": "\u00c9calles-Alix", "text": "\u00c9calles-Alix \u00e8 un comune francese di 489 abitanti situato nel dipartimento della Senna Marittima nella regione della Normandia."}
{"id": "249025", "revid": "287204", "url": "https://it.wikipedia.org/wiki?curid=249025", "title": "\u00c9crainville", "text": "\u00c9crainville \u00e8 un comune francese di 1.047 abitanti situato nel dipartimento della Senna Marittima nella regione della Normandia."}
{"id": "249029", "revid": "287204", "url": "https://it.wikipedia.org/wiki?curid=249029", "title": "\u00c9cretteville-l\u00e8s-Baons", "text": "\u00c9cretteville-l\u00e8s-Baons \u00e8 un comune francese di 417 abitanti situato nel dipartimento della Senna Marittima nella regione della Normandia."}
{"id": "249030", "revid": "287204", "url": "https://it.wikipedia.org/wiki?curid=249030", "title": "\u00c9cretteville-sur-Mer", "text": "\u00c9cretteville-sur-Mer \u00e8 un comune francese di 128 abitanti situato nel dipartimento della Senna Marittima nella regione della Normandia."}
{"id": "249032", "revid": "767487", "url": "https://it.wikipedia.org/wiki?curid=249032", "title": "\u00c9letot", "text": "\u00c9letot \u00e8 un comune francese di 630 abitanti situato nel dipartimento della Senna Marittima nella regione della Normandia."}
{"id": "249034", "revid": "287204", "url": "https://it.wikipedia.org/wiki?curid=249034", "title": "\u00c9manville (Senna Marittima)", "text": "\u00c9manville \u00e8 un comune francese di 565 abitanti situato nel dipartimento della Senna Marittima nella regione della Normandia."}
{"id": "249035", "revid": "21079", "url": "https://it.wikipedia.org/wiki?curid=249035", "title": "Autovettore", "text": ""}
{"id": "249037", "revid": "287204", "url": "https://it.wikipedia.org/wiki?curid=249037", "title": "\u00c9pinay-sur-Duclair", "text": "\u00c9pinay-sur-Duclair \u00e8 un comune francese di 511 abitanti situato nel dipartimento della Senna Marittima nella regione della Normandia."}
{"id": "249038", "revid": "767487", "url": "https://it.wikipedia.org/wiki?curid=249038", "title": "\u00c9pouville", "text": "\u00c9pouville \u00e8 un comune francese di 2.851 abitanti situato nel dipartimento della Senna Marittima nella regione della Normandia."}
{"id": "249040", "revid": "21079", "url": "https://it.wikipedia.org/wiki?curid=249040", "title": "Autospazio", "text": ""}
{"id": "249041", "revid": "287204", "url": "https://it.wikipedia.org/wiki?curid=249041", "title": "\u00c9pretot", "text": "\u00c9pretot \u00e8 un comune francese di 764 abitanti situato nel dipartimento della Senna Marittima nella regione della Normandia."}
{"id": "249042", "revid": "767487", "url": "https://it.wikipedia.org/wiki?curid=249042", "title": "\u00c9preville", "text": "\u00c9preville \u00e8 un comune francese di 1.022 abitanti situato nel dipartimento della Senna Marittima nella regione della Normandia."}
{"id": "249044", "revid": "1442080", "url": "https://it.wikipedia.org/wiki?curid=249044", "title": "Parkerite", "text": "La parkerite \u00e8 un minerale."}
{"id": "249045", "revid": "287204", "url": "https://it.wikipedia.org/wiki?curid=249045", "title": "Heazlewoodite", "text": "La heazlewoodite \u00e8 un minerale. \nOrigine e giacitura.\nLa heazlewoodite fu per la prima volta descritta nel 1896 ad Heazlewood, Tasmania. L'intrusione ultramafica Honeymoon Well, in Australia Occidentale, \u00e8 nota per contenere assemblaggi di solfuro di heazlewoodite-millerite all'interno della dunite adcumulata olivina serpentinizzata, formata dal processo metamorfico.\nIl minerale \u00e8 stato ritrovato, sempre insieme alla millerite, nelle intrusioni ultramafiche in Nuova Caledonia.\n\u00c8 stato trovato anche in meteoriti, tra cui quelli ferrosi.\nForma in cui si presenta in natura.\nIl suo colore pu\u00f2 variare dal bronzo chiaro all'ottone. Si presenta come diffusioni e masse di grani che lo cristallizzano nel sistema cristallino trigonale."}
{"id": "249046", "revid": "103577113", "url": "https://it.wikipedia.org/wiki?curid=249046", "title": "Estouteville-\u00c9calles", "text": "Estouteville-\u00c9calles \u00e8 un comune francese di 468 abitanti situato nel dipartimento della Senna Marittima nella regione della Normandia."}
{"id": "249047", "revid": "287204", "url": "https://it.wikipedia.org/wiki?curid=249047", "title": "\u00c9taimpuis", "text": "\u00c9taimpuis \u00e8 un comune francese di 704 abitanti situato nel dipartimento della Senna Marittima nella regione della Normandia."}
{"id": "249048", "revid": "287204", "url": "https://it.wikipedia.org/wiki?curid=249048", "title": "\u00c9tainhus", "text": "\u00c9tainhus \u00e8 un comune francese di 1.069 abitanti situato nel dipartimento della Senna Marittima nella regione della Normandia."}
{"id": "249049", "revid": "287204", "url": "https://it.wikipedia.org/wiki?curid=249049", "title": "\u00c9talleville", "text": "\u00c9talleville \u00e8 un comune francese di 436 abitanti situato nel dipartimento della Senna Marittima nella regione della Normandia."}
{"id": "249050", "revid": "287204", "url": "https://it.wikipedia.org/wiki?curid=249050", "title": "\u00c9talondes", "text": "\u00c9talondes \u00e8 un comune francese di 1.214 abitanti situato nel dipartimento della Senna Marittima nella regione della Normandia."}
{"id": "249051", "revid": "6923", "url": "https://it.wikipedia.org/wiki?curid=249051", "title": "Linguaggio compilato", "text": "L'espressione \"linguaggio compilato\" indica un linguaggio di programmazione implementato di solito tramite un compilatore (un traduttore che converte il codice sorgente in codice macchina), invece di un interprete (che esegue direttamente il codice sorgente).\nQuesto nome \u00e8 vago e tecnicamente errato, perch\u00e9 ogni linguaggio pu\u00f2 essere implementato sia con un compilatore, sia con un interprete. Inoltre, esistono e sono sempre pi\u00f9 diffuse soluzioni miste, in cui un compilatore converte il codice in una forma intermedia (spesso detta bytecode), che viene interpretata o compilata in codice macchina a tempo di esecuzione da un compilatore just-in-time.\nCaratteristiche.\nUn programma compilato \u00e8 generalmente autonomo, nel senso che non richiede che sia stato installato un secondo programma (l'interprete, appunto) per essere eseguito. Tuttavia, pu\u00f2 richiedere che siano installati altri programmi e librerie per svolgere i propri compiti.\nUn'altra conseguenza dell'assenza di interprete \u00e8 il minor \"peso\" a tempo di esecuzione, in termini di tempo e memoria. Pertanto, un programma compilato risulta mediamente pi\u00f9 veloce. Tuttavia, la differenza reale dipende dalle caratteristiche della macchina e dell'interprete utilizzato.\nAl tempo dei primi PC, le CPU erano straordinariamente deboli e lente. Il vantaggio, in termini di velocit\u00e0 di esecuzione del programma, era assolutamente significativo e critico (secondi invece che minuti). Con i PC attuali e in ambiente grafico, la differenza nella velocit\u00e0 di esecuzione che passa fra l'esecuzione di un programma compilato o interpretato rimane proporzionalmente la stessa, ma \u00e8 praticamente inavvertibile (decimi di secondo invece che centesimi di secondo).\nIl codice oggetto \u00e8 praticamente immodificabile: non \u00e8 possibile modificarlo per errore, ed \u00e8 molto difficile modificarlo deliberatamente per ottenere una diversa esecuzione del programma.\nInoltre, il codice oggetto \u00e8 incomprensibile all'uomo. Ci\u00f2 si rivela utile quando il programma \u00e8 coperto da copyright: un programma compilato pu\u00f2 essere copiato illecitamente da chiunque, ma per analizzare le idee che il programma contiene \u00e8 necessario un lavoro di decompilazione.\nIn termini di rapidit\u00e0 di \"debugging\" e di modifica del programma, la differenza tra compilatore e interprete \u00e8 notevolissima.\nNon \u00e8 possibile lanciare il programma eseguibile su un computer su cui non \u00e8 installato un interprete per il linguaggio in uso.\nI linguaggi compilati rimangono di scelta in tutti gli ambiti in cui la velocit\u00e0 di esecuzione del software \u00e8 fondamentale, deve essere monitorata, dove vengono sfruttate a fondo le risorse hardware, o le stesse sono limitate (applicazioni embedded, real time, videogiochi, multimedia).\nIn questi casi si rinuncia alla relativa facilit\u00e0 di realizzazione del software con linguaggi interpretati, in cambio di maggior controllo delle risorse offerte dai linguaggi compilati."}
{"id": "249053", "revid": "1791", "url": "https://it.wikipedia.org/wiki?curid=249053", "title": "River Plate", "text": ""}
{"id": "249055", "revid": "1305772", "url": "https://it.wikipedia.org/wiki?curid=249055", "title": "Independiente", "text": ""}
{"id": "249057", "revid": "1776051", "url": "https://it.wikipedia.org/wiki?curid=249057", "title": "Hettlingen", "text": "Hettlingen (toponimo tedesco) \u00e8 un comune svizzero di 3\u00a0168 abitanti del Canton Zurigo, nel distretto di Winterthur.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHettlingen \u00e8 servito dall'omonima stazione sulla Rheinfallbahn (linea S33 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
