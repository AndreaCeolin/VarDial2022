{"id": "237441", "revid": "1656773", "url": "https://it.wikipedia.org/wiki?curid=237441", "title": "Santa Rosalia", "text": " Patrona di Palermo, il suo culto \u00e8 uno dei pi\u00f9 diffusi di tutta la citt\u00e0 e dell'intera Sicilia. Il tradizionale Festino di Santa Rosalia \u00e8 un importante evento religioso. Le sue reliquie sono conservate presso la Cattedrale di Palermo, a lei dedicata assieme alla Vergine Assunta.\nBiografia.\nRosalia Sinibaldi nacque nel 1130, presumibilmente a Palermo, dal conte Sinibaldo Sinibaldi, signore di Monte delle Rose e Quisquina, membro della famiglia dei Berardi, noti come \"Conti dei Marsi\", famiglia discendente diretta dell'imperatore Carlo Magno, e dalla nobile Maria Guiscardi, nipote del re Ruggero II di Sicilia. \u00c8 nota per essere stata altres\u00ec pronipote dei cardinali Berardo dei Marsi, Giovanni di Tuscolo, Leone Marsicano ed Oderisio di Montecassino.\nQuanto alla sua nascita, \u00e8 stato tramandato che nel 1128 il re Ruggero II di Sicilia, mentre osservava il tramonto dal Palazzo Reale con la moglie Elvira di Castiglia, vide apparirgli una figura che gli disse: \u00abRuggero, io ti annuncio che, per volere di Dio, nascer\u00e0 nella casa di Sinibaldo, tuo congiunto, una rosa senza spine\u00bb. Per tale motivo, poco tempo dopo, quando nacque, la bambina fu chiamata Rosalia, da un'etimologia popolare latina secondo cui il nome Rosalia sarebbe composto da \"rosa\" e \"lilium\", ovvero rosa e giglio. Esiste un'altra tradizione che vede spettatori della visione Guglielmo I di Sicilia e sua moglie Margherita di Navarra, ma tale avvenimento non pu\u00f2 essere accaduto poich\u00e9 Rosalia nacque nel 1130, mentre Guglielmo regn\u00f2 dal 1154 al 1166.\nDa giovane Rosalia visse in ricchezza presso la corte di Ruggero e la villa paterna, ubicata nell'attuale quartiere di Olivella. Rosalia, educata a corte, per la sua bellezza e gentilezza nel 1149 divenne damigella d'onore della regina Sibilla di Borgogna.\nUn giorno il conte (o secondo altri principe) Baldovino (erroneamente identificato con Baldovino III di Gerusalemme) salv\u00f2 il re Ruggero da un animale selvaggio, un leone secondo la leggenda, che lo stava attaccando; il re allora volle ricambiarlo con un dono e Baldovino chiese in sposa Rosalia. Il giorno antecedente le nozze, Rosalia, mentre si specchiava, vide riflessa nello specchio l'effige di Ges\u00f9. La ragazza, il giorno seguente, si present\u00f2 a corte con le bionde trecce tagliate, declinando l'offerta e preferendo abbracciare la fede, cui si era gi\u00e0 dedicata da fanciulla. A quindici anni abbandon\u00f2 quindi il Palazzo Reale, il ruolo di damigella e la casa paterna e si rifugi\u00f2 a Palermo presso la Chiesa del Santissimo Salvatore, all'epoca monastero, ma ben presto anche quel luogo fu troppo stretto a causa delle continue visite dei genitori e del promesso sposo che cercavano di dissuaderla dal suo intento.\nDopo aver scritto e consegnato una lettera in greco con una croce di legno alle monache, decise quindi di trovare rifugio presso una grotta situata nei possedimenti del padre, presso Santo Stefano Quisquina, dove visse per 12 anni, documentando la propria scelta di vita con un'epigrafe latina scritta all'ingresso della grotta. Successivamente la regina Sibilla consent\u00ec a Rosalia di far ritorno a Palermo e di occupare un'altra grotta, quella posta sul Monte Pellegrino, dove morir\u00e0 dormendo, in pace e in solitudine, il 4 settembre 1170, all'et\u00e0 di 40 anni.\nCulto.\nIl culto della Santa \u00e8 attestato da documenti (Codice di Costanza d'Altavilla depositato presso la Biblioteca Regionale di Palermo e antica tavola lignea del XIII secolo che la rappresenta in veste di monaca basiliana e oggi custodita presso il Museo Diocesano di Palermo) a partire dal 1196 ed era diffuso gi\u00e0 nel XIII secolo (antichissimo altare a lei dedicato nell'antica cattedrale gualtieriana). La si pregava con la frase \"Sancta Rosalia ora pro nobis\", le erano state costruite due chiese, o cappelle, a Palermo: una sul Monte Pellegrino, chiamata Chiesa di Santa Rosolea, vicino o davanti alla grotta stessa, l'altra nell'attuale quartiere di Olivella, dove sorgeva la casa di Sinibaldo, padre di Rosalia; di tale casa oggi rimane solo l'antico pozzo, internato nel pavimento del cortile del seicentesco Oratorio di Santa Caterina, che a sua volta sorge dove vi era l'antica chiesa di Rosalia.\nVi sono inoltre numerosi dipinti medievali che la raffigurano insieme ad altri santi oppure come soggetto unico, una statua marmorea di Antonello Gagini, una volta posta all'interno della Tribuna della Cattedrale, realizzata dal Gagini stesso ed oggi denominata \"Santa Caterina da Bologna\", e infine una statuetta reliquiaria cinquecentesca di Scuola Gaginiana che la raffigura in abiti francescani (anche se la Santa non appartenne a tale ordine, successivo alla sua morte, bens\u00ec all'antico ordine che seguiva la Regola di San Basilio Magno, appunto basiliano), che oggi si trova al Palazzo Abatellis.\nCulto a Palermo.\nLa storia ci dice che nel 1625 la Santa salv\u00f2 Palermo dalla peste e ne divenne la patrona, esautorando, difatti, gli altri patroni della citt\u00e0, tra cui Agata, Cristina, Ninfa e Oliva. Infatti mentre infuriava la terribile epidemia arrivata in citt\u00e0 il 7 maggio 1624 da una nave proveniente da Tunisi, presso l'antico altare dedicato alla Santa, accanto ad una grotta sul Monte Pellegrino, avvenne un fatto straordinario: venne rivelato in visione a Girolama La Gattuta il luogo dove si trovavano i resti mortali della Santa e questi, trovati il 15 luglio, furono portati nella camera del cardinale Giannettino Doria, arcivescovo di Palermo.\nIn seguito, il 13 febbraio 1625, la Santa apparve al povero \"saponaro\" Vincenzo Bonelli, abitante dell'antico quartiere di Panneria, che viveva barattando mobili vecchi. Avendo perso la giovane consorte quindicenne a causa della peste, era salito sul Monte Pellegrino sul far della sera con l'intento di gettarsi gi\u00f9 dal precipizio prospiciente il mare (zona Addaura) per farla finita, causa la sua disperazione per la prematura scomparsa della giovane moglie. Al momento di mettere in atto il suo triste intento, gli apparve innanzi una splendida figura di giovane donna pellegrina, bella e di grande splendore, che lo dissuase dal suo proposito, portandolo gi\u00f9 con s\u00e9 al fine di mostrargli la sua grotta; infatti lo condusse nei pressi dell'antica Chiesa di Santa Rosolea, gi\u00e0 allora esistente e dove la si venerava da antica data, nei pressi della famosa grotta che ella gli indic\u00f2 come la sua \"cella pellegrina\". Scese con lui dalla cosiddetta \"Valle del Porco\" verso la citt\u00e0, esortandolo a pentirsi; inoltre lo invit\u00f2 ad informare Giannettino Doria che non si facessero pi\u00f9 \u00abdispute e dubbi\u00bb sulle sue ossa e che, infine, venissero portate in processione per Palermo, poich\u00e9 lei, Rosalia, aveva gi\u00e0 ottenuto la certezza, dalla gloriosa Vergine Madre di Dio, che, al passaggio delle sue ossa durante il canto del \"Te Deum laudamus\", la peste si sarebbe fermata. Rosalia gli disse inoltre: \u00abE per segno della verit\u00e0, tu, in arrivare a Palermo, cascherai ammalato di questa infermit\u00e0 [la peste] e ne morrai, dopo aver riferito tutto ci\u00f2 al cardinale: da ci\u00f2 egli trarr\u00e0 fede a quanto gli riferirai\u00bb. Tutto questo il Bonelli lo raccont\u00f2 al suo confessore, padre Don Pietro Lo Monaco, parroco della Chiesa di Sant'Ippolito, che glielo fece riferire subito al cardinale di Palermo, il quale \u2013 constatando che realmente il Bonelli si era improvvisamente ammalato di peste e ne stava di l\u00ec a breve morendo \u2013 gli diede credito e, il 9 giugno fece fare una solenne processione con le reliquie ritrovate l'anno prima, liberando immediatamente durante la processione delle sante reliquie di Rosalia la citt\u00e0 di Palermo dalla peste.\nPoich\u00e9 la memoria della Santa palermitana nel XVII secolo lasciava ancora qualche residuo nelle lit\u00e0nie (si narra infatti che, durante una delle processioni che invocavano i vari santi per liberare la citt\u00e0 dal contagio, due diaconi pronunciassero il nome di Santa Rosalia contemporaneamente, segno che fece riaffiorare l'interesse in citt\u00e0 per il suo culto \"s\u00f2pito\"), la riscoperta del suo corpo glorioso sul Monte Pellegrino incastonato in un involucro di roccia cristallina (che poco dopo si scopr\u00ec essere calcarenite) e la successiva rivelazione al cardinale Doria del racconto del Bonelli con conseguente liberazione della citt\u00e0 dall'epidemia, ne sanc\u00ec il definitivo e popolare patrocinio, ratificato a Roma sotto il pontificato di Papa Urbano VIII.\nIl culto \u00e8 ancora oggi particolarmente vivo a Palermo, dove ogni anno, il 14 e il 15 luglio, si ripete il tradizionale \"Festino\" che culmina nello spettacolare gioco pirotecnico del 14 notte e nella processione in suo onore il 15.\nIl 4 settembre, invece, la tradizionale \"acchianata\" ('salita' in lingua siciliana) a Monte Pellegrino conduce i devoti al Santuario in circa un'ora di scalata a piedi. Nella citt\u00e0 metropolitana di Palermo il culto \u00e8 presente a Campofelice di Roccella, in quanto importato dal principe palermitano fondatore dell'abitato attuale nel 1699, mentre in altri centri delle Madonie se ne trovano solo scarse tracce. A Bisacquino, feudo dell'arcivescovo di Monreale, il culto deriva da una reliquia della santa donata nel 1626 dall'arcivescovo di Palermo.\nIn relazione alla profonda devozione dei palermitani, al Museo Diocesano di Palermo sono state raccolte nella Sala Verde molte pitture dal XIII al XIX secolo che raffigurano Santa Rosalia. Tra queste spicca la prima presunta immagine che la ritrae in una tavola del XIII secolo e il primo ritratto ufficiale, voluto dal Senato di Palermo nel 1624.\nCuriosamente la \"Santuzza\" (cos\u00ec \u00e8 conosciuta tradizionalmente dai palermitani) \u00e8 oggetto di speciale venerazione anche da parte della numerosa comunit\u00e0 di tamil originari dello Sri Lanka, presente nella citt\u00e0 ed in gran parte di fede induista.\nCulto a Santo Stefano Quisquina.\nIn Sicilia il culto \u00e8 attestato inoltre a Santo Stefano Quisquina, dove secondo la tradizione la santa visse per dodici anni in eremitaggio. Nei pressi della grotta, successivamente, \u00e8 stato costruito l'Eremo di Santa Rosalia alla Quisquina.\nOgni anno, il marted\u00ec dopo Pasqua, gli stefanesi con i sacerdoti si recavano in pellegrinaggio alla Quisquina. Alle bambine stefanesi si dava il nome di Rosalia come risulta dai registri parrocchiali. Una preziosa testimonianza del culto antico di Santa Rosalia lo rivela una tela del 1464 conservata nella Matrice di Santo Stefano che raffigura i tre santi protettori: Santo Stefano, la Madonna della Catena e Santa Rosalia, con in mano una rosa e un diadema di rose sul capo. Il 9 giugno 1625 furono portate in processione le ossa di Santa Rosalia ritrovate sul Monte Pellegrino e Palermo fu liberata dalla peste. La notizia si diffuse anche a Santo Stefano dove due muratori palermitani che lavoravano nella costruzione del convento di San Domenico si recarono alla Quisquina e il 24 agosto 1624 scoprirono dentro una grotta, scolpita sulla roccia, l'epigrafe latina di Santa Rosalia:\nEra il testamento spirituale della Santa scolpito con le proprie mani. Gli stefanesi chiesero all'arcivescovo di Palermo, il cardinale Doria, le reliquie della Santa, che furono donate in uno splendido busto argenteo il 25 settembre 1625. Nel 1693 un ricco mercante genovese, Francesco Scassi, si ritir\u00f2 nella Quisquina e fond\u00f2 la congregazione dei monaci devoti a Santa Rosalia, facendo costruire i primi ambienti del convento che poi verranno ampliati con i finanziamenti del principe Ventimiglia, barone di Santo Stefano.\nLa patrona viene celebrata la prima domenica di giugno e il marted\u00ec successivo con una processione che parte dalla chiesa madre con il busto reliquiario di Santa Rosalia e raggiunge la Quisquina attraverso un sentiero che si snoda tra campi e s'inerpica sulla montagna, accompagnata dalla cavalcata e da persone a piedi nudi e con i bambini in braccio. Quando la Santa arriva all'Eremo di Santa Rosalia alla Quisquina viene celebrata la Messa Solenne. In serata le reliquie tornano in paese accompagnate da una grande folla. La manifestazione si conclude nella chiesa madre con giochi pirotecnici.\nCulto a Bivona.\nA Bivona le prime notizie documentate della chiesa e della confraternita di Santa Rosalia risalgono al 1494. La Santa era particolarmente invocata, insieme a San Rocco, contro la peste: durante le epidemie del 1575 e del 1624 i bambini battezzati coi nomi dei due santi furono la quasi totalit\u00e0 dei nati, come risulta documentato nei registri di battesimo. Il culto pi\u00f9 antico di cui si abbia traccia risale al 1375 (o addirittura secondo alcune fonti al 1348 o al 1245). In quel periodo in tutta la Sicilia era scoppiata una grave pestilenza. Secondo tale culto Santa Rosalia apparve a una vergine (o a un uomo o a dei giurati) di Bivona sopra un sasso, assicurando che se essi avessero costruito una chiesa in suo onore proprio in quello stesso punto, la peste sarebbe miracolosamente cessata. Secondo la tradizione, tuttavia, non si diede alcun credito all'evento e la peste continu\u00f2 a mietere vittime. Fu soltanto dopo la seconda apparizione, quella del 28 luglio 1246 (o 1349 o 1376), che la chiesa venne edificata. A Bivona la peste cess\u00f2 non appena iniziarono i lavori per la costruzione dell'edificio sacro. Ma c'\u00e8 anche un'altra tradizione: quella che ha inizio nel 1648, in seguito alle rivelazioni (e alle visioni) di suor Maria Roccaforte, bivonese, nata nel 1597 e morta nel 1648, raccolte dal gesuita Francesco Sparacino, autore di una biografia su santa Rosalia. La suora raccont\u00f2 che Santa Rosalia in persona le narr\u00f2 la propria vita, arricchita di particolari fantasiosi: per esempio, narr\u00f2 che Rosalia, guardandosi allo specchio, vedeva il volto sofferente di Ges\u00f9 Cristo. Secondo quest'ultima tradizione, la Santa, a vent'anni, nel 1149, dopo aver trascorso sette anni di eremitaggio nella grotta della Quisquina, essendo stata scoperta da alcuni abitanti del posto, si trasfer\u00ec a Bivona, poich\u00e9 essa faceva parte dei possedimenti paterni. Rosalia visse in paese per cinque anni presso una grotta inserita all'interno di un bosco di querce, attraversato dal fiume Alba, lo stesso che tuttora trascorre nel sottosuolo, davanti alla Chiesa di Santa Rosalia. Ma ad oggi di quel bosco rimane solo un ceppo della quercia dove la Santa era solita fermarsi per pregare e trovare rifugio: questo segno \u00e8 visibile attraverso un'apertura con vetro posta vicino all'ingresso della Chiesa. In seguito venne trasportata, nuovamente dall'angelo, sul Monte Pellegrino, a Palermo. Il culto crebbe negli anni, e nella successiva ondata di peste del 1575-1576 la santa venne invocata nuovamente, e la quasi totalit\u00e0 dei nati venne battezzata col suo nome.\nIl 4 settembre 1624, pochi giorni dopo il ritrovamento della grotta della Quisquina, Santa Rosalia fu proclamata patrona di Bivona. E nel 1909 cos\u00ec scrisse il bivonese Giovan Battista Sedita:\nNel 1601 il sacerdote bivonese Ruggiero Valenti, all'et\u00e0 di 80 anni, scolp\u00ec l'artistico fercolo che ancora oggi il 4 settembre viene portato in processione. La \"Vara\" di Santa Rosalia, conservata nell'omonima Chiesa di Bivona, \u00e8 un capolavoro di arte tardo-manierista e di scultura lignea siciliana del Seicento.\nCulto a Centuripe.\nSanta Rosalia \u00e8 patrona di Centuripe, dove, secondo quanto scrive lo storico locale Ansaldi, il culto venne introdotto dai padri Agostiniani riformati della congregazione centuripina, che nel 1681 richiesero una reliquia della vergine palermitana e, ottenutala, la cominciarono a esporre alla venerazione dei fedeli. Ben presto nel popolo si accese una fervente devozione verso la Santa cos\u00ec, dopo averne fatto scolpire un simulacro, lo inizi\u00f2 a condurre, insieme alla reliquia, su di un sontuoso fercolo ligneo per le vie della nascente cittadina. Non contenti di ci\u00f2 i centuripini scelsero Rosalia come loro patrona e protettrice. Il 23 aprile 1696, tre anni dopo il terribile terremoto che sconvolse e distrusse la Sicilia orientale, tramite il signor Vincenzo Vallone della Compagnia di Ges\u00f9, giunse alla chiesa madre della citt\u00e0 una seconda reliquia di Santa Rosalia. In realt\u00e0 la devozione del popolo centuripino nei confronti della vergine palermitana precede l'arrivo delle sue reliquie in citt\u00e0: infatti dagli archivi della chiesa madre \u00e8 recentemente emerso che tutte le bambine nate nel 1625, anno successivo al miracolo della peste a Palermo, furono battezzate col nome di Rosalia. Inizialmente la festa di Santa Rosalia veniva celebrata il marted\u00ec di Pasqua, oggi invece la santa patrona \u00e8 onorata solennemente il 15 e 16 settembre di ogni anno.\nCulto nel resto della Sicilia.\nIl culto di Santa Rosalia fu nel corso degli anni esteso a tutta la Sicilia \u2013 tant'\u00e8 che \u00e8 la santa patrona della regione stessa \u2013 e in particolar modo a Alia, Capaci, Delia, Gravina di Catania, Mazara del Vallo, Novara di Sicilia, Racalmuto, dove fu costruita la sua prima chiesa e dove si ipotizza la sua nascita, Santa Croce Camerina, Santa Margherita di Belice e Savoca.\nCulto a Pegli.\nSanta Rosalia \u00e8 patrona di Pegli, dove nel 1656 alcune reliquie della Santa furono portate direttamente da Palermo per contrastare l'epidemia di peste che stava sconvolgendo anche quel borgo di pescatori (a Pegli si contarono 334 vittime). Il miracolo avvenne anche l\u00ec, e da allora la Santa \u00e8 venerata come patrona della cittadina. Ad autorizzare il trasferimento delle reliquie, ancora oggi custodite nella chiesa dei Santi Martino e Benedetto, fu il cardinale Giannettino Doria, figlio di Gianandrea, proprietario di Villa Doria Centurione ed erede dell'ammiraglio Andrea Doria. Successivamente, sul finire del XIX secolo, la Santa \u00e8 venerata con grande devozione dal pegliese Papa Benedetto XV. Ogni 4 settembre la Santa viene festeggiata a Pegli con solenne processione per le vie cittadine.\nCulto a Praga.\nUn bassorilievo della Santa si trova a Praga, al n\u00ba. 3 di Via Karlova, in piena citt\u00e0 vecchia, a poca distanza dal Ponte Carlo e dalla Starom\u011bstsk\u00e9 n\u00e1m\u011bst\u00ed. Fu installata in una facciata del palazzo dei coniugi Wesser, i quali, colpiti dalla peste, vollero cos\u00ec esprimere la loro gratitudine alla Santa palermitana, la cui fama era arrivata fin laggi\u00f9, per aver favorito la loro guarigione.\nCulto a Siviglia.\nA Siviglia la Santa palermitana \u00e8 venerata per impulso dell'arcivescovo Jaime de Palafox y Cardona, che resse l'Arcidiocesi di Palermo dal 1677 al 1684. Successivamente, nel novembre 1685, questi prese possesso della sede Ispanica, dove rimase fino alla sua morte, avvenuta alla fine del 1701. Il busto reliquiario in argento, opera dello scultore napoletano Antonino Lorenzo Castro, giunse nella Cattedrale di Siviglia il 6 novembre 1688 per volere dello stesso arcivescovo. Attualmente il busto si trova nella sagrestia maggiore della Cattedrale."}
{"id": "237449", "revid": "22475", "url": "https://it.wikipedia.org/wiki?curid=237449", "title": "Manifesto degli intellettuali antifascisti", "text": "Il Manifesto degli intellettuali antifascisti, noto anche come Antimanifesto, fu pubblicato il 1\u00ba maggio del 1925 sui quotidiani \"Il Mondo\" e \"Il Popolo\", rispettivamente con i titoli: \"La protesta contro il \u201cManifesto degli intellettuali fascisti\u201d\" e \"La replica degli intellettuali non fascisti al manifesto di Giovanni Gentile\".\nStoria.\nIl manifesto fu redatto da Benedetto Croce in risposta al Manifesto degli intellettuali fascisti di Giovanni Gentile. Anche la data di pubblicazione, festa dei lavoratori, risponde con indicativo antagonismo alla pubblicazione, nel giorno del Natale di Roma, del manifesto fascista. Il manifesto sanc\u00ec la definitiva rottura col fascismo del filosofo napoletano, che all'indomani della Marcia su Roma e della presentazione del primo esecutivo fascista di coalizione aveva votato in Senato la fiducia al governo di Benito Mussolini, successivamente rivotandola il 24 giugno 1924, nella speranza che Mussolini si distaccasse finalmente dall'estremismo nazional-fascista.\nLa proposta di redigere il manifesto venne fatta a Croce da Giovanni Amendola che, il 20 aprile 1925, scrisse: \nFirmatari.\nI quaranta firmatari de \"La replica degli intellettuali non fascisti al manifesto di Giovanni Gentile\", pubblicata il 1\u00ba maggio su \"Il Popolo\" furono:\nSuccessivamente \"Il Mondo\" pubblic\u00f2 il 10 e il 22 maggio altri due pi\u00f9 consistenti elenchi di firmatari, tra i quali si ricordano:"}
{"id": "237452", "revid": "466539", "url": "https://it.wikipedia.org/wiki?curid=237452", "title": "Socialismo democratico", "text": "Il socialismo democratico \u00e8 un'ideologia politica di ispirazione prevalentemente marxista revisionista che sostiene che si debba pervenire al socialismo tramite la democrazia, in qualsiasi sua forma.\nIdeologia.\nLa forma di governo di uno Stato governato secondo i principi di questa ideologia pu\u00f2 definirsi \"stato socialista democratico\", in cui, a differenza dello \"stato socialista reale\" con monopartitismo, vengono mantenute le libert\u00e0 civili e politiche. Nell'ambito dei paesi dell'ex blocco sovietico, si parl\u00f2 di \"socialismo dal volto umano\" per l'esperienza di socialismo democratico, rispettoso dei diritti civili, attuato durante la Primavera di Praga, in contrapposizione al socialismo autoritario dell'URSS (socialismo reale o socialismo scientifico di stampo marxista-leninista).\nLa parola \"socialdemocrazia\" indica per alcuni un'ideologia riformatrice che accetta il capitalismo e le sue dinamiche, temperandole con un solido welfare state, a met\u00e0 strada tra socialismo e liberalismo sociale. Nel socialismo democratico, invece, l'obiettivo finale \u00e8 ottenere il superamento del capitalismo e l'instaurazione di una societ\u00e0 socialista; lo stesso obiettivo \u00e8 perseguito dal socialismo rivoluzionario e dal comunismo, anche se tramite la rivoluzione e non i mezzi legali delle elezioni parlamentari (queste vengono viste solo come un possibile passaggio verso una spontanea rivoluzione popolare, contrapposta alla rivoluzione centralista del partito leninista e dei \"rivoluzionari di professione\").\nNella comune accezione europea, \"socialismo democratico\" e \"socialdemocrazia\" sono termini usati spesso quali sinonimi della stessa posizione ideologica e politica, come accadde nel Partito Socialista Democratico Italiano.\nTuttavia, sempre pi\u00f9 spesso vengono considerati come concetti distinti, e molti socialdemocratici non si rispecchiano nell'idea di un socialismo democratico, soprattutto per l'impronta marxista di molti che si richiamano a quest'ultimo, mentre i socialdemocratici fanno spesso riferimento ad un socialismo non marxista e non anticapitalista, ma pi\u00f9 orientato verso un socialismo liberale di stampo rosselliano-laburistico-owenista, talvolta anche al socialismo cristiano.\nIn particolare, secondo questa caratterizzazione, oggi coloro che si richiamano a questa ideologia sono essenzialmente individuabili in parte, a livello internazionale, all'interno dell'area sinistra dell'Internazionale Socialista e in Progressive International. In Europa invece sono concentrati in minoranza all'interno delle formazioni di centro-sinistra (vedi Corbyn nel Partito Laburista-S&amp;D) e in maggioranza nei partiti della sinistra europea, come Die Linke, Podemos e altri.\nIn Italia storicamente il socialismo democratico \u00e8 stato caratterizzato dal leader riformista del PSDI Giuseppe Saragat, anche se in una concezione diversa e sicuramente pi\u00f9 moderata rispetto alle tendenze del socialismo democratico odierno. Nel mondo, un tipico leader socialista democratico in senso stretto fu Salvador Allende, il quale voleva realizzare il socialismo pacificamente e senza rivoluzioni violente, ma tramite libere elezioni e attivit\u00e0 parlamentare e di governo, e senza monopartitismo. Altri leader che si autodefiniscono socialisti democratici, spesso esclusi dalla definizione di \"esponenti della socialdemocrazia\", sono Hugo Ch\u00e1vez, Rafael Correa, Evo Morales (esponenti del socialismo del XXI secolo), ma anche Luiz In\u00e1cio Lula da Silva, Alex\u012bs Tsipras, Pablo Iglesias Turri\u00f3n, Jean-Luc M\u00e9lenchon, Bernie Sanders, Alexandria Ocasio-Cortez e altri. In Italia sono annoverati come socialisti democratici politici tra i quali Nicola Fratoianni, Nichi Vendola, Francesco Laforgia. Tutti a met\u00e0 tra comunismo e socialismo. Queste personalit\u00e0, \u00e8 bene notare, non fanno parte dell'Internazionale Socialista, la quale storicamente rifiuta ipotesi di \"terza via\" tra socialismo e comunismo, ritenendo, secondo la definizione di Giacomo Matteotti, il socialismo ed il comunismo come due realt\u00e0 contrapposte.\nSocialisti democratici e socialdemocratici.\nNella pi\u00f9 recente evoluzione storica, almeno a partire dalla fine del XIX secolo, anche le componenti pi\u00f9 a sinistra del socialismo occidentale hanno definitivamente acquisito l'idea di non poter prescindere dal contesto democratico: anche i socialisti pi\u00f9 tradizionalisti e pi\u00f9 a sinistra si sono inseriti in quel filone culturale e politico chiamato \"socialismo democratico\", rappresentandone, secondo alcuni, la \"sinistra\" interna. Tale tendenza coesiste e si affianca all'altra esistente in seno all'Internazionale Socialista e, in Europa, al Partito del Socialismo Europeo, costituita da coloro che si definiscono socialdemocratici.\nAnche alcune formazioni post-comuniste (per es. il Partito del Socialismo Democratico tedesco) che - pur avendo abbandonato la visione rivoluzionaria - sostengono di poter superare, almeno in parte, il capitalismo attraverso riforme mirate alla instaurazione non di uno \"Stato socialista reale\", ma di un sistema democratico parzialmente basato sulla democrazia diretta e radicato, tanto a livello locale come a livello nazionale, attraverso associazioni popolari e dei lavoratori, hanno dichiarato di richiamarsi al socialismo democratico. In Europa molti partiti che si richiamano al socialismo democratico, spesso provenienti da ambienti radicali del socialismo e dal comunismo, si sono incontrati in un unico soggetto politico di sinistra: il Partito della Sinistra Europea, formando con gli \"eco-socialisti\" l'euro-gruppo della Sinistra Unitaria Europea/Sinistra Verde Nordica. Si tratta tutta via di realt\u00e0 minoritarie, considerato peraltro che il suddetto gruppo \u00e8 risultato dopo le elezioni europee del 2019 il pi\u00f9 esiguo del Parlamento europeo; difatti, la maggior parte dei socialisti democratici europei storici si ritrova piuttosto nel Partito del Socialismo Europeo."}
{"id": "237453", "revid": "709565", "url": "https://it.wikipedia.org/wiki?curid=237453", "title": "Charles Bassett", "text": "Biografia.\nBassett frequent\u00f2 la Ohio State University negli anni dal 1950 al 1952 rispettivamente il Texas Technological College, dal 1958 al 1960 concludendo gli studi ottenendo il massimo dei voti con lode ed il titolo di Bachelor of Science in ingegneria elettrica. In seguito assunse un lavoro quale dipendente della University of Southern California.\nBassett si arruol\u00f2 presso l'aviazione militare americana prestando servizio presso la scuola di ricerca di piloti e presso la scuola per piloti di voli d'esercitazione, sempre dell'aviazione militare americana, avanzando sino al grado di capitano. Prest\u00f2 inoltre servizio in qualit\u00e0 di pilota ed ingegnere per voli di collaudo della base aerea per progetti di combattimento della Edwards Air Force Base in California. Raggiunse oltre ore di volo, di cui oltre su aerei jet.\nNASA.\nBassett fu uno degli astronauti scelti con il terzo gruppo nominato dalla NASA nell'ottobre del 1963. Fu incaricato del compito speciale di assumere responsabilit\u00e0 nello sviluppo di programmi per l'allenamento degli astronauti, in particolar modo per lo sviluppo dei simulatori di volo. L'8 novembre del 1965 venne nominato pilota per l'ormai prossima missione di Gemini 9.\nDurante la preparazione per Gemini 9, Bassett ed il comandante previsto per la missione, Elliott See, dovettero volare a Saint Louis per svolgere delle esercitazioni in un simulatore di volo presso la ditta costruttrice della capsula Gemini. A causa della scarsa visibilit\u00e0, il pilota See non riusc\u00ec a centrare la pista di atterraggio del Lambert Field, sfiorando durante tale manovra un edificio vicino. L'aereo biposto del tipo \"T-38 Talon\" si schiant\u00f2 causando l'immediata morte dei due piloti. Era il 28 febbraio, poche settimane prima del lancio della missione. Bassett lasci\u00f2 la moglie e tre figli.\nUn'apposita commissione d'esame della NASA, sotto la direzione dell'astronauta esperto Alan Shepard, non pot\u00e9 che constatare un errore del pilota come causa dello schianto. Infatti, a conclusione delle indagini, venne dichiarato che See, probabilmente a causa della pessima visibilit\u00e0, volava troppo vicino al suolo durante il tentativo di atterraggio e che pertanto non ebbe alcuna possibilit\u00e0 di evitare la tragedia."}
{"id": "237457", "revid": "115776213", "url": "https://it.wikipedia.org/wiki?curid=237457", "title": "Clifton Williams", "text": "Biografia.\nWilliams si laure\u00f2 nel 1954, ottenendo il titolo di Bachelor of Science in ingegneria meccanica presso la Auburn University. Siccome si era arruolato presso la marina militare durante i suoi studi, il 9 agosto di quell'anno, pass\u00f2 al corpo dei marines americani immediatamente con il grado di secondo luogotenente. Si spos\u00f2 con Beth Lansche Williams con la quale ebbe due figlie: Catherine e Jane Dee (nata dopo la sua morte).\nWilliams si candid\u00f2 alla NASA e venne presentato al pubblico il 17 ottobre 1963 assieme ai 13 ulteriori astronauti del terzo gruppo scelto dalla NASA. Il suo addestramento non inizi\u00f2 comunque prima del febbraio del 1964. Il suo incarico speciale consistette nella collaborazione per l'elaborazione dell'instrumentazione interna delle capsule spaziali nonch\u00e9 per vari sistemi di sicurezza.\nIl suo primo incarico \"ufficiale\" (gi\u00e0 in precedenza aveva collaborato quale assistente nel centro di controllo p.e. durante Gemini 3) per una missione spaziale fu il ruolo di Capsule Communicator della missione Gemini 4 nel giugno del 1965. Fu la missione durante la quale l'astronauta Edward White esegui la prima attivit\u00e0 extraveicolare di un astronauta americano.\nIl 21 marzo 1966 venne nominato per l'equipaggio di riserva della missione Gemini 10 svoltasi a giugno di quell'anno come sostituto di Michael Collins. Anche per la missione di Gemini 11, nel settembre del 1966 assunse il ruolo di Capcom.\nDopo quest'esperienza pass\u00f2 al programma Apollo dove venne istruito quale futuro pilota del modulo lunare. Il 22 dicembre 1966, la NASA annunci\u00f2 gli equipaggi previsti per il secondo e terzo volo dell'Apollo \u2013 allora ancora correnti sotto le denominazioni di \"missione D\" e \"missione E\". Williams venne nominato quale membro dell'equipaggio di riserva per la missione E, insieme agli astronauti Charles Conrad e Richard Gordon. Dopo la catastrofe dell'Apollo 1 vennero comunque bloccate tutte le decisioni precedentemente prese. Ripresi i programmi, la NASA conferm\u00f2 la decisione precedente e nomin\u00f2 Williams quale membro dell'equipaggio di riserva per la missione \u2013 ora denominata ufficialmente \u2013 Apollo 9. Seguendo la prassi in uso alla NASA sarebbe stato suo l'incarico di pilota del modulo lunare per la missione di Apollo 12. \nMor\u00ec a causa di un incidente di volo, causato da un errore meccanico che gli fece perdere il controllo sull'aereo jet del tipo T-38 Talon che stava pilotando. Precipit\u00f2 nelle vicinanze di Tallahassee in Florida. La sua morte prematura comport\u00f2 la sua sostituzione con Alan Bean quale membro dell'equipaggio di riserva per Apollo 9. Bean era stato comandante dell'equipaggio di riserva della missione Gemini 10.\nIn suo onore comunque, l'emblema della missione di Apollo 12 contiene quattro stelle \u2013 una ciascuna per gli astronauti che volarono la missione ed una, per l'appunto, in onore di Williams. Williams \u00e8 sepolto presso il Cimitero nazionale di Arlington, in Virginia."}
{"id": "237460", "revid": "1718925", "url": "https://it.wikipedia.org/wiki?curid=237460", "title": "Lignina", "text": "La lignina \u00e8 un pesante e complesso polimero organico costituito per lo pi\u00f9 da composti fenolici. Si trova principalmente nella parete cellulare di alcune cellule vegetali. Le lignine sono per quantit\u00e0 i secondi biopolimeri sintetizzati sulla Terra dopo la cellulosa. La biomassa formata da cellulose e lignine rappresenta circa il 70% della biomassa totale.\nLa parola lignina proviene dal termine latino \"lignum\", che significa \"legno\", per questo motivo le piante che contengono una grande quantit\u00e0 di lignina sono denominate \"legnose\".\n\u00c8 composta da una struttura polimerica di unit\u00e0 fenilpropaniche. Quindi anche la lignina, al pari della cellulosa e delle emicellulose, \u00e8 un polimero la cui molecola, molto complessa e a struttura tridimensionale, \u00e8 formata da una sola unit\u00e0, il fenilpropano, ripetuta numerosissime volte.\nEssa svolge in tutti i vegetali la funzione di legare e cementare tra loro le fibre per conferire ed esaltare la compattezza e la resistenza della pianta. \u00c8 anche conosciuta come materiale incrostante, poich\u00e9 ricopre le fibre. Pertanto i procedimenti di estrazione della cellulosa da un vegetale richiedono un attacco della lignina per disgregarne la molecola e allontanarne i frammenti mediante dissoluzione.\nLa via biosintetica che porta alla lignina parte dall'amminoacido fenilalanina che per mezzo dell'enzima fenilalanina ammoniaca liasi si trasforma in acido cinnamico. Una serie di idrossilazioni, metilazioni e infine riduzioni, tutte enzimaticamente catalizzate, porta ai tre monomeri precursori: alcol p-cumarilico, alcol coniferilico, e alcol sinapilico. La copolimerizzazione radicalica casuale dei tre precursori, catalizzata dall'enzima perossidasi, porta alla formazione di un polimero a struttura disordinata, tridimensionale, ramificata, insolubile in acqua e nei solventi pi\u00f9 comuni: la lignina. I polimeri di lignina sono strutture complesse con un peso molecolare di 10.000 uma.\nLa lignina appartiene alla classe dei cosiddetti composti fenilpropanoidi, ossia non ha alcun carattere di carboidrato, bens\u00ec rientra nella classe dei composti aromatici. Esistono vari tipi di lignina in dipendenza dalle piante in cui si forma: nella composizione della lignina delle piante erbacee, principalmente delle graminacee, prevale tra i precursori l'alcol cumarilico. L'alcol coniferilico \u00e8 invece il precursore pi\u00f9 abbondante della lignina delle conifere, e infine la lignina delle angiosperme legnose (latifoglie) deriva soprattutto dall'alcol sinapilico. Dopo i polisaccaridi la lignina \u00e8 il polimero organico pi\u00f9 abbondante nel mondo vegetale.\nQuesto componente del legno permette di realizzare molte funzioni essenziali alla vita della piante. Per esempio ha una funzione molto importante nel trasporto interno di acqua, nutrienti e metaboliti. Fornisce rigidezza alle pareti cellulari e permette la connessione tra le diverse cellule del legno, creando un materiale molto resistente agli urti, alle compressioni e alle flessioni. I tessuti lignificati resistono molto bene agli attacchi dei microrganismi, non permettendo la penetrazione di enzimi distruttivi nella parete cellulare.\nIl reattivo specifico per la lignina \u00e8 una soluzione di floroglucinolo acidificata con acido cloridrico con cui le pareti lignificate assumono un colore rosso intenso.\nStruttura chimica.\nLa molecola della lignina ha un elevato peso molecolare, e si ottiene dalla unione di differenti acidi e alcoli fenilpropilici (cumarilico, coniferilico e sinapilico). L'accoppiamento casuale di questi radicali origina una struttura tridimensionale, polimerica amorfa.\nRiassumendo le lignine sono dei polimeri costituiti da tre tipi monomeri diversi:\nLa parte di ogni monomero varia in maniera importante in funzione di:\nPropriet\u00e0.\nLa lignina si deposita nella parete secondaria delle cellule vegetali ed essendo molto resistente alla compressione riesce a conferire molta solidit\u00e0. La lignina possiede anche il potere di impermeabilizzare le cellule, visto che essa stessa \u00e8 idrofoba. Le cellule dei tessuti che servono da sostegno alla pianta (sclerenchima) oppure hanno la funzione di portare l'acqua e i sali minerali (xilema) hanno le pareti impregnate di lignina (lignificate).\nLa lignificazione \u00e8 un processo fondamentale dell'evoluzione delle piante terrestri. \u00c8 essa che, nei fatti, permette la crescita in altezza dei vegetali legnosi. Questa capacit\u00e0 ha permesso di avere una posizione eretta che ha favorito la ricezione dell'energia luminosa. L'insieme di tali acquisizioni \u00e8 stato propedeutico per lo sviluppo delle piante nell'ambiente terrestre. La capacit\u00e0 di formazione di lignine da parte dei vegetali \u00e8 iniziata all'inizio del paleozoico e ha caratterizzato le tracheofite (vedere la flora di Rhynie).\nLe lignine sono dei polimeri insolubili negli acidi ma solubili a caldo nelle basi forti concentrate, non sono digeribili, n\u00e9 assorbibili e nemmeno sono attaccati dalla microflora del colon. Possono legarsi agli acidi biliari e ad altri composti organici (per esempio il colesterolo), rallentando o diminuendo l'assorbimento da parte dell'intestino tenue di questi componenti.\nIl grado di lignificazione influisce molto sulla digeribilit\u00e0 delle fibre. La lignina, che aumenta in maniera notevole nella parete cellulare durante il corso della maturazione della pianta \u00e8 resistente alla degradazione batterica e la digeribilit\u00e0 dei polisaccaridi fibrosi diminuisce al suo aumentare nelle fibre.\nBiodegradazione della lignina.\nNonostante la lignina risulti essere recalcitrante all'attacco enzimatico, alcuni microrganismi hanno sviluppato vie enzimatiche volte alla degradazione di questo polimero. Il processo di biodegradazione avviene principalmente a opera di alcuni funghi appartenenti al gruppo dei funghi del marciume bianco (\"white-rot fungi\", come per esempio \"Polyporus squamosus\") e del marciume bruno (\"brown-rot fungi\"). Tuttavia, anche altri microrganismi, come alcuni batteri sono coinvolti nella decomposizione del legno, mentre risulta indigeribile dagli animali, mancando degli enzimi necessari a degradare il polimero.\nIl meccanismo di biodegradazione della lignina coinvolge la formazione di radicali liberi prodotti attraverso enzimi come la manganese perossidasi e la lignina perossidasi. Quest'ultimo \u00e8 stato il primo enzima coinvolto nella biodegradazione della lignina a essere scoperto ed \u00e8 stato originariamente isolato dal fungo del marciume bianco \"Phanerochaete chrysosporium\". Un altro enzima coinvolto nella biodegradazione della lignina \u00e8 la proteina multirame-dipendente laccasi.\nGli enzimi capaci di degradare la lignina danno luogo a una serie di reazioni che fanno uso del perossido di idrogeno come fonte di ossigeno per la produzione di una pletora di composti ossidanti (come per esempio il radicale cationico dell'alcol veratrilico) in grado di diffondere nel substrato legnoso e rompere i legami della lignina per formare composti aromatici dal peso molecolare inferiore (oltre ad anidride carbonica e acqua), che possono pi\u00f9 facilmente entrare nel metabolismo cellulare ed essere cos\u00ec assimilati dal microrganismo. In definitiva, la degradazione della lignina \u00e8 in realt\u00e0 indirettamente mediata da enzimi in quanto la vera azione ossidante \u00e8 data da molecole radicaliche prodotte dagli enzimi stessi.\nSviluppi commerciali.\nDal punto di vista commerciale si usano solo due tipi di lignina: le lignine solforate e le lignine \"Kraft\".\nLa capacit\u00e0 di elaborazione dei prodotti della lignina nel mondo orientale \u00e8 di circa 1,4 \u00a5 106 tonnellate/anno.\nUna sola compagnia produce lignine \"Kraft\"; le restanti producono lignine solforate.\nI prodotti di lignina stanno iniziando ad avere una importanza crescente nelle distinte applicazioni industriali.\nPer le ragioni evocate qui sopra, sono in corso numerose ricerche (essenzialmente attraverso trasformazioni genetiche) allo scopo di produrre dei vegetali meno ricchi di lignina per la fabbricazione della carta (anche se sarebbe molto pi\u00f9 vantaggioso usare piante gi\u00e0 adatte allo scopo, cio\u00e8 povere di lignina e ricche di cellulosa, come la cannabis che contiene fino a 1/7 di lignina rispetto alla maggior parte degli alberi) o, al contrario, con un tasso di lignina pi\u00f9 elevato per il legno da riscaldamento.\nSi sta svolgendo una ricerca destinata a migliorare la produzione di biocombustibili modificando la struttura della lignina."}
{"id": "237467", "revid": "1372005", "url": "https://it.wikipedia.org/wiki?curid=237467", "title": "Enrico II il Santo", "text": "Figlio di Enrico II di Baviera, alla sua morte, nel 995, divenne duca di Baviera con il nome di Enrico IV di Baviera. Fu anche duca di Carinzia come Enrico III. \u00c8 stato dichiarato santo. Anche sua moglie, Cunegonda, rientra nel novero dei santi della Chiesa cattolica.\nBiografia.\nL'infanzia di Enrico e l'elevazione a duca di Baviera.\nEnrico nacque il 6 maggio del 973 o 978, figlio di Enrico II, duca di Baviera e di Gisella di Borgogna. Tramite suo padre, era nipote di Enrico I, duca di Baviera, e pronipote del re Enrico I di Germania. Per sua madre, era nipote del re Corrado III di Borgogna e pronipote del re Rodolfo II di Borgogna.\nIl padre nel 974 si ribell\u00f2 al cugino e imperatore del Sacro Romano Impero Ottone II. I due erano in conflitto per le reciproche rivendicazioni sul ducato di Svevia: Enrico rivendic\u00f2 il ducato come suo diritto di nascita mentre Ottone II rivendic\u00f2 il diritto imperiale di nominare un duca di sua scelta. Dopo la fallimentare rivolta, Ottone II imprigion\u00f2 l'anziano Enrico ad Ingelheim. Dopo essere fuggito, Enrico si ribell\u00f2 di nuovo contro Ottone II. Quando questa seconda rivolta fall\u00ec, Ottone II depose Enrico dal titolo di duca di Baviera e lo mand\u00f2 in esilio sotto la custodia del vescovo di Utrecht nell'aprile del 978. Come conseguenza della sua rivolta, l'imperatore divise dal ducato di Baviera il ducato di Carinzia.\nDurante l'esilio di suo padre, il giovane Enrico visse a Hildesheim. Da bambino fu educato, assieme al fratello Bruno, nella fede cristiana da san Volfango, vescovo di Ratisbona, e poi studi\u00f2 nella cattedrale di Hildesheim. Lo stesso imperatore si assicur\u00f2 che Enrico ricevesse un'educazione ecclesiastica per renderlo un ecclesiastico e impedirgli di partecipare al governo imperiale.\nLa morte di Ottone II del 983 permise al padre di essere rilasciato dalla custodia e di tornare dall'esilio. Egli rivendic\u00f2 la reggenza di Ottone III, il bambino di tre anni di Ottone II. Dopo aver tentato di usurpare il trono di Germania nel 985, il padre cedette il governo alla madre del bambino, Teofano. In cambio della sua sottomissione al re, il padre fu restaurato come duca di Baviera. Il giovane Enrico, che in quel momento aveva tredici anni, fu nominato reggente sulla Baviera. Quando il padre mor\u00ec nel 995, il giovane Enrico fu eletto dai nobili bavaresi come nuovo duca per succedere a suo padre.\nNel 999 Enrico spos\u00f2 Cunegonda di Lussemburgo, figlia di Sigfrido, conte di Lussemburgo. Questo matrimonio gli assicur\u00f2 una vasta rete di contatti nei territori occidentali della Germania.\nLa successione contestata.\nNel 23 gennaio 1002 mor\u00ec il cugino di secondo grado Ottone III. Non era prassi all'epoca che vi fossero diritti al trono per gli appartenenti alle linee collaterali della famiglia regia, quindi la successione non fu immediata. La via per la sua successione venne aperta quando Ottone di Worms, nipote di Ottone I, rifiut\u00f2 la corona; Enrico II trov\u00f2 sostegno per la sua successione in Sassonia, desiderosa di vedere un uomo della propria stirpe continuare a sedere sul trono; egli inoltre era sostenuto da Sofia e Adelaide, sorelle del defunto Ottone III. Anche Ottone di Worms fin\u00ec per appoggiarlo.\nLa sua ascesa la trono venne contrastata dal margravio di Mei\u00dfen Eccardo, sostenuto dal suocero e duca di Sassonia Bernardo, dal vescovo di Halberstadt Arnolfo, dal vescovo di Hildesheim Bernward e altri grandi di Germania. La fazione di Eccardo fecero saltare l'assemblea tra i grandi a Werla occupando, durante il banchetto, i posti delle sorelle di Ottone III. Eccardo poi abbandon\u00f2 l'assemblea per andare a Hildesheim, facendosi accogliere come un re. Egli in ogni caso venne ucciso il 23 aprile 1002 a P\u00f6hlde a causa di un complotto ordito dai figli del conte di Northeim Sigfrido mentre si stava recando in Lotaringia ove si sarebbe deciso il successore di Ottone III dopo la sua sepoltura a Pasqua ad Aquisgrana.\nEnrico vincol\u00f2 quindi la sua successione sul diritto ereditario, ma essa era flebile essendo solo un cugino: egli quindi fece dei gesti tali da consolidare la sua precaria posizione. Egli attese il corpo di Ottone III nel monastero di Polling, per poi accompagnarlo ad Aquisgrana mentre questo attraversava il suo ducato. Ci\u00f2 lo fece in qualit\u00e0 di duca, ma inoltre Enrico fece seppellire le viscere del cugino ad Augusta, nel monastero di Santa Afra e fece una ingente donazione in favore dell'anima del cugino; inoltre portava sulle spalle il feretro all'entrata di ogni citt\u00e0 in cui il corpo era portato.\nUn altro gesto per rafforzare le proprie pretese fu quando costrinse l'arcivescovo di Colonia Eriberto a consegnarli le insegne imperiali; questo per\u00f2 tenne nascosta la Sacra Lancia a Colonia e venne tenuto prigioniero fino a quando non giur\u00f2 di cederla a Enrico, tenendo in ogni caso il vescovo di W\u00fcrzburg e fratello dell'arcivescovo Eriberto come ostaggio a garanzia dell'adempimento del giuramento. L'arcivescovo in ogni caso rifiut\u00f2 di rendere omaggio a Enrico fino a che la sua posizione non fosse stata legittimata da un'assemblea dei grandi, a cui Eriberto si sarebbe adeguato alla sua decisione, fosse stata favorevole a Enrico o meno.\nAd Aquisgrana, i grandi di Germania pensarono di elevare sul trono il duca di Svevia Ermanno II, ma Enrico, inimicandosi l'arcivescovo di Colonia Eriberto, si era guadagnato il favore dell'arcivescovo di Magonza Willigis, il cui ruolo nel regno era di incoronare i re di Germania (e Willigis stesso aveva incoronato Ottone III): egli quindi incoron\u00f2 Enrico nel duomo di Magonza il 6 giugno 1002, dopo che Ermanno II aveva tentato di impedire al futuro re Enrico di attraversare il Reno.\nNomin\u00f2 suo cancelliere Alberico, vescovo di Como.\nEnrico re.\nL'elevazione al trono e la cavalcata attraverso il regno.\nUna volta divenuto re, attacc\u00f2 e saccheggi\u00f2 il ducato di Svevia, ducato del rivale Ermanno II. Egli quindi contrattacc\u00f2, assediando Strasburgo assieme al genero Corrado, figlio di Ottone di Worms, difesa dal suo vescovo Werner. Strasburgo venne presa, e gli svevi, senza nessun ordine del duca, saccheggiarono e incendiarono la chiesa della citt\u00e0. Ermanno, per non perdere il ducato in caso di sconfitta, evit\u00f2 di scontrarsi con il re direttamente, attaccando invece i suoi alleati nel suo ducato. Mentre il re era sull'isola di Reichenau per la nativit\u00e0 di San Giovanni Battista, ricevette la sfida ad un duello (interpretabile sia come un duello individuale sia nel senso, come ha fatto notare Giesebrecht, di ingaggiare battaglia con un esercito, sulla base del fatto che Tietmaro usa il termine \"duellum\" anche in VII, 45 (62) per riferirsi inequivocabilmente ad una battaglia campale) da parte di Ermanno; egli per\u00f2 cambi\u00f2 poi idea, preferendo forse non attaccare direttamente il re.\nLa campagna in Svevia si stava prolungando e Enrico decise di farsi approvare (e non eleggere) il titolo di re a Merseburgo dai grandi del regno: egli venne accolto dall'abate di San Giovanni Aimone e dal conte della citt\u00e0 Ezicone; qua il duca Bernardo, prima sostenitore di Ermanno, il 25 luglio e su delega dei presenti, approv\u00f2 che la carica regia fosse presieduta da Enrico; Bernardo quindi diede, durante una cerimonia, la sacra lancia a Enrico, allo scopo di rappresentare che i grandi approvavano la sua elevazione al trono; questi quindi giurarono fedelt\u00e0 e supporto armato a Enrico porgendo le mani unite al sovrano, con l'eccezione di Liutgero.\nIl neo re si diresse nella Lotaringia, verso Corbie, dove si riun\u00ec con la moglie Cunegonda, accolti dall'abate Titmaro e assieme si diresse a Paderborn, dove anche Cunegonda venne elevata a regina il 10 agosto, giorno di San Lorenzo Martire e anniversario della battaglia di Lechfeld. A Duisburg attese i vescovi di Lotaringia di Liegi e Cambrai, a cui di aggiunse l'arcivescovo Eriberto, che arriv\u00f2 in ritardo, essendo questo stato rapito dal neo re poco tempo prima, e qui lo accettarono come re, scortandolo quindi fino ad Aquisgrana dove venne elevato anche dagli altri grandi di Lotaringia l'8 settembre, giorno della nativit\u00e0 di Maria. Questo atto sanc\u00ec definitivamente la nuova posizione di Enrico, confermato poi dalla sottomissione del duca Ermanno il 1 ottobre: egli fu riconfermato nel suo ducato ed espi\u00f2 il suo peccato di aver bruciato la chiesa di Strasburgo donando alla diocesi una sua propriet\u00e0 e restaurando l'abbazia di Santo Stefano, situata nella citt\u00e0. \nEnrico re: modello di \"governance\".\nLa pratica della cavalcata attraverso il regno (in tedesco \"Umritt\") era una novit\u00e0 rispetto ai predecessori ottoniani: essi infatti rimanevano in Franconia, Sassonia e Bassa Lotaringia, andando in Svevia e Baviera solo in occasione delle spedizioni militari, specie per le spedizioni in Italia. Enrico II invece visitava i ducati regolarmente, e sotto il suo regno sono documentati le prime diete provinciali; Enrico II infatti, per quanto fosse riuscito a far valere le sue ragioni ereditarie, fu costretto a farsi validare la sua elevazione al trono, essendo stato solo un duca, dalle varie regioni del suo regno, La scelta del viaggio imperiale perenne si riflett\u00e9 sui diplomi, redatti in loco e non pi\u00f9 nei palazzi in cui abitualmente risiedevano gli imperatori sassoni.\nAnche la pratica di governo cambi\u00f2: se gli Ottoni praticavano una \"governance\" incentrata sulla relazione tra il re e la famiglia, quindi una politica basata sull'insediamento dei punti chiave del regno dei proprio familiare di sangue o acquisito, con Enrico II, che possedeva una mentalit\u00e0 \"ducale\", la pratica di governo cambi\u00f2: egli aveva pochi familiari stretti (che comunque insedi\u00f2 in posizioni privilegiate; diede anche incarichi di prestigio a famiglie bavaresi appartenenti al suo ducato) e bas\u00f2 la propria azione conferendo titoli ducali o immettendo nella cappella regia non pi\u00f9 i membri della vecchia aristocrazia ducale, ma dei membri delle famiglie comitali di secondo piano, minando in questo modo l'autorit\u00e0 ducale ivi presenti; inoltre i duchi persero lo status di uomini pi\u00f9 importanti del regno, avendo il potere delle pi\u00f9 potenti famiglie comitali; egli si present\u00f2 in ogni caso come poco pi\u00f9 di un duca e rafforz\u00f2 il ruolo vescovile nel regno (in ventidue anni di regno, elev\u00f2 alla soglia vescovile almeno quarantadue vescovi); inoltre ebbe maggiormente la propensione a insediare come vescovi i membri della sua cappella regia.\nEnrico re: gli scontri.\nEnrico si dedic\u00f2 fondamentalmente a risolvere i problemi della Germania, poich\u00e9 fin dalla sua elezione gli equilibri di potere tra i vassalli si erano di nuovo spezzati, soprattutto a seguito dell'orientamento prevalentemente italiano nella politica dei suoi predecessori. Negli anni del suo regno dovette cos\u00ec combattere a lungo contro vari signori ribelli, come Baldovino di Fiandra (ribellatosi tra la fine del 1006 e il 1007), Federico conte di Lussemburgo, Enrico V duca di Baviera e suo cognato e il vescovo di Metz Teodorico II (ribellatosi assieme al fratello Enrico sempre nel 1009), sempre cognato del re. Nel 1003 il neo-re dovette affrontare la rivolta di Enrico di Schweinfurt, offeso dal fatto che non aveva ricevuto dal suo sovrano il ducato di Baviera; egli fu appoggiato da Boleslao I di Polonia e Boleslao III \"il Rosso\" di Boemia ed ebbe l'appoggio dello stesso fratello del sovrano, Bruno, vescovo di Augusta; questa rivolta fu tuttavia schiacciata in breve tempo.\nEnrico re: le relazioni con gli slavi.\nPer definire la situazione lungo i confini orientali non esit\u00f2 ad allearsi con le trib\u00f9 slave, ancora pagane come i Liutici nel 1003, contro il duca/re cristiano Boleslao, atto rinfacciato dai contemporanei, e lo stesso Titmaro non ebbe buona opinione di questo popolo, ma la guerra poco gli valse perch\u00e9 nello scontro perse la marca di Lusazia. Boleslao, nominato re da Ottone III, voleva che il suo titolo fosse riconosciuto dal nuovo re Enrico II e che il magraviato di Meissen fosse a lui affidata in cambio del suo appoggio per la successione al trono, essendo questa senza margravio dalla morte di Eccardo durante le lotte per il trono, in modo da poter entrare solo ufficialmente nella rete imperiale, avendo gi\u00e0 contatti anche dinastici con la famiglia dei margravi di Mei\u00dfen e avendo la stima della dinastia dei Billunghi, duchi di Sassonia.\nEnrico II cambi\u00f2 nettamente l'orientamento politico dell'impero verso gli slavi, passando quindi oltre il congresso di Gniezno.\nLe spedizioni contro Boleslao occupano la maggior parte delle pagine della Cronaca di Titmaro, e la definizione dei confini orientali e dello status di Boleslao sono centrali per il vescovo di Merseburgo, essendo lui confinante con esso.\nMolto religioso e convinto assertore delle responsabilit\u00e0 dell'Imperatore nei confronti della fede e della prosperit\u00e0 dei suoi sudditi, esercit\u00f2 sulla Chiesa e sui monasteri tedeschi un forte controllo, inteso in primo luogo a promuovere una riforma morale dei costumi nello spirito dell'ordine cluniacense, e a livello politico per renderli un contrappeso valido e sostanziale rispetto al potere e all'ingerenza dell'aristocrazia laica, cos\u00ec come era gi\u00e0 stato fatto da Ottone I. Nel 1013 prende sotto la propria protezione l'abbazia benedettina di Sansepolcro, nell'Alta Valle del Tevere, di cui, in alcuni privilegi degli anni successivi, si dir\u00e0 fondatore.\nEnrico e l'Italia.\nPrima discesa in Italia e incoronazione.\nA causa del suo prevalente interesse per i problemi della Germania, l'attenzione per la situazione in Italia fu minore dei suoi predecessori e sempre episodica. Questa situazione ha come emblema il motto del re: Enrico, re incontrastato in Germania, dopo la sottomissione di Ermanno, cre\u00f2 una bolla di piombo con inciso \"Renovatio regni Francorum\", sulla falsariga del motto di Ottone III. In Italia era stato eletto come re dai grandi signori italici Arduino d'Ivrea. Enrico si concentr\u00f2 sulla Germania, ma invi\u00f2 in Italia Ottone di Worms assieme ad altri conti; questi furono fermati da Arduino, che aveva bloccato la valle dell'Adige presso Verona catturando le chiuse locali appartenenti al vescovo di Verona Otberto, mentre i tedeschi cercavano di unirsi al marchese di Canossa Tedaldo e all'arcivescovo di Ravenna Federico e le truppe del duca di Carinzia furono sconfitte presso la valle del Brenta.\nEnrico scese in Italia nel 1004, una volta che la situazione in Germania fu pacificata: egli part\u00ec da Merseburgo dopo la quaresima, passando in Turingia e Francia Orientale e arrivando a Ratisbona; qua invest\u00ec il 24 marzo come duca di Baviera il genero Enrico I di Lussemburgo. Egli prosegu\u00ec passando per Augusta e, accolto dal vescovo Sigfrido per due notti, mand\u00f2 indietro la moglie in Sassonia. Enrico prosegu\u00ec fino a Thingau, dove lo raggiunse il fratello e vescovo di Augusta Bruno. \nNell'aprile 1004 arriv\u00f2 a Trento dove celebr\u00f2 la domenica delle Palme. Arduino attendeva a Verona con le truppe a difendere le chiuse, non lontane dal fiume Brenta. Le truppe del duca di Carinzia riuscirono ad espugnarle. Enrico allora festeggi\u00f2 la Pasqua nei pressi del fiume e lo guad\u00f2 due giorni dopo. Arduino fugg\u00ec e Enrico entr\u00f2 pacificamente a Verona, raggiunto dal marchese di Canossa Tedaldo. Enrico prosegu\u00ec fino a Brescia, accolto dall'arcivescovo di Ravenna Federico, per poi raggiungere Bergamo, accolto dall'arcivescovo di Milano Arnoldo. Venne quindi elevato a re d'Italia a Pavia nella basilica di San Michele. \nLa ribellione di Pavia e il ritorno in Germania.\nLa sera stessa dell'incoronazione per\u00f2 i cittadini di Pavia si ribellarono al neo re d'Italia; una folla inferocita si diresse verso il palazzo, da cui si affacci\u00f2 l'arcivescovo di Colonia Eriberto per tentare di placare la folla e chiedere il motivo della loro ira, ma questa gli rispose con lanci di sassi e frecce. Le truppe a guardia del palazzo erano poche e, per allarmare l'esercito tedesco accampato fuori dalle mura, queste diedero fuoco alle case nei pressi del palazzo. L'esercito allora assalt\u00f2 le mura per prestare soccorso al loro sovrano; durante l'assalto, mor\u00ec Giselberto, fratello della regina Cunegonda, vendicato da un certo cavaliere Vulfram, che riusc\u00ec a ferire al collo trapassando l'elmo un longobardo che lo aveva ucciso. Le truppe sveve, francone e lotaringe riuscirono ad entrare in citt\u00e0, facendo strage dei pavesi, che tentarono di difendersi scagliando giavellotti dai tetti delle case, ma questi furono inghiottiti dal fuoco. Mentre le truppe saccheggiavano i morti, il re diede poi ordine di risparmiare i sopravvissuti e si ritir\u00f2 nelle nel monastero di San Pietro in Ciel d'Oro, all'epoca fortificato, in cui ricevette la sottomissione dei ribelli. Il re quindi and\u00f2 a Ponte Lungo nelle vicinanze di Pavia dove ricevette l'esercito longobardo, visit\u00f2 Milano e torn\u00f2 a Ponte Lungo dove tent\u00f2 di placare il popolo che non voleva che il loro neo re tornasse in Germania. Festeggi\u00f2 la Pentecoste a Grumo, venne incontro ai Tusci, che si mossero solo quando videro che Enrico era vincitore, e torn\u00f2 in Germania passando per la Svevia: qua era morto, prima della spedizione in Italia, il duca ex ribelle Ermanno e gli era succeduto il figlio ancora bambino Ermanno III, il quale venne preso in custodia dal sovrano. Da qui, and\u00f2 a Strasburgo per festeggiare il Natale. Enrico abbandon\u00f2 l'Italia quindi a inizio giugno, con ancora Arduino non totalmente sconfitto; egli inoltre non scese a Roma, essendo questa tornata sotto il controllo di Giovanni Crescenzio, il cui padre era stato decapitato da Ottone III, e dei papi da lui nominati, e questi ultimi dovevano concedere l'autorizzazione per ripristinare la diocesi di Merseburgo (futura diocesi di Titmaro) e fondare la diocesi di Bamberga.\nLa \"Romzug\": la seconda discesa in Italia e l'incoronazione imperiale.\nNel 1012 la famiglia dei Tuscolani riusc\u00ec a prendere il potere a Roma e riuscirono a collocare come papa un loro membro, Benedetto VIII e chiesero l'aiuto di Enrico per farlo mantenere come papa: questo era stato infatti scacciato e per chiedere aiuto si mosse lo stesso papa, appena eletto dopo aver sconfitto nella corsa per il soglio di San Pietro un certo Gregorio; il neo papa pass\u00f2 le Alpi e incontr\u00f2 l'imperatore a Natale a P\u00f6hlde, convincendolo a sostenere la sua famiglia (gi\u00e0 favorita sotto Ottone III) e la propria elezione. Essi mantennero il controllo di Roma fino al 1045, tant'\u00e8 che si pu\u00f2 parlare di \"papato dei Tuscolani\". \nEnrico quindi si avvi\u00f2 verso Roma (intraprese dunque la sua \"Romzug\") e il 21 settembre 1013 fu a Balgst\u00e4dt. Egli non ricevette nessun aiuto da parte di Boleslao, anzi, attraverso i suoi ambasciatori-spia tent\u00f2 di carpire le mosse di Enrico in Italia e cerc\u00f2 di corrompere i grandi che accompagnavano il re; inoltre accus\u00f2 presso il papa Enrico di impedirgli di versare il censo al papa. Arduino invece, consapevole di non avere truppe sufficienti per contrastare Enrico, si rinchiuse in una sua fortezza e, nonostante ci\u00f2, chiese la restituzione di una contea e la promessa di restituirgli i figli (presi in ostaggio da Enrico anni prima) e la corona. Nel gennaio 1014 Enrico, in occasione del sinodo di Ravenna, nomin\u00f2 come arcivescovo della citt\u00e0 suo fratellastro Arnolfo; avversario di Arnolfo, cui contest\u00f2 l'elezione, fu Adalberto, il quale raggiunse un accordo con Enrico facendosi nominare vescovo di Arezzo.\nNonostante le richieste di Arduino, non vi furono ostacoli per la discesa a Roma e il 14 febbraio 1014 fu incoronato imperatore assieme alla consorte a Roma per mano di Benedetto VIII, seguito la sera da un banchetto in Laterano. Otto giorni dopo scoppiarono dei tumulti sul ponte Tiberino tra i tedeschi e i romani, i quali finitono solo grazie al calare del sole: questi erano stati scatenati dai fratelli Ugo, Uezil e Ezzelino, figli del marchese Oberto II d'Este e rivale di Enrico II; essi vennero catturati: uno riusc\u00ec a fuggire dalle prigioni, uno venne portato a Fulda e un altro al castello di Givikenstein.\nSegu\u00ec il sinodo di Roma (febbraio 1014) e per la Pasqua and\u00f2 a Pavia, quindi torn\u00f2 in Germania. Rimase in Italia quindi 8 mesi. Arduino quindi rialz\u00f2 la testa conquistando Vercelli ma venne sconfitto.\nTerza discesa in Italia.\nRidiscese ancora nel 1021-22 per condurre una breve campagna militare in Puglia e Campania contro i Bizantini. Rimase sempre poche settimane. Nel 1022, presiedette, insieme al pontefice, dopo un sinodo a Bamberga (1020) il concilio di Pavia, a conclusione del quale vennero emanati sette canoni contro il concubinato dei sacerdoti e per la difesa dell'integrit\u00e0 dei patrimoni ecclesiastici: questo concilio \u00e8 considerato un momento importante nel processo di riforma delle Chiesa dell'XI secolo.\nLa morte.\nLa sua morte, il 13 luglio 1024, fu accompagnata in Italia da sommosse di popolo e dall'incendio del palazzo imperiale di Pavia, mentre in Germania da un'irreale assenza di conflitti intestini tra i principi, segno di una politica interna che alla lunga aveva dato i suoi frutti. Si organizz\u00f2 un'assemblea elettiva (da Enrico nel 1002 ostacolata) in cui gli succedette Corrado II il Salico, iniziatore della dinastia di Franconia (ma legato a lui da rapporti di parentela: Corrado era figlio di Enrico di Spira, figlio a sua volta di Ottone di Worms, figlio di Corrado il Rosso e di Liutgarda, figlia a sua volta di Ottone I e quindi, oltre che bisnonna di Corrado II, cugina di Enrico II).\nLa sua tomba, in cui giace assieme alla moglie Cunegonda, capolavoro marmoreo di Tilman Riemenschneider, \u00e8 custodita nel duomo di Bamberga.\nCulto.\nEnrico II venne canonizzato nel 1146 da papa Eugenio III quale Imperatore devoto, non a caso in un periodo di grande incertezza del potere imperiale e papale, con la citt\u00e0 di Roma elevata a Libero Comune e le predicazioni pauperiste di Arnaldo da Brescia che scuotevano gli animi.\nLa sua memoria liturgica si celebra il 13 luglio."}
{"id": "237468", "revid": "712828", "url": "https://it.wikipedia.org/wiki?curid=237468", "title": "Wizengamot", "text": ""}
{"id": "237477", "revid": "11684", "url": "https://it.wikipedia.org/wiki?curid=237477", "title": "Atto con forza di legge", "text": ""}
{"id": "237480", "revid": "765341", "url": "https://it.wikipedia.org/wiki?curid=237480", "title": "Theodore Freeman", "text": "Nato il 18 febbraio, 1930, a Haverford Pennsylvania, mor\u00ec il 31 ottobre, 1964, presso l'Ellington Air Force Base, di Houston, Texas, schiantandosi con un aereo jet T-38 Talon.\nFreeman termin\u00f2 gli studi d'istruzione secondaria nel 1948. In seguito, per un solo anno, frequent\u00f2 l'Universit\u00e0 del Delaware a Newark, prima di arruolarsi presso l'accademia della marina militare degli Stati Uniti. Si laure\u00f2 nel 1953 ottenendo il titolo di studio di Bachelor of Science. Nel 1960 ottenne il titolo di Master of Science in ingegneria aeronautica, diplomandosi presso l'Universit\u00e0 del Michigan. Freeman fece parte dell'istituto statunitense per l'aeronautica ed astronautica (American Institute of Aeronautics and Astronautics) nonch\u00e9 dell'apposita societ\u00e0 dei piloti per esperimenti di volo (Society of Experimental Test Pilots).\nFreeman super\u00f2 gli appositi corsi e, rimanendo al servizio dell'aeronautica militare, la sua ultima assegnazione fu l'incarico di istruttore di volo per l'apposita scuola per aspiranti piloti dell'aeronautica militare, cio\u00e8 la Edwards Air Force Base nel deserto del Mojave.\nIn primo luogo prest\u00f2 dunque servizio direttamente come pilota per esperimenti, rimanendo stabile presso le apposite basi militari. Raggiunse oltre 3.300 ore di volo, di cui oltre 2.400 su aerei jet. Freeman fece parte del terzo gruppo di astronauti scelti dalla NASA nell'ottobre del 1963.\nIl 31 ottobre del 1964, Theodore Freeman rimase ucciso in un incidente di volo intercorso con il suo aereo Northrop T-38 Talon. Un'anatra si era schiantata contro il vetro dell'abitacolo frantumandolo mentre l'aereo si trovava in fase di atterraggio. I pezzi di plexiglas entrarono nei congegni di propulsione causando l'immediato spegnimento degli stessi. Freeman fu ancora in grado di azionare la leva per catapultarsi fuori dall'abitacolo con l'apposito sedile, ma volava gi\u00e0 ad una quota talmente bassa, da non essere sufficiente perch\u00e9 il paracadute potesse funzionare in maniera corretta. L'impatto fu violentissimo e Freeman non ebbe speranze.\nFreeman lasci\u00f2 la moglie Faith Clark ed una figlia, Faith Huntington. Freeman fu il primo astronauta statunitense a morire durante il servizio."}
{"id": "237481", "revid": "24258", "url": "https://it.wikipedia.org/wiki?curid=237481", "title": "Frederik Rolfe", "text": ""}
{"id": "237483", "revid": "439868", "url": "https://it.wikipedia.org/wiki?curid=237483", "title": "Teatro Medica Palace", "text": "ll Cinema Teatro Medica Palace \u00e8 un cinema di Bologna. \nSi trova nella centrale via Montegrappa, a pochi passi da piazza Maggiore. \u00c8 un cinema e teatro di Bologna che nel XXI secolo si \u00e8 specializzato nella programmazione cinematografica, rimanendo attivo come una delle ultime monosale del centro storico. \nLa sua capienza di 870 posti e la dimensione del suo schermo (17 metri) contribuiscono a rendere il Cinema Medica Palace la sala cinematografica pi\u00f9 grande della Regione Emilia Romagna. \nDopo alcuni anni di chiusura il cinema \u00e8 stato riaperto nel marzo 2016 grazie alla nuova gestione della Black Mamba s.r.l. guidata da Enrico Baraldi. "}
{"id": "237490", "revid": "6923", "url": "https://it.wikipedia.org/wiki?curid=237490", "title": "Capitalismo di Stato", "text": "Il capitalismo di Stato \u00e8 un sistema economico in cui lo stato intraprende attivit\u00e0 economiche e commerciali (cio\u00e8 a scopo di lucro) e dove i mezzi di produzione sono organizzati e gestiti come imprese di propriet\u00e0 statale (compresi i processi di accumulazione del capitale, gestione centralizzata e lavoro salariato), o laddove vi sia altrimenti una predominanza di agenzie governative corporatizzate (agenzie organizzate secondo pratiche di gestione aziendale) o di societ\u00e0 pubbliche come societ\u00e0 quotate in borsa in cui lo Stato detiene quote di controllo.\nLa letteratura marxista definisce il capitalismo di stato come un sistema sociale che combina il capitalismo con la propriet\u00e0 o il controllo da parte di uno stato. In base a questa definizione, un paese capitalista di stato \u00e8 quello in cui il governo controlla l'economia e agisce essenzialmente come un'unica enorme societ\u00e0, estraendo il plusvalore dalla forza lavoro per investirlo in ulteriore produzione.\nQuesta designazione si applica, secondo l'opinione di alcuni marxisti, a prescindere dagli obiettivi politici dello stato (anche se lo stato \u00e8 nominalmente socialista).\nMolti studiosi sostengono che l'economia dell'Unione Sovietica e dei paesi del blocco orientale modellati su di essa, inclusa la Cina maoista, fossero sistemi capitalisti di stato. Sostengono inoltre che l'attuale economia della Cina costituisce una forma di capitalismo di stato.\nStoria.\nStoricamente ogni Paese ha visto operare una qualche forma di capitalismo di Stato all'epoca della accumulazione originaria del proprio capitale. Lo Stato infatti operava quale leva dell'accumulazione mediante il fiscalismo e accollandosi le grandi opere infrastrutturali cos\u00ec come i grandi trasporti (vedi la nazionalizzazione delle ferrovie nell'Italia post-unitaria) laddove il settore privato non sarebbe stato in grado di operare per carenza di capitale. Successivamente all'affermarsi dell'imperialismo e soprattutto come risposta alla crisi del 1929 le grandi potenze capitalistiche occidentali hanno riorganizzato la propria economia statale sotto forma di capitalismo monopolistico di Stato.\nPoliticamente l'etichetta capitalismo di Stato, applicata soprattutto all'Unione Sovietica, ma anche ai Paesi consimili (democrazie popolari quali Cina e Cuba, tra le altre), da parte bordighista era ed \u00e8 un modo per criticare la mancata gestione dell'economia da parte delle masse lavoratrici e mettere in dubbio alla fine che si tratti realmente di un'economia socialista. Da parte anarchica la critica \u00e8 diretta in relazione alla reintroduzione del denaro nel suo utilizzo come mezzo di scambio e di accumulazione di valore (\"capitale\") operata da Lenin con la NEP, ritenendo inconciliabile con il comunismo la sua esistenza che Marx implicitamente non avrebbe contemplato. Difatti sebbene la dottrina marxista indicasse una societ\u00e0 \"con accumulazione di capitale\" come presupposto fondamentale per la creazione del socialismo, egli non necessariamente si riferiva al capitale finanziario ma al capitale fisico ossia i mezzi di produzione, per questo motivo egli immagin\u00f2 erroneamente come candidati al comunismo i paesi pi\u00f9 ricchi anzich\u00e9 quelli poveri. Sebbene Lenin avesse inizialmente inteso la NEP come una fase di reflusso solo provvisoria e contingente indotta dall'emergenza delle rivolte contadine, il sistema inizialmente praticato non fu pi\u00f9 ripristinato; per questo, nonostante Karl Marx non abbia mai indicato precisamente in cosa dovesse consistere in pratica il sistema comunista, i comunisti libertari ritengono che l'abbandono del comunismo di guerra basato sul metodo distributivo del razionamento (ossia secondo loro del comunismo tout court, da evolvere in seguito ma non abbandonare totalmente come, secondo questa interpretazione, invece fece Lenin) abbia rappresentato l'abbandono del sistema comunista stesso, non considerando essi pi\u00f9 tale quello che ne segu\u00ec ma solo un capitalismo di stato ritenendo essi assolutamente imprescindibile dal sistema comunista l'abolizione del concetto stesso di \"unit\u00e0 di conto\" rappresentato dal denaro. Questa critica si svilupp\u00f2 perch\u00e9 il governo bolscevico aveva fin da subito mostrato, a opinione dei libertari, caratteristiche degenerate da demagogia e populismo, ad iniziare dal Decreto sulla terra l'8 novembre 1917, il quale invece di collettivizzarla sotto la forma che poi verr\u00e0 presa da Stalin nei sovchoz venne invece distribuita in propriet\u00e0 privata ai piccoli contadini (kombedy), dotandoli successivamente (11 giugno 1918) di libert\u00e0 di associazione (soviet propri, quindi a difesa dei propri interessi particolari), tradendo l'impostazione marxista originaria e rendendo necessaria la pratica di misure liberticide finalizzate a reprimere la difesa di tali interessi particolari lasciati aperti. Difatti appena le entrate tributarie furono sostituite in agricoltura da requisizioni eseguite dalle famigerate squadre annonarie si fecero vedere gli effetti della mancata collettivizzazione delle terre ossia della loro regalia ai \"kombedy\" criticata dai libertari: subito avviene la prima rivolta contro le requisizioni, a Balakovo dove i \"kombedy\" linciano gli esattori bolscevichi; questo tipo di rivolte nel corso dei successivi due anni si susseguiranno una dietro l'altra (in un paese rurale nel quale l'agricoltura era il fondamento) e relativa necessit\u00e0 di reprimerle, coinvolgendo complessivamente alla fine praticamente l'intero territorio russo seppur con cadenze temporali diverse. Per rimediare a ci\u00f2 Lenin dall'8 al 16 marzo 1921 indisse il X Congresso del Partito Comunista Russo (bolscevico) reintroducendo con la NEP l'uso del denaro (ma l'obiettivo dichiarato del governo sovietico rimaneva ufficialmente ancora quello di costruire una societ\u00e0 comunista in cui non ci sarebbero stati soldi); le requisizioni sono quindi sostituite da imposte computate e versate in certificati cartacei (scemano cos\u00ec le rivolte contadine inerenti). Viene abolito il lavoro coatto e militarizzato (il quale aveva assunto la forma di vera e propria schiavit\u00f9 e servit\u00f9 della gleba causa di rivolte al pari delle requisizioni) e sostituito da quello salariato ma rimane la proibizione dell'utilizzo di manodopera dipendente da parte dei privati; nelle fabbriche e negli impianti viene introdotta la contabilit\u00e0 dei costi (e con essa il concetto di \"scopo di lucro\"), ed il loro sistema dirigenziale basato sui caporioni (perlopi\u00f9 inetti e corrotti) viene sostituito da consigli di amministrazione di nomina ministeriale. Le leggi sancivano la coesistenza di settori privati e pubblici, che erano incorporati nella NEP, che d'altra parte era una \"economia mista\" orientata dallo stato. La NEP rappresentava un allontanamento dalla piena nazionalizzazione di alcune parti delle industrie. Alcuni tipi di investimenti esteri erano previsti dall'Unione Sovietica nell'ambito della NEP, al fine di finanziare progetti industriali e di sviluppo con requisiti di valuta estera o tecnologici con l'attrazione di capitali stranieri mediante concessioni. Ossia ci\u00f2 che si chiama \"capitalismo di stato\". Riguardo al sistema cinese, Pantsov e Levine vedono molte similitudini nelle riforme cinesi avvenuto dopo la morte di Mao Zedong del leader Deng Xiaoping negli anni '80. Nel 1985 Deng ha apertamente riconosciuto che \"forse\" il modello pi\u00f9 corretto di socialismo era la NEP dell'URSS, riconoscendo cos\u00ec implicitamente che (almeno in quel momento) praticamente il mondo intero poteva definirsi tale essendo quello, il capitalismo di stato, nei fatti il sistema praticato da quasi tutti i paesi o comunque da tutti quelli pi\u00f9 sviluppati.\nUfficialmente Lenin fu costretto dalle contingenze dettate dalle continue rivolte dei contadini che ritenendosi erroneamente legittimi proprietari del prodotto si opponevano alla sua cessione, e soprattutto dall'ammutinamento della base navale di Kron\u0161tadt, i cui soldati erano stati tra i pi\u00f9 attivi sostenitori della rivoluzione d'ottobre. Il bombardamento della base di Kron\u0161tadt da parte dell'Armata Rossa di Lev Trotsky \u00e8 visto da alcuni storici come l'evento che pone fine al periodo rivoluzionario in Russia o quantomeno alla sua fase candida. Gli autori libertari interpretano la rivolta come una 4\u00b0 rivoluzione vera e propria (dopo quella del 1905, di febbraio, e d'ottobre), fallita, che, intenzionata a rovesciare il governo di Lenin avrebbe dovuto instaurare il comunismo \"definitivo\" ossia evolvendo il comunismo \"di guerra\" colmando la lacuna esistente ossia collettivizzando la terra, ma non ritornando al capitalismo (seppur \"di stato\") come invece fece Lenin con la NEP. Di conseguenza secondo tale visione che identifica nel comunismo \"di guerra\" il comunismo marxista autentico (o quantomeno \"sulla strada giusta\" per divenirlo), tutte le conseguenze negative riscontrate nella sua applicazione sono da imputare originariamente proprio e solamente alla lacuna rappresentata dalla mancata collettivizzazione delle terre e non alla statalizzazione del sistema economico in s\u00e9; anzi la reintroduzione del denaro come soluzione viene vista come l'abbandono del comunismo stesso per il ritorno al capitalismo. Di conseguenza per gli anarco-comunisti la NEP non fu una soluzione ma solo un regresso ingiustificabile. Sebbene successivamente (1928) Giuseppe Stalin collettivizz\u00f2 la terra, lo fece rimanendo per il resto nel medesimo sistema finanziario della NEP, da cui la permanenza delle medesime distorsioni (chiaramente indicate dal grafico presente in questa pagina) causate dall'esistenza di un'unit\u00e0 di conto, dai libertari imputate quindi anche al sistema stalinista e post-stalinista tanto quanto alla NEP. La distorsione nel sistema commerciale provocata dall'assenza delle pi\u00f9 elementari regole di mercato in assenza di un metodo distributivo alternativo al mercato stesso portava dei risvolti che risultavano evidenti nella formazione di lunghe code davanti ai negozi. Per quanto riguarda i beni non di prima necessit\u00e0 invece ci si regolava col sistema delle liste d'attesa. Ad esempio per l'acquisto di un'automobile nell'Unione Sovietica degli anni ottanta arrivava il proprio turno per l'acquisto in media dopo tre o quattro anni dalla sua ordinazione. Questa situazione provocava inevitabilmente un esteso mercato nero delle merci, soprattutto di quelle straniere, gestito dalla \"Organizatsya\", la mafia russa. Questo sistema consentiva ai ricchi di accedere a prodotti altrimenti irreperibili, tanto meno senza fare la fila. Era quindi tollerato in ambienti politici in quanto politici comunisti erano gli unici ricchi. Inoltre in un sistema del genere il capitalismo e i suoi meccanismi di sfruttamento del proletariato non sono soppressi perch\u00e9 il fatto che la propriet\u00e0 privata dei mezzi di produzione sia abolita e quindi la borghesia non ne abbia pi\u00f9 il controllo determina solo la sostituzione della moltitudine dei capitalisti con un unico grande capitalista costituito dallo Stato, il quale diventa quindi il nuovo soggetto che attua lo sfruttamento del proletariato tramite l'appropriazione del plusvalore che continua ad esistere come conseguenza dell'esistenza di un'unit\u00e0 di computo finanziario. Nelle aziende statali la direzione del lavoro era affidata a burocrati di nomina politica, sovente incompetenti e suscettibili di corruzione e disinteressati al buon funzionamento dell'azienda e alle condizioni dei lavoratori. Questa situazione comportava problemi rilevanti negli stati la cui economia era interamente basata su aziende statali. Il primo \u00e8 la necessit\u00e0 di mantenere un ambiente illiberale in ambito lavorativo e pi\u00f9 esteso in generale in tutta l'organizzazione statale per tacitare le probabili critiche dei lavoratori ai loro dirigenti e quindi a tutto il sistema. Il secondo riguarda la bilancia commerciale nelle esportazioni coi Paesi capitalisti, deficitaria a causa della vendita sottocosto di prodotti a Paesi capitalisti in cambio di percentuali illegalmente elargite ai dirigenti aziendali dei Paesi statalisti. Questo si sostiene sia il motivo per cui la finanza internazionale ha tollerato (se non sostenuto) la nascita e l'esistenza di Stati totalmente dirigisti fino a quando essi caddero da s\u00e9."}
{"id": "237493", "revid": "1305772", "url": "https://it.wikipedia.org/wiki?curid=237493", "title": "Mask", "text": "Il termine mask (che in inglese significa \"maschera\") identifica:"}
{"id": "237494", "revid": "1543377", "url": "https://it.wikipedia.org/wiki?curid=237494", "title": "Luigi Lucchini", "text": "Biografia.\nFiglio di Giuseppe, un artigiano che lavorava il ferro a Casto (BS), e di Rosina Freddi, famiglia di contadini della Val Sabbia e conduttrice di un'osteria, si diploma maestro elementare.\nEntra nell'attivit\u00e0 paterna e la trasforma iniziando a produrre tondini per il cemento armato; cos\u00ec quella che era una bottega di un fabbro diventa la prima acciaieria di Casto. Nell'immediato dopoguerra fonda il gruppo Lucchini, uno dei pi\u00f9 importanti gruppi industriali italiani attivo nella siderurgia. Con una filosofia di fondo: \"Ho sempre reinvestito gli utili in azienda\". E comincia a comprare aziende in crisi: nel 1969 la ferriera di Carlo Antonini, il vero pioniere del tondino, nel 1974 la W\u00fchrer, l'azienda di birra che sette anni pi\u00f9 tardi lo proietter\u00e0, attraverso uno scambio di azioni, nel mondo della finanza internazionale entrando con una quota dell'1% nella multinazionale Bsn Gervais Danone. Acquisir\u00e0 anche l'1% del Banco Ambrosiano di Roberto Calvi. Vicino a Mediobanca e ad Enrico Cuccia, cercher\u00e0 di utilizzare la finanza con accortezza, sempre come strumento a vantaggio della fabbrica; dir\u00e0: \"Per arricchire il convento, non i frati\". Finanzier\u00e0, insieme ad Adamo Pasotti e Evaristo Gnutti, la nascita del quotidiano Bresciaoggi in concorrenza con il gi\u00e0 esistente Giornale di Brescia.\nNel corso degli anni settanta e ottanta il gruppo Lucchini decide di concentrarsi sulle produzioni a maggior valore aggiunto, come quello degli acciai speciali e di alta qualit\u00e0. Il 15 novembre 1974 una banda composta da nomadi rapisce per strada il figlio Beppe, all'epoca ventiduenne. Beppe viene liberato dopo sei giorni e dopo aver pagato il riscatto di un miliardo e duecento milioni di lire.\nDal 1984 al 1988 fu presidente di Confindustria, subentrando a Vittorio Merloni e lasciando poi il posto a Sergio Pininfarina. Negli anni ottanta entr\u00f2 anche nei \"salotti buoni\" della finanza italiana: infatti nel 1984 Lucchini entr\u00f2 nella Gemina, con una quota dell'1,67%, facendo parte del sindacato di controllo, e nel 1987 entr\u00f2 anche nel capitale di Mediobanca.\nNegli anni novanta e anni duemila il gruppo Lucchini ha avuto la quota di maggioranza dell'importante stabilimento siderurgico di Piombino, che tuttora porta il suo nome e produce prodotti laminati lunghi di qualit\u00e0 (barre, vergelle, rotaie). Il 20 aprile 2005 Lucchini vara un aumento di capitale di Lucchini S.p.a. sottoscritto dal gruppo russo Severstal' che acquisisce cos\u00ec il 62% di quota azionaria, tenendo per s\u00e9 e la sua famiglia il 29%.\nIl 2 aprile 2007 riacquista una parte del Gruppo Lucchini, ossia il 100% di Lucchini Sidermeccanica S.p.a. (oggi Lucchini RS) per 215 milioni. Contemporaneamente la partecipazione in Lucchini S.p.a. scende al 20%. Nel 2009 \u00e8 stato pubblicato un libro, ricco di fotografie d'epoca, che ricostruisce sotto forma di intervista la vicenda umana e professionale di Lucchini . Il 4 marzo 2010 Luigi Lucchini e la sua famiglia cedono a Severstal' l'ultima quota del 20% di Lucchini S.p.a., rimanendo dunque impegnati nella sola Lucchini RS, di cui il Cav. Lucchini \u00e8 Presidente Onorario.\n\u00c8 scomparso il 26 agosto 2013, all'et\u00e0 di 94 anni.\nControversie.\nNei rapporti con il sindacato Lucchini \u00e8 stato sempre considerato un \"falco\". Disse: \"Lo sciopero non \u00e8 un'arma che non ferisce, \u00e8 un'arma che uccide. Ma uccide anche chi la impugna\".\nLa Segreteria Nazionale della CGIL in una nota ha pubblicato che \u00abLuigi Lucchini nelle relazioni sindacali \u00e8 stato un interlocutore anche aspro ma attento e rispettoso del ruolo del sindacato\u00bb.\nMarino Gamba, ex esponente della FIM CISL, peraltro, ammette che \u00aba cavallo fra i Settanta e gli Ottanta, anche noi metalmeccanici non avevamo capito l'entit\u00e0 della crisi che stava avanzando e non cogliemmo le esigenze di flessibilit\u00e0\u00bb. Ma ci\u00f2 non toglie che, a suo avviso, \u00abLucchini fu cinico e spregiudicato fino al punto di far crollare la produzione nei suoi stabilimenti pur di piegare il sindacato e di ripetere spesso che i suoi guadagni migliori li aveva fatti investendo in scioperi\u00bb.\nDue ex dirigenti della FIOM bresciana (Osvaldo Squassina e Umberto Duina) che ebbero rapporti diretti con il Lucchini per rivendicazioni sindacali si sono dissociati da tale giudizio, inviando una lettera aperta a Susanna Camusso, ricordando che \u00abLucchini persegu\u00ec sempre l'obiettivo di eliminare il sindacato dalle aziende del gruppo\u00bb e che \u00abla Magistratura esegu\u00ec diverse sentenze di condanna per attivit\u00e0 anti sindacale\u00bb; ricordano gli scontri per la difesa dei diritti e del ruolo sindacale nelle aziende del gruppo; sostengono inoltre che \u00able stesse norme per la sicurezza venivano sistematicamente disattese e la stessa Magistratura \u00e8 intervenuta disponendo il fermo degli impianti\u00bb. La Segreteria Nazionale CGIL non ha dato alcun seguito ufficiale a tale lettera."}
{"id": "237496", "revid": "26630", "url": "https://it.wikipedia.org/wiki?curid=237496", "title": "Giustificazione", "text": ""}
{"id": "237497", "revid": "547992", "url": "https://it.wikipedia.org/wiki?curid=237497", "title": "Ornella Muti", "text": "Tra le pi\u00f9 note attrici italiane, ha vinto numerosi premi: una Targa d'oro ai David di Donatello (1976), due Grolle d'oro, migliore attrice (1979), alla carriera (1998), tre Globi d'oro, migliore attrice (1982, 1988), alla carriera (2007), tre Ciak d'oro, migliore attrice protagonista (1988, 1989), Ciak d'oro speciale (2018), un Premio Pasinetti per l'attrice al Festival del Cinema di Venezia (1988) e due Nastri d'argento come migliore attrice protagonista (1988, 1989), su cinque candidature, di cui due come migliore attrice non protagonista. Ha ricevuto inoltre tre candidature come migliore attrice protagonista ai David di Donatello (1982, 1988, 1989) e una come migliore attrice agli European Film Awards (1988).\nNella sua carriera ha interpretato vari generi, lavorando al fianco di registi come Damiano Damiani, Mario Monicelli, Dino Risi, Marco Ferreri, Carlo Verdone, Ettore Scola, John Landis, Francesca Archibugi, Woody Allen, Paolo Virz\u00ec, Umberto Lenzi e Francesco Nuti.\nBiografia.\nDi padre napoletano, giornalista, e di madre estone, Ilse Renate Krause, scultrice a sua volta estone da parte di padre e russa (di San Pietroburgo) da parte di madre. Ha una sorella maggiore, Claudia Rivelli, anch'essa attrice, che per diverse stagioni, negli anni settanta, ha interpretato fotoromanzi.\nGli esordi.\nIl suo esordio nel cinema avvenne all'et\u00e0 di 14 anni, nel 1969, quando fu scelta da Damiano Damiani come protagonista del suo film \"La moglie pi\u00f9 bella\", ispirato alla vicenda di Franca Viola, di Alcamo in Sicilia, la quale nel 1965, appena diciassettenne, fu la prima donna italiana a rifiutare il matrimonio riparatore. Dal momento che gi\u00e0 esisteva un'attrice con il suo stesso cognome, Luisa Rivelli, Damiani le impose di usare quello che sarebbe diventato il suo nome d'arte per tutta la carriera: esso deriva dalle opere letterarie di Gabriele D'Annunzio, in quanto Ornella \u00e8 un personaggio de \"La figlia di Iorio\", mentre il cognome deriva da Elena Muti, protagonista de \"Il Piacere\".\nL'esordio le procur\u00f2 parti in numerosi film sia in Italia sia all'estero (ad esempio \"Il sole nella pelle\" del 1971 e \"Un posto ideale per uccidere\" di Umberto Lenzi, mentre in Spagna gir\u00f2 \"Un solo grande amore\", \"Esperienze prematrimoniali\", \"La segretaria\", \"L'amante adolescente\") e in fotoromanzi, nei quali \u00e8 accreditata come Francesca Rivelli, insieme con la sorella.\nIl successo negli anni '70 e '80.\nL'incontro professionalmente pi\u00f9 importante avvenne nel 1974, anno in cui gir\u00f2 \"Romanzo popolare\" di Mario Monicelli, nel ruolo della bella e giovane Vincenzina (durante le riprese era incinta), con Ugo Tognazzi nei panni dell'operaio milanese Basletti. Il film ebbe un notevole successo e le diede notoriet\u00e0. \nNegli anni '70 prese parte ai film: \"Come una rosa al naso\" di Franco Rossi, a fianco di Vittorio Gassman; \"La stanza del vescovo\" e \"Primo amore\", entrambi di Dino Risi, nuovamente al fianco di Ugo Tognazzi; \"I nuovi mostri\" di Monicelli-Risi-Scola, candidato al Premio Oscar come Miglior film straniero nel 1979; \"L'ultima donna\" di Marco Ferreri, nel 1976, con G\u00e9rard Depardieu.\nCon Ferreri gir\u00f2 nel 1981 \"Storie di ordinaria follia\", tratto da una sceneggiatura scritta dallo stesso regista e da Sergio Amidei a partire dall'omonimo romanzo di Charles Bukowski. Il film, ambientato a Los Angeles e girato negli stessi luoghi nel 1980, usc\u00ec nelle sale l'anno successivo e fu invitato al Festival di Venezia. Il personaggio della Muti \u00e8 Cass, una giovane prostituta autolesionista e bellissima, vittima di una bellezza che la soverchia e non le consente di essere amata per quello che sente di essere. Partecip\u00f2 al kolossal statunitense \"Flash Gordon\" nella versione di Mike Hodges, nella parte della perfida Principessa Aura, e al thriller \"Per amore e per denaro\" di James Toback. Gir\u00f2 diversi film di produzione statunitense, rifiutando il ruolo di protagonista (poi affidato a Carole Bouquet) in \"Agente 007 - Solo per i tuoi occhi\" perch\u00e9 il suo costumista, Wayne Finkelman, non era stato ingaggiato dalla produzione. Nello stesso periodo, con Adriano Celentano gir\u00f2 \"Il bisbetico domato\" e \"Innamorato pazzo\" di Castellano e Pipolo; con Renato Pozzetto, \"Nessuno \u00e8 perfetto\" e \"Un povero ricco,\" e con Ben Gazzara \"La ragazza di Trieste\", nel ruolo della psicotica Nicole, tutti per la regia di Pasquale Festa Campanile. Nel 1983 \u00e8 al fianco di Paolo Villaggio nel film \"Bonnie e Clyde all'italiana\", diretto da Steno. Al 1984 appartengono \"Il futuro \u00e8 donna\", di nuovo per la regia di Ferreri, invitato al Festival di Venezia, e soprattutto \"Un amore di Swann\" di Volker Schl\u00f6ndorff, in cui, insieme con Jeremy Irons, Fanny Ardant e Alain Delon, interpret\u00f2 l'enigmatica Odette, l'amore impossibile di Proust. Famose le sue copertine in tutto il mondo, come quella per \"Time\". Intraprese anche la carriera televisiva: nel 1984 partecip\u00f2 a \"Risatissima\", insieme con Johnny Dorelli. Al cinema pi\u00f9 impegnato appartengono \"Cronaca di una morte annunciata\" di Francesco Rosi, \"Codice privato\" di Citto Maselli (per il quale ottenne la nomination come migliore attrice agli Oscar Europei), \"'o Re\" di Luigi Magni e \"Il viaggio di Capitan Fracassa\" di Ettore Scola, tutti realizzati nella seconda met\u00e0 degli anni ottanta.\nAnni '90.\nNel 1992 prese parte a \"Non chiamarmi Omar\", una commedia diretta da Sergio Staino e basata sul racconto \"Nudi e crudi\" di un altro vignettista, Francesco Tullio Altan, senza grande successo. Sono produzioni statunitensi \"Oscar - Un fidanzato per due figlie\" con Sylvester Stallone e \"Sette criminali e un bassotto\", entrambi del 1991. Molto conosciuta in Francia, apparve spesso alla televisione transalpina sia come attrice di fiction sia come modella per pubblicit\u00e0. Nel 1994 fu eletta \"Donna pi\u00f9 bella del mondo\" dalla rivista statunitense \"Class\". L'anno dopo usc\u00ec in Italia, Spagna e Sud America \"L'amante bilingue\", diretto dal prestigioso regista Vicente Aranda. Dopo un periodo di lontananza dal grande schermo torn\u00f2 nel 1999 con \"Panni sporchi\", di Mario Monicelli. \nAnni 2000 e 2010.\nLavor\u00f2 poi solo con registe: Francesca Archibugi, Asia Argento e Eleonora Giorgi, che la scelse per il suo esordio registico \"Uomini &amp; donne, amori &amp; bugie\". Nel 2006 recit\u00f2 nella fiction prodotta dalla RAI \"Domani \u00e8 un altro giorno\" e nel 2007 torn\u00f2 a lavorare con Citto Maselli in \"Civico zero\".\nNel 2012 Ornella Muti prese parte al film di Woody Allen, girato in Italia, \"To Rome with Love\", dove ebbe l'onore di lavorare assieme a grandi attori, tra cui Roberto Benigni, Alec Baldwin, Pen\u00e9lope Cruz e lo stesso Allen. L'anno successivo, insieme alla figlia Naike Rivelli, fu protagonista del videoclip e del brano prodotto da Alexandra Damiani \"Queen Of The Dancefloor\". Del 2017 fu la partecipazione alla serie televisiva italiana \"Sirene\", prodotta dalla Rai, che le fece ottenere una nuova notoriet\u00e0 tra la popolazione pi\u00f9 giovane. Nel 2018 \u00e8 stata co-protagonista della webserie \"Amami!\".\nAnni 2020.\nNel 2022 conduce, al fianco di Amadeus, la prima serata della settantaduesima edizione del Festival di Sanremo.\nProcedimenti giudiziari.\nIl 6 luglio 2017 \u00e8 stata condannata a sei mesi di reclusione e 500 euro di multa per tentata truffa e falso dalla Corte di Appello di Trieste. La Muti nel 2010 avrebbe dovuto recitare come protagonista al Teatro Verdi di Pordenone in \"L'ebreo\" di Gianni Clementi, con un cachet di 24.000 euro, ma si dichiar\u00f2 ammalata e present\u00f2 un certificato medico per laringo-tracheite acuta con febbre, tosse e raucedine, con la prescrizione di non usare la voce per cinque giorni. In realt\u00e0, il 10 dicembre 2010 partecip\u00f2 a un gala di beneficenza a San Pietroburgo, invitata da Vladimir Putin in persona, diversi mesi prima. La sospensione della pena \u00e8 stata subordinata al pagamento di 30.000 euro di risarcimento al teatro friulano. La condanna \u00e8 stata confermata in via definitiva dalla Corte di Cassazione il 13 giugno 2019.\nVita privata.\n\u00c8 stata sposata due volte: con l'attore Alessio Orano dal 1975 al 1981 e con Federico Fachinetti dal 1988 al 1996. \nHa tre figli: la maggiore Naike Rivelli, nata nel 1974 e di cui il padre \u00e8 rimasto sconosciuto (che infatti porta il cognome materno), attrice e cantante, e Carolina e Andrea Fachinetti, avuti dal secondo marito Federico, anche loro attori. Ha tre nipoti, Akash (figlio di Naike), Alessandro e Giulia (nati da Carolina).\nHa destato scalpore la notizia di un presunto \"flirt\" dell'attrice con Adriano Celentano (sposato con Claudia Mori dal 1964), con la scintilla che sarebbe scoppiata sul set del film \"Innamorato pazzo\", nel 1981; la Muti ha confermato di aver realmente avuto la relazione con Celentano solo nel 2014.\nOrnella Muti \u00e8 di religione buddhista."}
{"id": "237498", "revid": "1545772", "url": "https://it.wikipedia.org/wiki?curid=237498", "title": "Microbar", "text": ""}
{"id": "237499", "revid": "78273", "url": "https://it.wikipedia.org/wiki?curid=237499", "title": "Villa di Poggio a Caiano", "text": ""}
{"id": "237503", "revid": "1444886", "url": "https://it.wikipedia.org/wiki?curid=237503", "title": "Ville medicee", "text": "Le ville medicee sono dei complessi architettonici rurali venuti in possesso in vari modi alla famiglia dei Medici fra il XV ed il XVII secolo nei dintorni di Firenze ed in Toscana.\nOltre che luoghi di riposo e svago esse rappresentavano la \"reggia\" estiva sui territori amministrati dai Medici e il centro delle attivit\u00e0 economiche agricole dell'area in cui si trovavano.\nIl 23 giugno 2013 la XXXVII Sessione del Comitato per il Patrimonio dell'Umanit\u00e0 a Phnom Penh ha iscritto l'insieme di 14 ville alla lista dei siti UNESCO come 49\u00ba dei beni italiani, che ad oggi sono 56.\nStoria.\nLe prime ville medicee sono quelle del Trebbio e di Cafaggiolo, di severo aspetto fortificato trecentesco e legate esclusivamente al controllo dei fondi agricoli nella zona del Mugello, della quale erano originari i Medici.\nNel Quattrocento Cosimo il Vecchio fece edificare a Michelozzo le ville di Careggi e Fiesole, edifici ancora severi nelle forme, ma dove iniziano ad essere presenti degli elementi di svago: cortili, logge, giardini. Lorenzo de' Medici era solito risiedere per lunghi periodi a Careggi, qui soleva far riunire l'Accademia neoplatonica e il Cenacolo di Marsilio Ficino, e sempre qui lo colse la morte nel 1492. Gradualmente i Medici \"accerchiarono\" Firenze con le loro ville, mentre nel periodo granducale, di pari passo con lo svilupparsi dei loro interessi in tutta la Toscana, si assiste a una costellazione di queste strutture architettoniche anche in zone lontane dalla capitale del Granducato.\nIl sistema delle ville medicee costituisce un vero e proprio microcosmo attorno al quale si svolgevano i rituali della corte medicea. Spesso sorte al posto di antichi castelli, tali ville esprimono al massimo l'alto livello di architettura rinascimentale e barocca raggiunto in Toscana, permettendo confronti sull'evoluzione degli stili. Tutto questo differenzia notevolmente le ville medicee dalle pi\u00f9 \"semplici\" case rurali toscane.\nLe ville potevano essere ereditate, acquistate, sequestrate o fatte costruire appositamente dai Medici. Alla fine del Cinquecento il sistema territoriale delle ville, dalle forti valenze economiche e strategiche, consisteva in almeno 17 tenute principali, secondo un profilo storico-artistico. A queste vanno aggiunte altre secondarie, d'interesse per lo pi\u00f9 agricolo oppure tenute dai Medici per pochissimo tempo, per un totale di circa trenta ville vere e proprie. Molto pi\u00f9 numerose furono poi le fattorie medicee e gli innumerevoli casini di caccia sparsi in tutta la Toscana.\nLa stagione delle ville medicee si concluse con Ferdinando I che acquist\u00f2 Montevettolini e Artimino, mentre ampliava anche l'Ambrogiana, la Petraia e Castello. Le ville medicee sono rappresentate in una famosa serie di lunette dipinte nel 1599 circa da Giusto Utens nella villa della Petraia e che sono un insostituibile documento di come apparivano queste residenze nei secoli passati, particolarmente prezioso per quelle modificate in seguito oppure nel tempo perdute, come la Villa di Pratolino.\nOgni membro della famiglia Medici possedeva una sua tenuta come luogo di piacere e di rappresentanza, mentre il Granduca si spostava da una villa all'altra: per la caccia si recava a Pratolino, al Trebbio e a Cafaggiolo, in primavera soggiornava all'Ambrogiana, mentre ad Artimino, che si trova in collina, passava le giornate di luglio in frescura.\nI giardini per le quali le ville sono famose hanno un primo esempio nella villa di Castello, dove Cosimo I fece realizzare quello che \u00e8 il prototipo di giardino all'italiana da Niccol\u00f2 Tribolo, l'autore in seguito anche del Giardino di Boboli.\nOggi le ville hanno varie destinazioni: alcune sono veri e propri musei (La Petraia, Poggio a Caiano, Cerreto Guidi), altre sono occupate da istituzioni (come a Castello dove il giardino \u00e8 un museo, mentre la villa \u00e8 la sede dell'Accademia della Crusca), altre ancora sono state vendute o affidate a privati, i quali le tengono per uso privato oppure le hanno destinate a cornice di eventi.\nSolo 14 ville sono state iscritte nella lista dell'UNESCO.\nVille.\nAltre residenze dentro e fuori dalla Toscana.\nI Medici del ramo granducale ebbero numerose residenze cittadine a Firenze, Pisa, Siena e Livorno. Fuori dal territorio toscano possedettero alcuni prestigiosi palazzi anche a Roma, abitati per lo pi\u00f9 dai cardinali della loro casata. Innumerevoli furono le ville dei rami secondari, che qui non sono elencate.\nFuori dal territorio nazionale, \u00e8 da segnalare anche il Palazzo dei granduchi di Toscana situato a Praga sul lato occidentale della piazza denominata Hradcanske Namesti, realizzato alla fine del Seicento ed attribuito all'architetto francese Jean Baptiste Mathey."}
{"id": "237504", "revid": "1745361", "url": "https://it.wikipedia.org/wiki?curid=237504", "title": "Poeta", "text": "Un poeta \u00e8 uno scrittore di poesie, ossia di testi che seguano la versificazione e si contrappongano, perlomeno idealmente, ai testi in prosa. Il sostantivo deriva dal verbo greco \u03c0\u03bf\u03b9\u03ad\u03c9 (traslitterato \"poi\u00e9\u014d\"), il cui significato letterale \u00e8 \"fare\", ma dopo Omero anche \"comporre, poetare\" e \"celebrare\".\nDescrizione.\nI primi poeti declamavano le loro opere oralmente (si pensi ai bardi celtici o ai cantori germanici e agli scaldi), accompagnandosi con la musica, come gi\u00e0 Omero, il poeta pi\u00f9 famoso dell'antichit\u00e0. Nel mondo greco e romano sono comunque molti i poeti degni di nota:\nI primi a scrivere poesie in volgare italiano furono gli esponenti della scuola siciliana e quelli del Dolce Stil Novo, specialmente nella lirica d'argomento amoroso; tra i grandi del periodo spiccano Dante, Petrarca, Boccaccio, Guido Cavalcanti, Guido Guinizzelli. In seguito saliranno alla ribalta in ambito italiano poeti come Jacopo Sannazaro, Matteo Maria Boiardo, Angelo Poliziano, Ludovico Ariosto, Pietro Bembo, Torquato Tasso, Giovan Battista Marino, Giuseppe Parini, Vittorio Alfieri, Vincenzo Monti, Ugo Foscolo, Giacomo Leopardi, Alessandro Manzoni, Giosu\u00e8 Carducci, Giovanni Pascoli, Giuseppe Gioachino Belli, Trilussa, Luigi Pirandello, Tommaso Marinetti, Gabriele d'Annunzio, Cesare Pavese, Eugenio Montale, Salvatore Quasimodo, Giuseppe Ungaretti, Pier Paolo Pasolini.\nAll'estero si ricordano Ausi\u00e0s March, Miguel de Cervantes, William Shakespeare, Johann Wolfgang von Goethe, Friedrich H\u00f6lderlin, Friedrich Schiller, Geoffrey Chaucer, William Wordsworth, Samuel Coleridge, Percy Bysshe Shelley, John Keats, Lord Byron, William Butler Yeats, Charles Baudelaire, Paul Verlaine, William Blake, Samuel Beckett, Jonathan Swift, Oscar Wilde, ecc... Molti di loro si applicarono non solo nel campo della poesia, ma anche della commedia, della tragedia e della narrativa divenendo veri e propri letterati e intellettuali a tutto tondo del loro tempo e dando vita a vere e proprie correnti poetico-letterarie.\nIl valore dei testi dei poeti va al di l\u00e0 del vero significato delle parole, e coinvolge aspetti fonetici e musicali, attraverso un linguaggio che spesso si presta a varie interpretazioni e pu\u00f2 suscitare forti emozioni. Perci\u00f2 in senso lato si suole definire poeta chiunque - artista o meno - manifesti questa capacit\u00e0 nelle proprie opere o anche soltanto nel proprio modo di comunicare."}
{"id": "237508", "revid": "729019", "url": "https://it.wikipedia.org/wiki?curid=237508", "title": "Eunomianesimo", "text": "L'Eunomianesimo \u00e8 una dottrina cristologica propagata dal vescovo di Cizico Eunomio (morto nel 395), che apparteneva all'ala estremista degli Ariani, e condannata come eresia dalla Chiesa cristiana.\nEunomio affermava che Dio Padre \u00e8 ingenerato e, per quanto riguarda la sostanza, \u00e8 assai semplice e assolutamente conoscibile; secondo la sua dottrina invece il Figlio \u00e8 una creatura del Padre (la prima), mentre lo Spirito Santo \u00e8 stato creato dal Figlio. Tutto ci\u00f2 era del tutto contrario ai principi affermati al primo concilio di Nicea, che portarono alla definizione del Simbolo niceno-costantinopolitano.\nAlla dottrina razionalistica (sia nel metodo che nel merito) di Eunomio risposero san Basilio Magno (ca. 330\u2013379) e san Gregorio Nisseno (ca. 335 \u2013 ca. 395), riaffermando la dottrina ortodossa della Chiesa e il senso genuino del mistero della Trinit\u00e0."}
{"id": "237511", "revid": "1444886", "url": "https://it.wikipedia.org/wiki?curid=237511", "title": "Energia termica", "text": "In fisica l'energia termica \u00e8 la forma di energia posseduta da qualsiasi corpo che abbia una temperatura superiore allo zero assoluto: si tratta di una grandezza estensiva, proporzionale alla temperatura e all'estensione del corpo, misurabile come quantit\u00e0 di sostanza, come massa o volume; la costante di proporzionalit\u00e0 tra l'energia termica e queste due variabili si chiama calore specifico.\nIn base al secondo principio della termodinamica, \u00e8 considerata una forma di energia degradata in quanto non tutta l'energia termica pu\u00f2 essere convertita in energia meccanica; al contrario ogni altra forma di energia ha la possibilit\u00e0 di convertirsi pi\u00f9 o meno spontaneamente nel tempo tutta in energia termica (come l'energia meccanica per attrito, l'energia elettromagnetica per assorbimento della radiazione o energia elettrica per dissipazione resistiva).\nDescrizione.\nInterpretazione microscopica.\nLa somma dell'energia cinetica associata alle oscillazioni o al movimento delle molecole che costituiscono un corpo e dell'energia potenziale dovuta alla loro posizione reciproca costituisce l'energia interna. L'energia cinetica media formula_1 di tutte le molecole presa da sola costituisce invece l'energia termica. A livello microscopico l'energia cinetica media formula_1 delle molecole del sistema tiene conto dei moti di traslazione, di rotazione e di vibrazione delle molecole. La temperatura aumenta all'aumentare dell'energia cinetica media.\nL'energia termica media di un sistema composto da formula_3 molecole aventi formula_4 gradi di libert\u00e0 quadratici vale:\ndove formula_6 \u00e8 la costante di Boltzmann e formula_7 \u00e8 la temperatura assoluta. Il valore di formula_4 per un gas monoatomico \u00e8 formula_9, per i gas biatomici formula_10 e per le molecole pi\u00f9 grandi a temperatura ambiente formula_11.\nTutte le sostanze sono composte da molecole. Tali molecole sono legate tra loro da forze intramolecolari di intensit\u00e0 pi\u00f9 o meno grande.\nNei solidi le molecole non sono immobili nello spazio, ma oscillano attorno ad una loro posizione di equilibrio. Esse sono, quindi, in continua agitazione. Tuttavia dei legami abbastanza forti le tengono unite tra loro, cosicch\u00e9 la loro struttura risulta indeformabile: infatti tutti i solidi hanno una forma ed un volume proprio.\nL'oscillazione delle molecole \u00e8 di ampiezza pi\u00f9 o meno grande a seconda della quantit\u00e0 di energia termica che un corpo possiede. Per temperature elevate le oscillazioni sono pi\u00f9 ampie, mentre a temperature inferiori corrispondono oscillazioni pi\u00f9 ridotte. Questo fatto spiega come la resistenza elettrica delle sostanze aumenti al crescere della temperatura: a temperature maggiori corrispondono oscillazioni di ampiezza maggiore delle molecole (o degli atomi) per cui le cariche responsabili della conduzione elettrica incontrano maggiore difficolt\u00e0 nell'attraversare il materiale.\nNei liquidi le molecole sono legate tra loro da forze pi\u00f9 deboli e per tale ragione un liquido non possiede una forma propria. Nei gas le molecole godono di un'estrema libert\u00e0 di movimento. Esse si muovono in modo molto caotico e casuale in maniera tanto maggiore quanto pi\u00f9 \u00e8 alta la temperatura del gas.\nProduzione.\nL'energia termica pu\u00f2 essere prodotta in grande quantit\u00e0 semplicemente attraverso le reazioni chimiche di combustione, oppure per mezzo di reazioni nucleari, o anche attraverso il passaggio di corrente elettrica attraverso un filo caratterizzato da una resistenza definita e maggiore di formula_12 data dalla composizione del materiale che conduce (cio\u00e8 per effetto Joule), come avviene nelle stufe elettriche e in tutti gli elettrodomestici che riscaldano l'ambiente (lavatrice, forno elettrico, ecc). Due sono le fonti naturali di energia termica: il Sole e il sottosuolo.\nEsempio.\nSe si fa passare corrente nella resistenza di uno scaldabagno, l'acqua si riscalda. Anche in questo caso si ha una trasformazione di energia: dalla forma \"elettrica\" alla forma \"termica\".\nIl consumo dell'energia elettrica servita per alimentare la resistenza pu\u00f2 essere misurato da un contatore elettrico, mentre l'energia termica acquistata dall'acqua pu\u00f2 essere misurata da un termometro che registra l'aumento di temperatura. L'aumento di temperatura testimonia l'acquisizione di energia termica da parte delle sostanze.\nConversione in altre forme di energia.\nConversione in energia meccanica.\nRiscaldando un gas a volume costante, aumenta l'energia cinetica media delle particelle che lo compongono, che cos\u00ec incrementano la pressione sulle pareti del recipiente che le contiene. Il gas ha acquisito energia potenziale, a livello macroscopico, ed \u00e8 cos\u00ec in grado, eventualmente, di espandersi e poter compiere un lavoro meccanico come avviene comunemente nelle macchine termiche.\nL'energia potenziale acquisita dal gas \u00e8 dovuta all'energia termica somministratagli. L'acquisizione di energia termica da parte del gas viene confermata dal fatto che il gas aumenta la sua temperatura. Nel caso il gas possa espandersi, compie un lavoro e cos\u00ec consuma parte dell'energia che ha acquisito, raffreddandosi.\nConversione in energia elettrica.\nL'energia termica pu\u00f2 trasformarsi in altre forme di energia, ad esempio si trasforma in energia elettrica nelle centrali termoelettriche e nucleari, nelle centrali geotermiche e nelle centrali solari termodinamiche.\nApplicazioni.\nLe applicazioni dell'energia termica sono dunque sostanzialmente:"}
{"id": "237514", "revid": "125769079", "url": "https://it.wikipedia.org/wiki?curid=237514", "title": "Campionati mondiali di pattinaggio di figura", "text": "I campionati mondiali di pattinaggio di figura sono una competizione sportiva a cadenza annuale che si svolgono durante la stagione di pattinaggio di figura, organizzata dalla International Skating Union (ISU), in cui si assegnano i titoli mondiali delle diverse specialit\u00e0 del pattinaggio di figura.\nStoria.\nIl primo campionato mondiale di pattinaggio di figura si tenne nel 1896 a San Pietroburgo, limitatamente al concorso individuale maschile. Nel 1902 si iscrisse anche una donna, la britannica Madge Syers, sfruttando una lacuna del regolamento che non conteneva indicazioni sul sesso dei concorrenti, e si classific\u00f2 seconda.\nL'ISU subito dopo viet\u00f2 alle donne di partecipare ai concorsi individuali, ma nel 1905 decise di istituire un'apposita competizione individuale riservata alle pattinatrici. Nel 1906 venne disputata la prima edizione dei Campionati ISU di pattinaggio di figura, con il concorso di pattinaggio artistico femminile, a cui si aggiunse dal 1908 anche il concorso a coppie. La denominazione ufficiale di \"Campionati mondiali\" rimase inizialmente riservata soltanto alla competizione maschile, anche se i Campionati ISU erano di fatto campionati mondiali, e come tali sono considerati attualmente negli albi d'oro dell'ISU. I Campionati ISU presero il nome di Campionati mondiali nel 1924.\nI campionati furono sospesi per due periodi, dal 1915 al 1922, e di nuovo dal 1940 al 1946, in corrispondenza dei due conflitti mondiali. Dalla ripresa nel 1947 i campionati mondiali vennero disputati stabilmente in un'unica sede; in precedenza invece i tre concorsi si svolsero spesso separatamente in citt\u00e0 e date diverse. La competizione di danza su ghiaccio venne aggiunta al programma iridato nel 1952.\nNel 1961 i campionati vennero cancellati dopo l'incidente aereo del 15 febbraio in Belgio, quando l'intera squadra di pattinaggio degli Stati Uniti d'America trov\u00f2 la morte nello schianto del volo Sabena 548 su cui viaggiava.\nEdizioni e vincitori.\nNella tabella che segue sono riportati tutti i vincitori nelle varie specialit\u00e0 ai campionati mondiali. \u00c8 l'atleta svedese Ulrich Salchow colui che con 11 affermazioni e 3 secondi posti vanta il miglior palmar\u00e8s."}
{"id": "237518", "revid": "100676", "url": "https://it.wikipedia.org/wiki?curid=237518", "title": "G0-T0", "text": ""}
{"id": "237521", "revid": "899609", "url": "https://it.wikipedia.org/wiki?curid=237521", "title": "Gregorio di Nissa", "text": "Biografia.\nSi hanno poche informazioni circa la vita di Gregorio di Nissa, poich\u00e9 il teologo fu sostanzialmente ignorato dagli storici del V secolo e il suo epistolario \u00e8 di dimensioni drasticamente inferiori rispetto a quelli di Gregorio nazianzieno e di san Basilio. Inoltre, diversamente da quest'ultimo, in occasione della sua morte non fu composto alcun panegirico, un genere letterario che generalmente rappresenta una fonte ricca di notizie biografiche.\n\u00c8 noto che fu istruito dal fratello, san Basilio Magno, che gli diede una formazione religiosa.\nPer un'improvvisa crisi spirituale, Gregorio decise di passare allo studio della retorica e di non consacrarsi. Successivamente si fece monaco nel monastero di Basilio.\nNel 371 divenne vescovo della citt\u00e0 di Nissa (da cui prese l'epiteto di \"Nisseno\").\nAvversario degli ariani, fu vittima delle persecuzioni dell'imperatore ariano Valente e dovette lasciare Nissa nel 376. Ritornatovi nel 379, divenne massimo difensore dell'ortodossia cattolica a sostegno dell'imperatore Teodosio I, che lo proclam\u00f2 \u00abdifensore della fede\u00bb.\nOpere.\nGregorio Nisseno, pur essendo il pi\u00f9 giovane dei \"Padri Cappadoci\", \u00e8 quello che pi\u00f9 coerentemente ed organicamente opera un'assimilazione filosofica della letteratura pagana alla fede cristiana, improntando le sue opere all'affermazione del valore paideutico che la letteratura classica ha per instradare l'anima alla virt\u00f9.\nSe \u00e8 un merito questo suo atteggiamento \"classicistico\", gli manca per\u00f2 una robusta personalit\u00e0 che, come per Basilio e Gregorio Nazianzeno, sostenga la speculazione teologica. Il Nisseno \u00e8 di certo un ottimo dialettico e speculatore e riprende in maniera organica e sistematica la dottrina trinitaria e teologica di Origene, innestandola sul tronco neoplatonico, ma non ha una capacit\u00e0 di trascinare il lettore, nonostante numerosi artifici retorici.\nEpistolario.\nComposto da 30 lettere, mostra come anche Gregorio avesse una profonda conoscenza dello stile epistolare e i suoi intensi rapporti con Libanio, come gi\u00e0 aveva mostrato Basilio."}
{"id": "237524", "revid": "767487", "url": "https://it.wikipedia.org/wiki?curid=237524", "title": "La chiave (film 1958)", "text": "La chiave (\"The Key\") \u00e8 un film del 1958 diretto da Carol Reed.\nIl soggetto \u00e8 tratto dal romanzo \"Stella\" di Jan de Hartog.\nTrama.\nCirca un mese prima dell'entrata in guerra degli Stati Uniti (7 dicembre 1941) un volontario americano con mansioni generiche viene destinato al comando di un rimorchiatore con base a Westport, sugli Approcci Occidentali britannici. La sua destinazione si spiega solo col fatto che dieci anni prima ha comandato un rimorchiatore in America, e perci\u00f2 egli dubita d'essere all'altezza del compito. Esso consiste nella ricerca e nel recupero a traino di mercantili abbandonati dai loro convogli a causa di avaria, o di attacco sottomarino malriuscito o appositamente sospeso. Un vecchio amico lo aiuter\u00e0 a fare esperienza in quella che, ad ogni uscita in mare, \u00e8 spesso a una missione suicida per l'incontro con un sommergibile tedesco regolarmente appostato in prossimit\u00e0 del mercantile. Il nuovo comandante della vecchia carretta, male armata e priva di protezioni, deve guadagnare la fiducia dell'equipaggio; e ci riesce sperimentando nuove tattiche di manovra elusiva.\nI comandanti che si succedono, e che scompaiono uno dopo l'altro lasciando nell'armadio le loro uniformi, alloggiano abitualmente presso una donna di origine italiana oppure, in un'altra versione, ticinese. Prima di salpare per un recupero rischioso gli ospiti consegnano la chiave dell'appartamento ad un eventuale successore. Nel mantenere la continuit\u00e0 della successione, la donna adempie il suo ruolo con una rassegnazione continuamente allarmata da presagi di fatalit\u00e0. E due presagi si avverano.\nIl culmine della vicenda si raggiunge allorch\u00e9 un mercantile americano in difficolt\u00e0 trasmette la sua posizione in chiaro, anzich\u00e9 in cifra. L'incontro col nemico in agguato \u00e8 dunque sicuro, e il comandante del rimorchiatore rifiuta di mettere a repentaglio la vita del suo equipaggio. La sua reazione non viene biasimata dal personale della capitaneria - e nondimeno egli persuade se stesso e l'equipaggio di dover compiere la missione."}
{"id": "237525", "revid": "438678", "url": "https://it.wikipedia.org/wiki?curid=237525", "title": "La chiave (film 1959)", "text": "La chiave \u00e8 un film del 1959 diretto da Kon Ichikawa, tratto dall'omonimo romanzo di Jun'ichir\u014d Tanizaki.\n\u00c8 stato presentato in concorso al 13\u00ba Festival di Cannes."}
{"id": "237526", "revid": "438678", "url": "https://it.wikipedia.org/wiki?curid=237526", "title": "La chiave (film 1983)", "text": "La chiave \u00e8 un film italiano del 1983 diretto da Tinto Brass.\nIl film \u00e8 basato sul romanzo omonimo dello scrittore giapponese Jun'ichir\u014d Tanizaki.\nTrama.\nVenezia, durante il periodo fascista, alla vigilia della dichiarazione di guerra. Un anziano professore inglese, direttore della Biennale d'Arte, e la giovane moglie Teresa, che gestisce una pensioncina nel cuore della citt\u00e0, sono alla ricerca del proprio \"io\" nel loro rapporto sessuale. Un giorno il marito lascia di proposito sul pavimento del suo studio la chiave che apre il cassetto in cui tiene nascosto il diario dove descrive le sue lussuriose fantasie.\nTeresa, per caso, trova la chiave, apre il cassetto e si impossessa del diario: lo legge ed \u00e8 a sua volta spinta a scriverne uno suo in cui confessa la sua passione amorosa e gli inganni che consuma insieme a Laszlo, giovane fidanzato ungherese della figlia Lisa. Tra i due coniugi si stabilisce un dialogo ambiguo e perverso tramite i rispettivi diari e un'intesa sessuale finalmente instaurata proprio grazie a tali reciproche confessioni. Durante l'ennesimo gioco sessuale cui la coppia ormai era solita abbandonarsi, il professore resta vittima d'un ictus che lo lascia quasi paralizzato.\nLa vicenda si conclude con la morte dello stesso provocata indirettamente dalla figlia che, consapevolmente, legge al padre, ormai in fin di vita, le pagine pi\u00f9 scabrose del diario sui tradimenti di Teresa con il suo fidanzato Laszlo. Il funerale in gondola del professore avviene proprio mentre Mussolini, il 10 giugno 1940, annuncia a Roma dal balcone di Palazzo Venezia l'entrata in guerra dell'Italia.\nCasting.\nStefania Sandrelli racconta che la prova dei costumi avvenne in un negozio di biancheria intima, e fu Treppiedi, a Roma. L'attrice si spogli\u00f2 completamente e fece un defil\u00e9, nuda, per Brass e sua moglie.\nDistribuzione.\nIl film venne distribuito dalla Gaumont nelle sale cinematografiche italiane a partire dal 19 ottobre 1983.\nAccoglienza.\n\"La chiave\" \u00e8 stato il maggior successo commerciale di Brass: in Italia la pellicola fu infatti il maggior incasso italiano e secondo in assoluto della stagione cinematografica 1983-84, preceduta solamente da \"Flashdance\"."}
{"id": "237527", "revid": "438678", "url": "https://it.wikipedia.org/wiki?curid=237527", "title": "La cicala (film 1955)", "text": "La cicala \u00e8 un film del 1955, diretto dal regista Samson Samsonov e distribuito in Italia dalla romana Manderfilm."}
{"id": "237528", "revid": "767487", "url": "https://it.wikipedia.org/wiki?curid=237528", "title": "La cicala (film 1980)", "text": "La cicala \u00e8 un film del 1980 diretto da Alberto Lattuada, tratto dall'omonimo romanzo di Marina Daunia e Natale Prinetto.\nTrama.\nWilma Malinverni \u00e8 una donna in l\u00e0 con l'et\u00e0 che ha alle spalle una prestigiosa carriera come cantante, ma ormai \u00e8 caduta da tempo in disgrazia e viene chiamata ad esibirsi soltanto in miseri locali di provincia tra cui \"La Palma d'oro\", il locale gestito da Ermete in cui lavora Cicala, una sensuale zingarella orfana di entrambi i genitori, conosciuta in paese per i suoi costumi parecchio libertini, che rimane affascinata dalla donna. Ermete, quando il pubblico mostra di non gradirla, caccia Wilma dal suo locale assieme a Cicala, che era intervenuta in difesa della cantante ed \u00e8 dunque stata licenziata in tronco. Le due si stabiliscono quindi provvisoriamente in una pensione dove Wilma inizia a prostituirsi per mantenere s\u00e9 stessa e la giovane Cicala, a cui si \u00e8 molto affezionata.\nIn una balera vengono scoperte per caso da Annibale Mereghetti detto Ulisse, che le invita ad aiutarlo nella gestione di un complesso di sua propriet\u00e0 che comprende un albergo-ristorante con annesso un distributore di benzina sito nella Bassa Padana, in cui le due iniziano anche ad esibirsi (Wilma nel canto e Cicala nel ballo). Visti i buoni affari che immediatamente seguono, Ulisse si sposa con Wilma e ribattezza la sua propriet\u00e0 \"La cicala\". Tuttavia, essendo l'hotel frequentato da camionisti affamati di donne (tra i quali spiccano Carburo e Bretella), sia Wilma che Cicala si trovano ben presto a subire numerosi assalti di natura sessuale.\nLa situazione si aggrava ancora di pi\u00f9 quando, all'indomani del matrimonio, viene a vivere nell'albergo anche Saveria, la figlia diciottenne di Wilma, la quale ha sempre covato un forte astio nei confronti della madre, che inizia a sedurre i frequentatori del locale spinta dalla gelosia di Wilma che si sente meno giovane e attraente e dal fatto che questa abbia tradito Ulisse con Carburo.\nCarburo respinge Saveria che vorrebbe perdere la verginit\u00e0 con lui dopo averlo visto fare l'amore con la madre, ma la ragazza trova subito un altro camionista che non si tira indietro. A seguito di ci\u00f2 Saveria diventa sempre pi\u00f9 lasciva. Wilma motivata ancora dalla gelosia nei confronti della figlia tenta inutilmente di sedurre il Cipria, camionista innamorato di Saveria, e a seguito del suo rifiuto lo uccide con delle forbici e ne occulta il corpo. Ulisse viene a sua volta sedotto da Saveria la quale per\u00f2 non riesce a concedersi a causa della presenza di Wilma in casa.\nUlisse furioso per la mancata notte d'amore con la figliastra brucia gli abiti di scena di Wilma che quindi decide di togliersi la vita gettandosi da un ponte. Saveria diventa la nuova titolare del bar a cui fa cambiare nome in \"La regina\" a causa dell'odio per Cicala amica da sempre di Wilma. Cicala decide di vendicare Wilma con l'aiuto di Carburo che sconfigge Ulisse in una partita a biliardo dopo averlo convinto a scommettere il bar e Saveria.\nSebbene la scommessa dopo la partita venga sciolta per l'eccessiva posta in gioco, Saveria, che si \u00e8 sentita strumentalizzata da Ulisse che non le aveva chiesto nulla, segue Carburo nel suo camion. Ulisse si lancia all'inseguimento del camion all'interno di una galleria dove Saveria, la quale era senza cinture di sicurezza, perde la vita in un incidente studiato appositamente da Carburo e Cicala. Infine Cicala abbandona il bar a causa dei tristi ricordi legati a quel luogo.\nCast.\nVirna Lisi per sostenere questo ruolo dovette ingrassare 7 chili. La cantante Carla Boni presta la sua voce al personaggio di Wilma quando quest'ultima canta. Il ruolo di Wilma fu inizialmente offerto a Sandra Milo, che per\u00f2 lo rifiut\u00f2.\nRenato Salvatori (il camionista Carburo, nel film) interpret\u00f2, nel precedente film \"Asso\" con Adriano Celentano, un personaggio di nome Bretella che, in questo film, \u00e8 il nome di un altro camionista. Fu questa la penultima pellicola interpretata dall'attore.\nDistribuzione.\nIl film \u00e8 stato distribuito nelle sale cinematografiche italiane a partire dal 18 aprile del 1980.\nAccoglienza.\nIl film conquist\u00f2 il primo posto degli incassi al box-office nel primo weekend di programmazione, anche se ebbe gravi problemi con la censura poco dopo la sua uscita: fu infatti sequestrato per oscenit\u00e0 dal pretore de L'Aquila, a causa di una scena di nudo integrale di Clio Goldsmith e Barbara De Rossi, e solo dopo oltre un mese fu dissequestrato e nuovamente distribuito nel circuito cinematografico.\nNonostante il sequestro, il film riscosse molto successo tra il pubblico, risultando il 28\u00b0 miglior incasso al botteghino italiano della stagione cinematografica 1979-80."}
{"id": "237529", "revid": "767487", "url": "https://it.wikipedia.org/wiki?curid=237529", "title": "La cieca di Sorrento (film 1934)", "text": "La cieca di Sorrento \u00e8 un film del 1934 diretto da Nunzio Malasomma, tratto dall'omonimo romanzo di Francesco Mastriani.\nTrama.\nSoggetto tratto direttamente dal romanzo omonimo di Francesco Mastriani, \u00e8 la drammatica storia di Beatrice, divenuta cieca in una spaventosa notte durante la quale assiste all'uccisione della madre da parte di un ladro, Ernesto Basileo, scrivano del notaio.\nDurante il successivo processo, basandosi su falsi indizi il Tribunale riconosce colpevole Ferdinando Baldieri, del tutto estraneo al delitto, condannandolo alla pena capitale. Il figlio di Baldieri, Carlo, dopo essere fuggito e divenuto medico di fama, torna in citt\u00e0, dove incontra Beatrice, che nel frattempo \u00e8 diventata una bella ragazza: la cura, la guarisce dalla cecit\u00e0, e i due giovani si sposano.\nSuccessivamente la condanna di Ferdinando Baldieri viene riesaminata dal Tribunale e finalmente si scopre la verit\u00e0 sulla drammatica notte.\nDistribuzione.\nLa pellicola venne distribuita nel circuito cinematografico italiano il 30 aprile del 1934.\nCuriosit\u00e0.\nIl film segn\u00f2 il debutto cinematografico della piccola Miranda Bonansea, doppiatrice abituale di Shirley Temple negli anni trenta e quaranta, che in quel periodo fu infatti soprannominata la \"Shirley Temple italiana\".\nLa critica.\nDino Falconi su Il Popolo d'Italia del 20 settembre 1934: \"Spettacolo decoroso e interessante. Il suo principale difetto \u00e8 quello di ricordare assai da vicino i film d'una quindicina d'anni fa, nessuna trovata tecnica, nessuna audacia dell'obiettivo, nessuno scorcio della sceneggiatura\"."}
{"id": "237530", "revid": "438678", "url": "https://it.wikipedia.org/wiki?curid=237530", "title": "La cieca di Sorrento (film 1953)", "text": "La cieca di Sorrento \u00e8 un film del 1953, diretto dal regista Giacomo Gentilomo, tratto dall'omonimo romanzo di Francesco Mastriani.\nTrama.\nNella Napoli borbonica, un patriota viene ingiustamente arrestato per aver ucciso, a scopo di rapina, una marchesa. Non vuole tradire la causa e si lascia giustiziare. Dieci anni dopo, suo figlio ristabilisce la verit\u00e0, potendo sposare la figlia della marchesa, divenuta cieca durante l'assalto al castello della madre. Il figlio \u00e8 un oculista e opera felicemente la sua futura moglie.\nProduzione.\nLa pellicola rientra nel filone melodrammatico-sentimentale comunemente detto \"strappalacrime\", molto in voga tra il pubblico in Italia a cavallo tra gli anni quaranta e cinquanta (in seguito ribattezzato \"neorealismo d'appendice\" dalla critica).\nVenne realizzata negli stabilimenti di Cinecitt\u00e0.\nDistribuzione.\nLa pellicola venne distribuita nel circuito cinematografico italiano nel febbraio del 1953.\nOpere correlate.\nIl romanzo di Mastriani \u00e8 stato trasposto al cinema diverse volte: la precedente versione per il grande schermo risaliva appena ad un anno prima con la pellicola \"Prigionieri delle tenebre\" diretta da Enrico Bomba."}
{"id": "237531", "revid": "2224234", "url": "https://it.wikipedia.org/wiki?curid=237531", "title": "La cieca di Sorrento (film 1963)", "text": "La cieca di Sorrento \u00e8 un film del 1963, diretto da Nick Nostro e tratto dall'omonimo romanzo di Francesco Mastriani."}
{"id": "237532", "revid": "438678", "url": "https://it.wikipedia.org/wiki?curid=237532", "title": "La cittadella (film 1938)", "text": "La cittadella (\"The Citadel\") \u00e8 un film del 1938 diretto da King Vidor.\n\u00c8 una delle tante versioni per lo schermo realizzate in vari paesi del romanzo omonimo di Archibald Joseph Cronin pubblicato a Londra nel 1937.\nTrama.\nAndrew Manson, giovane scozzese appena laureato, diventa medico condotto presso il villaggio di Blaenely, in Galles, iniziando come apprendista del dottor Page. Innamorato della maestra del villaggio, una giovane che condivide i suoi ideali, forte e serena, si sposa.\nPieno di nobili intenti scientifici e umanitaristici, il suo spirito si corrompe poco a poco quando pi\u00f9 tardi si trasferisce a Londra e, grazie al casuale incontro con un compagno di universit\u00e0, il dottor Frederick Lawford, comincia a trattare ricchi pazienti ipocondriaci. La moglie Christine tenter\u00e0 di riportarlo indietro sul suo antico percorso etico e morale. Manson aprir\u00e0 finalmente gli occhi quando il suo migliore amico, il dottor Philip Denny, morir\u00e0 per mano di un chirurgo incompetente e arrivista.\nProduzione.\nIl film fu prodotto come A King Vidor Production per la Metro-Goldwyn-Mayer British Studios, la sezione della MGM in Gran Bretagna.\nDistribuzione.\nIl copyright del film, richiesto dalla Loew's Inc., fu registrato il 18 ottobre 1938 con il numero LP8384.\nDistribuito dalla Metro-Goldwyn-Mayer (MGM), il film usc\u00ec dapprima negli Stati Uniti il 29 ottobre 1938 (a New York fu proiettato in sala il 3 novembre), mentre nelle sale britanniche venne presentato in prima a Londra il 22 dicembre 1938.\nCritica.\n\u00c8 bello che la MGM consenta a un regista di affrontare un tema del genere in un momento in cui il governo , la professione medica e gli scienziati del nostro paese, per la prima volta, si pongono il problema che non esiste un servizio sanitario adeguato. Cos\u00ec, \"The Citadel\", pur con i suoi ondeggiamenti, diventa qualcosa di pi\u00f9 di un film ben diretto e ben recitato, diventa una storia semplice con ilmportanti e serie implicazioni, la storia di un medico onesto che cerca di usare le sue conoscenze per alleviare la miseria e salvare delle vite umane.\nRiconoscimenti.\nHa ricevuto quattro candidature ai Premi Oscar 1939, tra cui quella per il miglior film.\nNel 1938 ha vinto il National Board of Review Award al miglior film."}
{"id": "237533", "revid": "438678", "url": "https://it.wikipedia.org/wiki?curid=237533", "title": "La cittadella (film 1988)", "text": "La cittadella (\"El kalaa\") \u00e8 un film del 1988 diretto da Mohamed Chouikh."}
{"id": "237534", "revid": "767487", "url": "https://it.wikipedia.org/wiki?curid=237534", "title": "La coda del diavolo (film 1964)", "text": "La coda del diavolo \u00e8 un film del 1964, diretto dal regista Moraldo Rossi.\nProduzione.\nIl film \u00e8 stato prodotto dalla Riverfilm."}
{"id": "237535", "revid": "205250", "url": "https://it.wikipedia.org/wiki?curid=237535", "title": "Rodolfo De Benedetti", "text": "Biografia.\nRodolfo De Benedetti nasce a Torino nel luglio del 1961, primogenito di Carlo De Benedetti e Mita Crosetti. Dopo essersi laureato all'universit\u00e0 di Ginevra nel 1982 in Economia Politica e nel 1985 in Legge, comincia a lavorare dal settembre 1985 al dicembre 1986 alla LODH di Ginevra in qualit\u00e0 di Assistente dell'Amministratore delegato, e dal gennaio 1987 al gennaio 1988 con Shearson Lehman/American Express (New York) come associato nel settore \"merchant banking\".\nCompletate queste esperienze all'estero, comincia a lavorare per le aziende di famiglia ricoprendo dal 1990 al 1993 la carica di direttore generale di CIR e dal 1989 al 1995 di COFIDE. Dal gennaio 1988 al marzo 1989 \u00e8 stato Direttore Affari Internazionali di COFIDE.\nFin dal suo ingresso in azienda, Rodolfo De Benedetti lavora alla ristrutturazione del gruppo CIR dopo i problemi generati dalla crisi di Olivetti, trasformandolo in una holding diversificata. Oggi il gruppo CIR \u00e8 composto principalmente da tre attivit\u00e0 industriali: SOGEFI, gruppo internazionale di componentistica auto tra i leader mondiali nella produzione di sistemi motore e componenti per sospensioni; Gruppo Editoriale L'Espresso, uno dei principali gruppi editoriali multimediali in Italia; KOS, tra i primi operatori privati nel settore socio sanitario in Italia.\nDal 2014 \u00e8 azionista e partner di Decalia, societ\u00e0 internazionale di gestione del risparmio con sede a Ginevra.\nRodolfo De Benedetti \u00e8 stato amministratore delegato di CIR e COFIDE e presidente di Sorgenia e SOGEFI. Siede nei consigli di amministrazione del Gruppo Editoriale L'Espresso, di SOGEFI e di Decalia Asset Management. Dal maggio 2006 Rodolfo De Benedetti fa parte dell'European Advisory Board della Harvard Business School, mentre dal novembre dello stesso anno \u00e8 membro della European Round Table of Industrialists.\nNel marzo del 2013 il padre Carlo De Benedetti ha trasferito gratuitamente a lui e ai suoi fratelli Marco ed Edoardo il controllo del gruppo. A seguito di tale operazione, nell'aprile del 2013, Rodolfo De Benedetti \u00e8 stato nominato presidente esecutivo di COFIDE e del gruppo CIR.\nIl 5 ottobre 2015 viene prosciolto insieme al fratello Marco riguardo ai morti causati dall'amianto alla Olivetti, mentre il padre viene rinviato a giudizio.\nVita privata.\nRodolfo De Benedetti \u00e8 sposato con la scrittrice Emmanuelle de Villepin e ha tre figlie, Neige, anche lei scrittrice, Alix e Mita."}
{"id": "237536", "revid": "438678", "url": "https://it.wikipedia.org/wiki?curid=237536", "title": "La coda del diavolo (film 1986)", "text": "La coda del diavolo \u00e8 un film del 1986, diretto da Giorgio Treves.\nTrama.\nIn un lazzaretto arriva un gruppo di malati di sifilide. Il medico del posto \u00e8 attratto da una delle nuove arrivate."}
{"id": "237537", "revid": "767487", "url": "https://it.wikipedia.org/wiki?curid=237537", "title": "La colpa (film 1962)", "text": " \u00e8 un film del 1962 diretto da Kon Ichikawa."}
{"id": "237539", "revid": "289247", "url": "https://it.wikipedia.org/wiki?curid=237539", "title": "Gregorio Nisseno", "text": ""}
{"id": "237541", "revid": "767487", "url": "https://it.wikipedia.org/wiki?curid=237541", "title": "Osinda, vizio e peccato", "text": "Osinda, vizio e peccato o La condanna (\"Os\u00e2nda\") \u00e8 un film del 1976 diretto dal regista Sergiu Nicolaescu."}
{"id": "237542", "revid": "125723377", "url": "https://it.wikipedia.org/wiki?curid=237542", "title": "La condanna (film 1991)", "text": "La condanna \u00e8 un film del 1991 diretto da Marco Bellocchio con Vittorio Mezzogiorno. Vincitore dell'Orso d'argento al Festival di Berlino 1991.\nTrama.\nDurante una visita al museo della Villa Farnese di Caprarola, una studentessa, Sandra (Claire Nebout) si smarrisce, rimane chiusa dentro un palazzo labirintico, si sofferma nella sera che scende a guardare un quadro di Leonardo \"la madonna litta\". Alle sue spalle un'ombra si avvicina, una voce interviene a commentare lo sguardo del bambino che si rivolge verso l'esterno, verso l'osservatore del quadro: \"\u00c8 lo sguardo di Leonardo, l'inventore, il genio, un seno vale l'altro per lui, non lo pu\u00f2 condizionare. Questo sguardo esprime gi\u00e0 un'intuizione profonda del mondo, una nascita completa che non \u00e8 pi\u00f9 in pericolo. Nel senso che il seno di nessuna madre, neanche la pi\u00f9 deludente avrebbe potuto eliminare o limitare la sua creativit\u00e0..\". Sandra lo guarda affascinata, poi si rende conto di essere rimasta chiusa dentro il palazzo e corre via impaurita. Lo sconosciuto (Vittorio Mezzogiorno) la raggiunge in una cisterna, ritornano insieme nelle varie sale: lui l'aggredisce, lei fugge, poi gli salta addosso, fugge di nuovo e infine gli si offre nuda sul letto a baldacchino nella stessa posa della \"Maja desnuda\" di Goya. Lui la possiede non senza averle fatto prima un lungo discorso sulla bellezza alla quale bisogna infondere il movimento e la vita: \"Io ti amo poi distrugger\u00f2 il quadro di Goya: poi tu mi farai a pezzi come si fanno a pezzi le statue \".\nIl mattino li sorprende ancora nel palazzo. Ma improvvisamente vediamo che lo sconosciuto aveva le chiavi per uscire. Stacco. Siamo nell'aula di un tribunale. Entra l'imputato, un certo Lorenzo Colajanni, architetto, che \u00e8 lo sconosciuto del museo. Viene accusato di sequestro e stupro ma lui nega. La vittima parla dopo di lui e ammette che \"smuove realt\u00e0 profonde che ognuno ha il diritto di tenere nascoste\". Secondo tempo: un uomo si alza dal letto; \u00e8 Malatesta (Andrzej Seweryn), pubblico ministero che deve accusare Colajanni. Non dorme, \u00e8 ansioso. La moglie si alza e lo rimprovera di deluderlo sessualmente parlando. Il giorno dopo in aula Malatesta \u00e8 confuso e incontrer\u00e0 una serie di immagini che alimenteranno questo suo status.\nProduzione.\nIl film \u00e8 stato girato in esterni a Caprarola (VT) a Palazzo Farnese e in studio a Roma nell'estate del 1990.\nRiconoscimenti.\n1991 - Festival di Berlino\nCritiche.\n\"La condanna\" \u00e8 stato al centro di aspre polemiche sui giornali, che arrivarono fino alla condanna mediatica di apologia di stupro. In difesa del film intervennero sia il regista, Marco Bellocchio, che l'autore del soggetto e della sceneggiatura, Massimo Fagioli."}
{"id": "237543", "revid": "438678", "url": "https://it.wikipedia.org/wiki?curid=237543", "title": "La conquista del West (film 1936)", "text": "La conquista del West (\"The Plainsman \") \u00e8 un film del 1936, diretto da Cecil B. DeMille. La sceneggiatura si basa sulle storie di Courtney Ryley Cooper e sul romanzo \"Wild Bill Hickok, the Prince of the Pistoleers\" di Frank J. Wilstach (Garden City, NY, 1934).\nTrama.\nLa vendita illegale di armi scatena gli indiani che assaltano il forte. In loro aiuto si muoveranno Buffalo Bill e il generale Custer, mentre Wild Bill Hickok e Calamity Jane cadranno in mano dei pellerossa.\nProduzione.\nIl film fu prodotto come Paramount Pictures Inc. (A Cecil B. DeMille Production) per la Paramount Pictures. Venne girato nel Montana, in California e nel Wyoming."}
{"id": "237544", "revid": "767487", "url": "https://it.wikipedia.org/wiki?curid=237544", "title": "La conquista del West (film 1962)", "text": "\"La conquista del West (How the West Was Won)\" \u00e8 un film del 1962, diretto da John Ford, Henry Hathaway, George Marshall e Richard Thorpe.\nTratto dai racconti omonimi di Louis L'Amour, pubblicati a puntate da \"Life Magazine\" e vincitore di tre Premi Oscar 1964, nel 1997 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nIl film \u00e8 diviso in 5 episodi.\nI fiumi (1830 circa).\nLa famiglia Prescott parte per l'Ohio, dove spera di trovare terra migliore di quella sulla quale fino al momento ha vissuto. Si tratta del capofamiglia Zebulon, della moglie Rebecca, delle due belle figlie in et\u00e0 da marito Eve e Lilith (\"Lily\"), e del figlioletto dodicenne.\nLa famiglia s'imbarca, insieme ad un'altra pi\u00f9 o meno numerosa, su un vapore e dopo un certo tratto decidono entrambi di spostarsi sul fiume con le meno costose due zattere di tronchi appositamente costruite da loro stessi. Accampatisi in un boschetto sulla riva del corso d'acqua, fanno la conoscenza con un \"uomo della montagna\" (cos\u00ec vengono chiamati i solitari cacciatori di castori, che vivono sui monti Allegani e che scendono un paio di volte l'anno in citt\u00e0 a vendere le loro pelli ed spendere il ricavato in whisky e donnine allegre per un paio di settimane), certo Linus Rawlings, giunto su una canoa ricolma di pelli di castoro e diretto alla citt\u00e0.\nLa giovane Eve se ne innamora subito ma Linus, pur apprezzando, non gradisce l'aspirazione di Eve a metter su casa e coltivare terra, per cui saluta e, trascorsa la notte all'accampamento, se ne va con le sue pelli. Giunge ad un imbarcadero provvisorio sul fiume, che funge da approdo per la sosta in una taverna-emporio collocata dentro alcune grotte intercomunicanti, alcuni metri sopra la riva del fiume.\nSi tratta in realt\u00e0 di un covo di briganti, che attraggono i viaggiatori del fiume con il pretesto di un falso ristoro per depredarli e ucciderli. La stessa sorte tocca a Linus, che, imbottito di liquore, viene gettato in una specie di pozzo. Ma questi ha la pelle dura e se la cava con un lungo stordimento e qualche escoriazione. Il fondo del pozzo comunica con il fiume, poco oltre l'imbarcadero, ove il malcapitato giunge a nuoto appena in tempo per veder portar via le sue pelli di castoro e sfondare la sua canoa.\nMentre medita la vendetta, ecco arrivare le zatterone dei Prescott e amici che cascano anche loro nella trappola. Ma appena i briganti si accingono a spogliarli dei loro denari, Linus sbuca fuori come un forsennato, uccidendo con il coltello un paio di felloni. I futuri coloni ingaggiano una violenta colluttazione e i briganti hanno la peggio. Anche questa volta Linus sfugge alla sirena di Eve, ma, allontanatosi parecchio dal luogo, apprende che i Prescott sono nei guai: avendo imboccato il ramo sbagliato del fiume sono finiti sulle rapide ed i genitori Prescott sono morti. Questa volta, alla vista di Eve e Lily che, con il fratello minore e con l'altra famiglia, seppelliscono padre e madre, si commuove e decide di stare con Eve.\nLe grandi pianure (1850 circa).\nLa giovane Lily, amante della vita cittadina, delle feste e dei balli, \u00e8 diventata ballerina e cantante professionista. Si esibisce con successo in numerose citt\u00e0 finch\u00e9 in una di queste le giunge notizia che una vecchia, in tutti sensi, conoscenza (Lily lo definisce \"quel vecchio caprone\") le ha lasciato in eredit\u00e0 una ricca miniera in California. Vincendo le resistenze del capo-carovana Roger Morgan, che non gradisce avere donne sole nel convoglio, parte per l'Ovest unendosi in partnership con una matura zitella, in perenne ricerca di un marito, che va anche lei da quelle parti con il suo carro telato.\nAlla coppia si aggiunge Cleve Van Valen, giocatore d'azzardo di professione, il quale ha due buone ragioni per unirsi alla carovana: corteggiare l'ereditiera e mettere la maggior distanza possibile fra s\u00e9 ed i suoi creditori. Dopo peripezie varie (compreso un assalto indiano) arrivano in California. Qui li attende un'amara sorpresa: la miniera \u00e8 esaurita e non vale pi\u00f9 il becco di un quattrino.\nCleve van Valen se la fila e Lily, respinte per la seconda o terza volta le profferte di matrimonio del capo-carovana Morgan, riprende a fare la cantante-ballerina con il supporto logistico dell'amica zitella. Cantando e recitando qua e l\u00e0, finisce col dare spettacolo su uno \"showboat\", i grossi battelli a pale rotanti che percorrono anche il fiume Sacramento e sui quali i viaggiatori possono ingannare il tempo perdendo soldi a carte, bevendo ed assistendo a spettacoli di variet\u00e0. E sulla medesima imbarcazione c'\u00e8 anche il Van Valen che, udita la voce di Lily, interrompe la sua partita, corre fra le braccia della ex amata e con sfacciata incoerenza le propone il matrimonio ed una vita da imprenditori nella tumultuosamente crescente San Francisco. Lily ovviamente accetta.\nLa guerra civile (1861-1865).\nLinus, ormai rassegnato a fare il contadino, e Eve hanno rilevato un podere nell'Ohio, ove vivono da agricoltori e crescono due figli, gi\u00e0, a questo punto, baldi giovanotti. Allo scoppio della guerra civile Linus si arruola nelle file nordiste, venendo ucciso in battaglia. Il primo figlio Zeb Rawlings morde il freno e riesce infine ad ottenere dalla madre, non senza gran dolore di quest'ultima, il permesso di arruolarsi pure lui. La sua prima esperienza la vive nella battaglia di Shiloh, ove, stordito dall'esplosione del proprio fucile, si sveglia solo a battaglia conclusa con in mano la canna dell'arma e la baionetta inastata.\nUn texano gli propone la diserzione ed egli acconsente, ma mentre i due se la svignano scorgono poco fuori dell'accampamento i generali Grant e Sherman che discutono appartati: al texano non par vero di fare il colpo grosso accoppando a rivoltellate i migliori generali nordisti, ma Zeb fa deviare il colpo e infilza il fellone con la baionetta. Il gesto gli frutta i gradi di ufficiale. Tornato a casa, apprende dal fratello che anche la mamma \u00e8 morta.\nLa ferrovia (1866-1869).\nLasciata al fratello anche la sua parte del podere, Zeb riprende la vita militare e si trova a comandare un reparto che fa da scorta al cantiere della ferrovia che procede verso ovest, diretto da un ambizioso e spietato individuo, Mike King. Questi, che pur di abbreviare il percorso e ridurre i tempi di realizzazione della linea farebbe qualunque cosa, decide di \u201ctagliare\u201d attraverso il territorio indiano, in contrasto con gli accordi presi con le trib\u00f9 pellirosse interessate.\nZeb, con l'aiuto dell'ex uomo della montagna, ex amico e sodale di Linus Rawlings e ora procacciatore di carne di bisonte per gli operai della ferrovia, Jethro Stuart, riesce a ricucire i rapporti e a tranquillizzare gli indiani, ma l'ennesima violazione dei patti da parte di King provoca la reazione di questi ultimi, che dirigono un'intera mandria di bisonti contro il cantiere, semidistruggendolo. Disgustato, Zeb lascia l'esercito e se ne va, per diventare sceriffo in Arizona.\nI fuorilegge (1880 circa).\nMolto tempo ora \u00e8 passato. Cleve Van Valen \u00e8 morto, e la vedova Lily \u00e8 costretta a vendere all'asta i cimeli di famiglia; le rimane solo un grosso \"ranch\" in Arizona, acquistato nei tempi di vacche grasse dal marito e del quale n\u00e9 lei n\u00e9 il marito si erano mai occupati: lo offre quindi al nipote Zeb in cambio di ospitalit\u00e0 per la sopraggiunta vecchiaia.\nZeb, da tempo noto e stimato sceriffo, con la famiglia (la moglie e i tre figli) va a prendere la zia alla stazione ferroviaria pi\u00f9 vicina, ma dal treno scende anche il pericoloso bandito, ora fuori di galera, Charlie Gant, atteso da tre brutti ceffi. Gant ha un conto in sospeso con Zeb, che lo sped\u00ec in galera dopo averne ucciso in un conflitto a fuoco il fratello. Il bandito minaccia Zeb, la sua famiglia e se ne va. Zeb comprende che il primo scopo di Gant \u00e8 l'assalto al treno, che qualche giorno dopo trasporter\u00e0 un grosso carico d'oro.\nConvinto il riluttante sceriffo del luogo, Lou Ramsey, che non vorrebbe avere grane, a seguirlo con un altri suoi aiuto-sceriffi sul treno, sventa il tentativo di Gant, che rimane ucciso con i complici nell'assalto. Zeb riparte, ora non pi\u00f9 sceriffo, con moglie, figli e zia per andare a condurre il \"ranch\" che quest'ultima gli ha cortesemente offerto.\nEpilogo.\nUn veloce epilogo \"Los Angeles Moderna (ambientato nel 1962)\", mostra Los Angeles nei primi anni sessanta del XX secolo, con il famoso scambio quadruplo dell'autostrada, per mostrare la crescita del West in ottant'anni.\nProduzione.\nSceneggiatura.\nIl film fu tratto dai racconti omonimi di Louis L'Amour, pubblicati a puntate da \"Life Magazine\" e adattati per lo schermo da Roy Webb.\nSecondo film in Cinerama.\nDopo il film documentario \"Questo \u00e8 il Cinerama\" del 1952 e \"Avventure nella fantasia\", uscito qualche mese prima, \"La conquista del West\" fu il secondo film \"live action\" realizzato con questa tecnica, ma contribu\u00ec involontariamente alla progressiva decadenza del Cinerama, a causa dei notevoli costi di produzione e di distribuzione, venuti alla luce proprio con questo film, mentre nei precedenti documentari il maggior costo aveva avuto un minor impatto.\nTutti i negativi in cinerama di \"Avventure nella fantasia\" andarono distrutti in un incendio e purtroppo l'unica copia del film si trova su un positivo di lavorazione a 35\u00a0mm.\nIncidente di lavorazione.\nNell'episodio \"La ferrovia\", durante una sparatoria sul treno, quando le catene di un carro merci che tenevano una catasta di legname si staccarono prematuramente, lo stuntman Robert Morgan, marito di Yvonne De Carlo, che sostituiva George Peppard, fu gravemente ferito. Occorsero cinque anni di tempo a Morgan per rimettersi dalla menomazione subita.\nVersioni.\nLa versione integrale del film prevede una Overture iniziale a schermo oscurato di 5 minuti e 46\", Entr'acte della II parte di 4 minuti e 36\" e nel finale le seguenti musiche: Finale, Finale Ultimo ed Exit Music per un totale di 6 minuti e 5\". La durata del film integrale \u00e8 di 164 min.\nNel 2009, \u00e8 uscito il Blu-ray con doppio disco, con una doppia versione del film, la differenza \u00e8 nel rapporto di aspetto, una versione normale in \"Letterbox\" e una versione denominata \"Curved Simulation Smile box\", che simula l'effetto schermo curvo del Cinerama, il restauro della pellicola si nota soprattutto nei punti di sovrapposizione dei tre proiettori, ridotti ai minimi termini.\nIn Italia, nei proseguimenti di prima visione, la pellicola fu adattata per un solo proiettore e con lo schermo piatto, perdendo la spettacolarit\u00e0 della versione originale curva a 146\u00b0. Nei circuiti televisivi italiani, il film \u00e8 trasmesso in una versione dal rapporto di aspetto non corretto (Originale 2.89:1)."}
{"id": "237545", "revid": "1543377", "url": "https://it.wikipedia.org/wiki?curid=237545", "title": "La cosa (film 1982)", "text": "La cosa (\"The Thing\") \u00e8 un film del 1982 diretto da John Carpenter, liberamente tratto dal racconto horror-fantascientifico \"La cosa da un altro mondo\" (\"Who Goes There?\", 1938) di John W. Campbell, gi\u00e0 alla base del film \"La cosa da un altro mondo\" (1951) prodotto da Howard Hawks.\nLa sceneggiatura tratta di un gruppo di ricercatori di una base scientifica americana in Antartide, alle prese con una forma di vita extraterrestre parassita, precipitata sulla Terra, con la facolt\u00e0 di assumere le sembianze degli esseri con i quali viene a contatto, mutando continuamente aspetto. Per gli uomini della base il problema \u00e8 scoprire di quale corpo di volta in volta l'alieno si sia impadronito, il che porter\u00e0 a un forte senso di paranoia in ogni membro del gruppo.\nInizialmente il film ebbe un modesto successo di pubblico, complice il fatto di essere considerato dai pi\u00f9 un banale remake del gi\u00e0 citato film di Howard Hawks. Un altro motivo fu la contemporanea uscita del film \"E.T. l'extra-terrestre\" di Steven Spielberg, cio\u00e8 di un modo di rappresentare gli alieni nettamente opposto alla natura elusiva e terrificante della creatura di Carpenter. Tuttavia negli anni a venire la pellicola \u00e8 stata rivalutata positivamente dalla critica, elevandosi al rango di intramontabile cult della fantascienza e del fantahorror, classificatosi diverse volte come uno dei film pi\u00f9 paurosi in assoluto.\nPer lo stesso Carpenter, che lo considera come il primo episodio della Trilogia dell'Apocalisse, \u00e8 il preferito tra i suoi film.\nIl film ha avuto nello stesso anno una trasposizione letteraria, mentre nel 1991 la Dark Horse Comics ha pubblicato una miniserie a fumetti intitolata \"The Thing from Another World\". Nel 2002 \u00e8 stato sviluppato un videogioco omonimo che funge da sequel del film; nel 2011 \u00e8 uscito un prequel del film, \"La cosa\", ambientato tre giorni prima degli eventi del film di Carpenter \u00e8 incentrato sull'equipaggio norvegese che per primo scopr\u00ec l'alieno.\nTrama.\nAntartide, 1982. La quiete della base scientifica statunitense \"U.S. Outpost #31\" viene interrotta dall'arrivo di un elicottero partito da una remota stazione di ricerca norvegese, che sta inseguendo un cane di razza siberian husky, per ucciderlo a fucilate. Gli occupanti della base assistono sgomenti alla scena che si conclude con l'esplosione dell'elicottero, colpito per sbaglio da una granata che uno dei norvegesi intendeva lanciare contro la preda. Il norvegese superstite, incapace di farsi capire dagli americani, cerca ancora di sparare al cane, ma colpisce per sbaglio uno dei componenti del team; ne nasce quindi un conflitto a fuoco e il norvegese viene ucciso. Il team statunitense, guidato dal comandante Garry e composto dal pilota R.J. MacReady, il medico Copper, i biologi Blair e Fouchs, il meteorologo George Bennings, il geologo Norris, l'addetto alla radio Windows, i meccanici Childs e Palmer, l'addetto ai cani Clark e il cuoco Nauls, non capisce cosa stia succedendo e decide di indagare sulla provenienza dell'elicottero.\nMacReady e Copper arrivano alla base norvegese, trovandola deserta e ridotta in macerie. All'interno scoprono il cadavere di un suicida, documentazione sulle operazioni svolte dalla base, e un grande blocco di ghiaccio, scavato e vuoto, che lascia presagire l'esistenza di una creatura rimasta ibernata per millenni prima di venire estratta dai ricercatori norvegesi. Una volta usciti rinvengono inoltre il ripugnante corpo carbonizzato di una creatura non identificata, con due teste fuse insieme, e decidono di portarlo alla base. Blair ne esegue un'autopsia, rivelando che possiede degli organi interni normali. Nel frattempo l'husky sopravvissuto viene lasciato libero di vagare nella base americana, finch\u00e9, a seguito della scoperta misteriosa nella distrutta base norvegese, non si decide di rinchiuderlo per precauzione nel canile, insieme agli altri husky della base.\nUna volta nella gabbia il cane si trasforma in una creatura mostruosa, assale i cani e li uccide brutalmente. MacReady richiama l'attenzione di tutti attivando l'allarme antincendio e Childs prova a uccidere il mostro con un lanciafiamme, ma riesce solo a bruciarne met\u00e0, mentre l'altra parte della creatura sfonda il soffitto e sfugge via. I resti vengono esaminati da Blair, il quale avanza l'ipotesi che si tratti di un alieno che imita alla perfezione le altre forme di vita, grazie alle sue cellule che inglobano quelle delle creature terrestri.\nBlair interroga un computer sui rischi di contagio e sopravvivenza dei membri della base, ricevendo delle risposte poco rassicuranti (per esempio che se l'alieno avesse raggiunto la civilt\u00e0 avrebbe potuto infettare l'intero pianeta in breve tempo) e, per tale ragione, perde il controllo e distrugge tutti gli strumenti per comunicazioni radio a colpi di ascia, poco prima che i suoi colleghi lo immobilizzino e lo rinchiudano in un piccolo magazzino esterno. A questo punto il gruppo guarda un video rinvenuto nella base norvegese e scopre che gli scienziati stavano conducendo una ricerca su un'astronave aliena, precipitata l\u00ec diverse migliaia di anni prima.\nMacReady si dirige con Norris e Fouchs al disco volante danneggiato; nelle vicinanze viene anche trovato un buco nel ghiaccio da cui \u00e8 stato estratto con ogni probabilit\u00e0 il blocco analizzato nella base norvegese, probabilmente con all'interno l'alieno sfuggito all'esplosione della sua astronave. I resti del cadavere mutato rinvenuto alla base norvegese vengono spostati immediatamente in un magazzino con l'obiettivo di tenerli a distanza dagli uomini, ma durante lo spostamento Bennings viene aggredito dalla creatura ancora viva, che ne assume le sembianze. Tale metamorfosi viene per\u00f2 notata dai compagni, che riescono ad attirare la creatura all'esterno e a distruggerla quando non ha ancora assimilato totalmente Bennings.\nLa caratteristica di assumere le sembianze altrui genera diffidenza tra le persone della base, che non possono sapere con certezza chi sia stato contagiato dal mostro e chi no. Viene allora proposto un test del sangue, in modo tale da capire se uno di loro \u00e8 una \"cosa\", ma ben presto si scopre che le scorte di sangue sono state distrutte. Mac prende di petto la situazione: innanzitutto ordina ai compagni di legare i tre pi\u00f9 sospetti, ovvero Clark (quello rimasto pi\u00f9 a contatto con i cani), Garry e Copper (gli unici con la possibilit\u00e0 di avvicinarsi alle scorte). Successivamente il pilota chiede a Fouchs di analizzare gli appunti di Blair, in modo tale da trovare una soluzione. Poco dopo la luce salta nella base per un'ora, al termine della quale Fouchs scompare.\nI compagni, decisi a cercarlo, si dividono in gruppi e Mac, Windows e Nauls vanno all'esterno. Dopo poco i tre trovano il cadavere completamente carbonizzato di Fouchs, ipotizzando che si sia suicidato per non diventare una cosa. Mac tuttavia nota che, contrariamente a come le aveva lasciate, le luci della sua baracca sono accese: sospettoso, si reca a visitarla con Nauls, rimandando Windows alla base. Mentre il gruppo aspetta il ritorno di MacReady e Nauls, quest'ultimo arriva nella base solo e spaventato, dichiarando di avere trovato delle prove contro Mac. In quel momento il pilota prova ad entrare, ma viene tenuto fuori dai compagni. Nella concitazione Norris ha un infarto: Copper, liberato per soccorrerlo, prova a rianimare Norris, ma il geologo si rivela essere infetto e uccide il dottore staccandogli le braccia. Mac riesce a bruciare il corpo della creatura, ma questa prima di morire stacca la propria testa, che genera delle zampe con cui scappare. Fortunatamente Mac e gli altri notano la mostruosit\u00e0 e la distruggono una volta per tutte.\nSi intuisce quindi che la creatura \u00e8 costituita da pi\u00f9 parti, le quali sono in relazione tra loro. MacReady decide di prelevare un campione di sangue dei superstiti e bruciarlo con un filo di rame arroventato, sicuro che il sangue di chi \u00e8 stato contagiato avrebbe mostrato una reazione difensiva. Tuttavia i compagni si rifiutano di partecipare, e Clark prova a uccidere alle spalle Mac, che per\u00f2 gli spara alla testa, confermando le sue serie intenzioni. Mac fa dunque legare gli altri da Windows, l'unico di cui si fida, e inizia il test, provandolo anche su se stesso, dimostrando cos\u00ec la propria umanit\u00e0. Dopo avere provato anche l'innocenza di Windows MacReady inizia il test con Palmer, che per\u00f2 si rivela subito un infetto, in quanto il suo campione di sangue una volta bruciato scorre via dal filo; una volta smascherato egli si trasforma e attacca Windows, costringendo MacReady a bruciarli entrambi.\nMacReady, Garry e Nauls vanno a testare l'ultimo possibile infetto, ovvero Blair, lasciando Childs di guardia, solo per scoprire tuttavia che il magazzino dove era stato rinchiuso \u00e8 vuoto e che il biologo ha scavato un tunnel sotto l'edificio. Il gruppo si rende conto che Blair adesso \u00e8 infetto, e che quando era sembrato che avesse distrutto l'apparecchiatura stava in realt\u00e0 cercando del materiale per costruirsi una piccola astronave per la fuga. In quel momento Nauls nota la sagoma di Childs abbandonare la stazione e in quel momento il generatore va fuori uso, togliendo cos\u00ec luce e riscaldamento. MacReady ipotizza che l'alieno stia tentando di ibernarsi fino all'arrivo della spedizione di salvataggio in primavera. Consapevoli di essere condannati a morte per la temperatura troppo bassa, ma anche di avere la responsabilit\u00e0 di fermare la cosa prima che distrugga il mondo, i tre iniziano la caccia a Blair, nonostante la scarsa visibilit\u00e0 e il clima avverso.\nIl gruppo tenta di fare saltare in aria con la dinamite l'intero complesso nella speranza di distruggere la creatura, ma Garry viene assimilato e Nauls sparisce, facendo presumibilmente la stessa fine. Il mostro appare infine pi\u00f9 grande delle versioni precedenti; MacReady lo fa saltare in aria con la dinamite insieme con gli ultimi resti della base in fiamme e si mette in salvo. MacReady, spossato, si accascia tra i resti della base, ma \u00e8 raggiunto da Childs, che ricompare sostenendo di essersi perso nella tormenta. I due rimangono isolati da tutto, andando incontro a una probabile morte per assideramento, oltre a nutrire il reciproco sospetto che l'altro sia stato contagiato.\nAnalisi.\n\"La cosa\" \u00e8 basato sul racconto breve \"Who goes there?\" (\"Chi va l\u00e0?\") di John W. Campbell, da cui gi\u00e0 Howard Hawks nel 1951 aveva tratto il classico della fantascienza \"La cosa da un altro mondo\". \u00c8 proprio l'accostamento con questo film a offrire gli spunti di analisi pi\u00f9 interessanti: nell'originale assistiamo alla reazione compatta del gruppo umano contro l'invasore alieno. Una volta sconfitta la minaccia il monito finale evoca le paure dell'epoca della guerra fredda: \"Ditelo a tutti dovunque si trovino. Dovunque, scrutate il cielo\".\nNel film di Carpenter si ha il capovolgimento esatto del meccanismo del film originale, come l'ambientazione che passa dal Polo nord al Polo sud (in Antartide). Questa volta il gruppo alle prese con la creatura si frantuma: la \"cosa\" in una continua metamorfosi della realt\u00e0 esaspera la paranoia causata dall'impossibilit\u00e0 di distinguere l'umano dall'alieno, il reale dalla finzione. In aggiunta l'ossessione del contagio e l'isolamento riescono a fare saltare ogni rapporto interpersonale e a fare crollare la fiducia negli altri. La regola diventa quella dell'uno contro l'altro. Peraltro, il film di Carpenter \u00e8 molto pi\u00f9 aderente al soggetto letterario rispetto al film che Hawks ne aveva tratto, rispettando tempi e situazioni del racconto di Campbell.\nIl tema del film, nelle intenzioni del regista, verte sulla disgregazione dell'umanit\u00e0 e sulla diffidenza verso il prossimo, ma in realt\u00e0 si spinge oltre, spostando il conflitto dall'interno dei rapporti umani all'interno dei corpi: la creatura li avvolge e li invade, penetra al loro interno deformando e lacerando ossa e tessuti, trasformandoli alla fine in rappresentazioni corporee grottesche e surreali.\nProduzione.\nSviluppo.\nNel 1981 l'Universal Pictures offr\u00ec a Carpenter la produzione di un remake del film di Howard Hawks del 1951 \"La cosa da un altro mondo\", di cui Carpenter era da tempo un appassionato (difatti tre anni prima fece comparire una sua scena nel televisore di Tommy nel film \"Halloween - La notte delle streghe\" da lui diretto). Egli per\u00f2 decise invece di adattare pi\u00f9 fedelmente il racconto su cui si era basato, \"La cosa da un altro mondo\" (\"Who Goes There?\") di John W. Campbell, e di non ambientarlo al Polo nord, come aveva fatto Hawks, bens\u00ec al Polo sud.\nSecondo il regista l'aspetto da evidenziare maggiormente nella storia era la paranoia dei personaggi, costretti a confrontarsi con una creatura aliena che pu\u00f2 assumere l'aspetto di altri esseri viventi, da cui l'importanza della loro vera identit\u00e0. Lo script per la nuova versione \u00e8 stato scritto da Bill Lancaster. A differenza di altri suoi film, John Carpenter non compose la colonna sonora, ma affid\u00f2 il compito al musicista Italiano Ennio Morricone, il quale segu\u00ec uno stile simile a quello del regista.\nIl budget, uno dei pi\u00f9 alti messi a disposizione di John Carpenter, si stima essere stato di quindici milioni di dollari.\nEffetti speciali.\nIl tecnico degli effetti speciali Rob Bottin, con cui il regista aveva gi\u00e0 collaborato per il film \"Fog\", all'epoca del film aveva solamente ventitre anni, e con questo lavoro divenne uno dei tecnici pi\u00f9 apprezzati di Hollywood, ricevendo anche una nomination al Saturn Award per migliori effetti speciali, che per\u00f2 fu vinto da Carlo Rambaldi e Dennis Muren per il film \"E.T. l'extra-terrestre\". La meccanizzazione dei vari modelli fu di Roy Arbogast e Stan Winston. La squadra di Rob Bottin lavor\u00f2 ininterrottamente, giorno e notte, per tutta la durata della produzione, sperimentando ogni sorta di tecnica e di materiale per cercare di superare i limiti imposti dalla tecnologia dell'epoca. Realizzarono ogni effetto della creatura, sotto forma di statue modellate a mano (per i cadaveri visti nella base norvegese) e animatronic; alcune scene furono girate tramite l'animazione passo uno, nonostante Carpenter la reputasse poco realistica.\nTutti gli effetti speciali che si possono vedere nelle scene relative alla gabbia dei cani, sono da attribuire a Winston, dal momento che Bottin, in quei giorni, ebbe un esaurimento nervoso dovuto all'immenso carico di lavoro che aveva affrontato. Sempre in questa scena, i tentacoli che si intravedono sono fruste manovrate direttamente da Bottin. Per ricreare il gore furono utilizzati chewing gum riscaldata, marmellata, crema di mais, gelatina, maionese e altro cibo addensante, insieme con materiali sintetici come metallo, uretano, vetroresina e schiuma di lattice; inizialmente Bottin aveva previsto di utilizzare organi di animali veri presi da una macelleria, ma Carpenter rifiut\u00f2 in quanto l'odore della carne putrida disturbava i lavoratori, e gli permise di utilizzarli unicamente nella scena dell'autopsia.\nL'alieno sotto forma di husky \u00e8 stato interpretato da Jed, un mezzo husky e mezzo lupo; tuttavia il cane che veniva inseguito dall'elicottero all'inizio del film non era Jed, ma un altro cane a cui era stato tinto il pelo affinch\u00e9 assomigliasse a esso. Nella scena in cui al dott. Copper vengono amputate le braccia, fu ingaggiato come controfigura un vero amputato a cui fu messa una maschera per farlo assomigliare all'attore Richard Dysart. Inoltre, per poco Kurt Russell non rimase ferito nella scena in cui faceva saltare in aria con della dinamite il corpo di Palmer: Russell non aveva previsto la forza dell'esplosione e quindi la sua reazione nel film non \u00e8 simulata.\nRiprese.\nLe prime scene sono state girate su un ghiacciaio vicino a Juneau, in Alaska, mentre le scene interne sono state girate presso Universal Studios in Los Angeles, e per dare l'impressione delle condizioni climatiche antartiche i set negli studi di Los Angeles furono portati alla fredda temperatura di 5\u00b0. L'effetto sonoro che simula il vento antartico \u00e8 stato registrato nel deserto presso Palm Springs, in California. Nelle ultime settimane, le scene furono girate nella Columbia Britannica e le scene nel campo norvegese furono realizzate sfruttando i resti carbonizzati del campo americano.\nMusiche.\nEnnio Morricone compose la colonna sonora del film, poich\u00e9 Carpenter voleva che \"La cosa\" avesse un approccio musicale europeo. Carpenter \u00e8 volato a Roma per parlare con Morricone per convincerlo ad accettare il lavoro, quando Morricone vol\u00f2 a Los Angeles per registrare la colonna sonora, aveva gi\u00e0 sviluppato un nastro pieno di una gamma di musiche per sintetizzatore perch\u00e9 non era sicuro del tipo di partitura che Carpenter voleva. Morricone scrisse spartiti orchestrali e sintetizzatori separati e uno spartito combinato, che sapeva essere la preferenza di Carpenter. Carpenter scelse un pezzo, che ricordava da vicino le sue stesse colonne sonore e che \u00e8 diventato il tema principale usato in tutto il film. Ha anche suonato la partitura di \"\" come esempio per Morricone. Morricone fece molti altri tentativi, avvicinando la sua partitura allo stile musicale di Carpenter. In totale Morricone ha prodotto una colonna sonora di circa un'ora che \u00e8 rimasta in gran parte inutilizzata, ma \u00e8 stata successivamente pubblicata come parte della colonna sonora del film. Carpenter e il suo collaboratore di lunga data Alan Howarth hanno sviluppato separatamente alcuni pezzi in stile synth utilizzati nel film. Nel 2012, Morricone ha ricordato:\nCarpenter ha detto:\nPromozione.\nLe locandine e i manifesti utilizzati per la promozione del film all'epoca della sua diffusione nelle sale cinematografiche sono a cura dell'illustratore Drew Struzan.\nDistribuzione.\nIl film \u00e8 stato distribuito nelle sale cinematografiche statunitensi a partire dal 25 giugno 1982, mentre l'uscita nelle sale italiane (vietato ai minori di 18 anni) risale al 30 novembre 1982, distribuito dalla Cinema International Corporation.\nEdizioni home video.\nIn Italia il film \u00e8 uscito in DVD nel 1999 con una edizione da collezione; formato video Letterbox, traccia italiana a due canali, ricco di contenuti extra. Non \u00e8 stata distribuita al momento la \"special edition\" del 2004 che offre una pellicola restaurata e un formato video anamorfico oltre agli abbondanti materiali extra. Nel 2008 \u00e8 stata distribuita l'edizione in formato Blu-ray Disc anche in Italia.\nDivieti.\nIl film fu approvato dalla censura poco dopo la sua distribuzione all'estero. Le scene di genere thriller, nonch\u00e9 splatter, presenti nel film hanno contribuito al suo divieto nel mondo; in gran parte del mondo venne vietato ai minori dai 14 ai 18 anni ed \u00e8 stato bandito in Finlandia. Negli Stati Uniti venne giudicato con la lettera R, che sta a indicare che i minori di 17 anni devono essere accompagnati da adulti. Alla sua uscita in Italia nel 1982 il film ricevette il divieto ai minori di 18 anni pi\u00f9 qualche tagliuzzamento (che limitano di fatto la visione dei vari aspetti dell'alieno ai telespettatori).\nAccoglienza.\nIncassi.\nAl suo esordio negli Stati Uniti ha raggiunto un incasso di 3,1 milioni di dollari; dopo essere rimasto all'ottavo posto il classifica per tre settimane, gli incassi statunitensi hanno raggiunto i 19.629.760 dollari classificando il film nell'anno della sua uscita a un non proprio lusinghiero 42\u00ba posto.\nIn Italia la pellicola ha avuto un incasso totale pari a 1.714.000.000 lire e si \u00e8 classificato al 45\u00ba posto tra i primi 100 film di maggior incasso della stagione cinematografica italiana 1982-1983.\nVa ricordato che il 1982 \u00e8 stato l'anno dominato da \"E.T. l'extra-terrestre\" che con il suo incasso di 359 milioni di dollari (uno dei pi\u00f9 alti della storia del cinema) ha imposto a livello planetario una nuova immagine degli alieni tenera e rassicurante in netto contrasto con la creatura carpenteriana: per queste ragioni la pellicola di Spielberg \u00e8 stata ritenuta una della principali cause dell'insuccesso al botteghino del film.\nCritica.\nNei primi anni la critica statunitense accolse molto negativamente il film. Il critico Roger Ebert gli diede 2.5 stelle su 4, giudicandolo \"deludente\" e con personaggi superficiali e trama illogica. Dal \"New York Times\" fu ritenuto \"sciocco e deprimente\", aggiungendo che \"mescola horror con la fantascienza per trarne qualcosa di divertente\". Il film comparve sulla rivista \"Cinefantastique\" con la scritta: \"\u00c8 questo il film pi\u00f9 odiato di tutti i tempi?\". Gli effetti speciali di Rob Bottin, seppur simultaneamente lodati e biasimati dal makeup, furono giudicati troppo grotteschi da diversi critici cinematografici. La pellicola fu molto criticata anche perch\u00e9 all'epoca il pubblico si aspettava una storia che ricalcasse il film di Hawks, e non una versione pi\u00f9 cruenta e maggiormente fedele al romanzo di Campbell.\nNel corso degli anni, comunque, \"La cosa\" si \u00e8 dimostrato un vero \"cult movie\" presso il pubblico del mercato home video, e anche i critici hanno saputo analizzarne con pi\u00f9 attenzione i tratti distintivi, rivalutandolo positivamente. Nel sito web Rotten Tomatoes detiene l'81% di recensioni professionali positive, basato su 53 recensioni. \"The Boston Globe\" lo ha definito il film pi\u00f9 pauroso in assoluto, posizionandolo al 1\u00ba posto nella lista dei 50 migliori film horror di sempre. La rivista \"Empire\" lo ha inserito al 289\u00ba posto nella lista dei \"500 film migliori di sempre\", mentre infine la Chicago Film Critics Association lo ha posizionato come il 17\u00ba miglior film horror mai realizzato.\nOpere derivate.\nSequel, prequel e reboot.\nNel 2003 il canale Syfy aveva progettato la realizzazione di una miniserie sequel della durata di quattro ore. Carpenter era dell'idea che il progetto sarebbe andato avanti, ma improvvisamente il canale cambi\u00f2 idea abbandonando il progetto. Nel febbraio 2009 una recensione positiva dello screenplay abbandonato venne pubblicato su Corona's Coming Attractions.\nNel 2004 John Carpenter durante un'intervista alla rivista \"Empire\" disse che egli aveva un'idea per la storia di \"The Thing II\", incentrata sui due personaggi sopravvissuti, MacReady e Childs. Carpenter ha indicato che avrebbe garantito la partecipazione di Kurt Russell e Keith David nel sequel nei panni di Macready e Childs ancora alle prese con la creatura dopo il finale del film, senza rivelare altri dettagli. Tuttavia Carpenter ha ritenuto che a causa degli alti costi del progetto, la Universal Studios non avrebbe mai approvato la sua trama.\nNel settembre 2006 \u00e8 stato annunciato sulla rivista \"Fangoria\" che la Strike Entertainment, la compagnia di produzione di \"Slither\" e \"Dawn of the Dead\", era alla ricerca di uno o pi\u00f9 scrittori per scrivere un prequel teatrale de \"La cosa\". Dopo aver accettato uno script di Eric Heisserer, la Strike Entertainment ha incominciato la produzione del prequel, anch'esso intitolato \"La cosa\". Il prequel \u00e8 ambientato tre giorni prima degli eventi del film di Carpenter ed \u00e8 incentrato sull'equipaggio norvegese che per primo scopr\u00ec l'alieno. Il film diretto da Matthijs van Heijningen Jr. \u00e8 stato girato a Toronto e pubblicato il 14 ottobre 2011.\nNel 2020 la BlumHouse Productions ha annunciato un reboot del film; lo stesso John Carpenter ha confermato di essere direttamente coinvolto nel progetto.\nParchi a tema.\nNel 2007 nell'Universal Studios Florida venne prodotta una horror house chiamata \"The Thing - Assimilation\". Nell'attrazione, gli ospiti, camminando verso un corridoio sembiante la base scientifica del film, visitano varie riproduzioni del film, sia dei personaggi (tramite animatroni) sia dell'ambiente.\nLibri e fumetti.\nUna trasposizione letteraria del film, il romanzo \"La cosa\" basato sulla sceneggiatura, venne pubblicato nel 1982 da Alan Dean Foster. Anche se il romanzo \u00e8 la trasposizione del film, sono presenti in esso alcune piccole differenze: il personaggio di Windows \u00e8 chiamato Sanders, \u00e8 stata aggiunta una sequenza con MacReady, Bennings e Childs dopo che parecchi cani infetti sono fuggiti nella tundra antartica (questa sequenza era descritta nella seconda bozza della sceneggiatura di Lancaster). Nel romanzo \u00e8 inoltre spiegata la scomparsa di Nauls; inseguito dall'alieno in un vicolo cieco, preferisce uccidersi piuttosto che permettergli di assimilarlo.\nLa Dark Horse Comics ha pubblicato quattro sequel a fumetti del film sotto forma di tre miniserie e un serial (\"The Thing from Another World\", \"The Thing from Another World: Climate of Fear\", \"The Thing from Another World: Eternal Vows\" nel quale fa il suo ritorno MacReady che insegue la Cosa nell'isola Stewart Island della Nuova Zelanda, e \"The Thing from Another World: Questionable Research\", il quale \u00e8 stato serializzato in \"Dark Horse Comics\" numero 13-16), con per protagonisti MacReady come il solo sopravvissuto dell'Outpost numero 31 e Childs come l'infetto (\"The Thing From Another World: Climate of Fear\" issue 3 of 4). \"Questionable Research\" esplora una realt\u00e0 parallela dove MacReady non \u00e8 in giro per fermare la Cosa e uno scienziato deve impedire la sua diffusione, dopo quanto accaduto all'Outpost 31. La serie a fumetti \u00e8 stata intitolata \"The Thing from Another World\" (La cosa da un altro mondo) dal film originale del 1951 di Howard Hawks, al fine di evitare confusione e possibili conflitti legali con la Cosa, il membro dei Fantastici Quattro della Marvel Comics. In seguito, la Dark Horse ha pubblicato un fumetto digitale intitolato \"The Thing: The Northman Nightmare\" come preludio al prequel del 2011.\nNel gennaio del 2010 Clarkesworld Magazine ha pubblicato un racconto breve tratto dal film, intitolato \"Le cose\" (\"The Things\"), scritto da Peter Watts. La storia \u00e8 rivisitata dal punto di vista dell'alieno stesso, che vede gli esseri umani altrettanto terrificanti. Il racconto \u00e8 stato nominato per un Premio Hugo come miglior racconto breve.\nVideogiochi.\nNel 2002 \u00e8 stato realizzato un videogioco survival horror intitolato \"La Cosa\" per PC, PlayStation 2, e Xbox, che funge da sequel agli eventi del film. La storia del videogioco differisce da quella dei fumetti in quanto Childs \u00e8 morto e i nastri audio sono presenti (nei fumetti erano stati rimossi dall'Outpost 31 all'inizio di \"The Thing from Another World: Questionable Research\"). Al termine del gioco, R.J. MacReady \u00e8 ancora vivo e aiuta il protagonista (il capitano Blake) a completare l'ultima missione.\nPer un periodo limitato i GameStop davano in omaggio una copia del DVD del film a coloro che acquistavano il videogioco.\nLa storia del videogioco comincia poco dopo la fine del film: Childs \u00e8 trovato morto e congelato nello stesso luogo dove era stato visto alla fine del film, ma alla fine del gioco \u00e8 rivelato che R.J. MacReady \u00e8 sopravvissuto e aiuta il protagonista a fuggire in elicottero.Era prevista l'uscita di un sequel che doveva avere come protagonista nuovamente il capitano Blake affiancato da MacReady, e tra i livelli del gioco figuravano piattaforme petrolifere, portaerei, tunnel d'accesso e diversi impianti di raffineria; venne tuttavia annullato in quanto la societ\u00e0 che lo produsse, la \"Computer Atworks\", chiuse definitivamente.\nMerchandising.\nNel settembre 2000, come parte della terza serie della linea di giocattoli \"Movie Maniacs\", la McFarlane Toys ha realizzato due action figures basate sul film. Una era l'alieno dopo aver preso la forma di Blair visto alla fine del film, e l'altro rappresentava sempre l'alieno sotto forma di Norris vista nella scena del defibrillatore. Di seguito venne prodotta una statua in resina rappresentante la Testa-Ragno, una delle invenzioni pi\u00f9 complesse di Rob Bottin, e la riproduzione in scala della scena dell'attacco della \"cosa\" nel canile, oltre a una serie di \"action figure\"s rappresentanti i membri del Team.\nGiochi da tavolo.\nNel 2010 esce il gioco da tavolo intitolato \"The Thing: Infection at Outpost 31\", un gioco semi cooperativo con traditore pubblicato da Mondo."}
{"id": "237547", "revid": "438678", "url": "https://it.wikipedia.org/wiki?curid=237547", "title": "La cosa (film 1990)", "text": "La cosa \u00e8 un film documentario del 1990, diretto, montato e prodotto da Nanni Moretti.\nIl documentario mostra, senza alcun commento, una serie di interventi di militanti comunisti durante i dibattiti all'interno di alcune sezioni del Partito Comunista Italiano svoltisi nei giorni successivi alla proposta di Achille Occhetto di trasformare il Partito Comunista Italiano in un nuovo soggetto politico, la cosiddetta \"svolta della Bolognina\", testimoniando \u00abun momento unico di autocoscienza collettiva nella storia della sinistra italiana.\u00bb\n\u00c8 stato mandato in onda la prima volta da Rai Tre il 6 marzo 1990, alla vigilia del Congresso di Bologna.\nRiprese.\nIl film mostra, nell'ordine, i dibattiti nelle seguenti date e luoghi:\nCritica.\nL'accoglienza dei giornali di sinistra fu positiva.\nSull\"'Unit\u00e0\", organo ufficiale del PCI, Claudia Mancina scrisse: \u00abCome nel migliore cinema-verit\u00e0, la macchina da presa, apparentemente neutrale, \u00e8 invece un filtro potente, che seleziona nel flusso delle cose e delle parole, e restituisce un ordine al disordine del reale. [...] Ci\u00f2 che vediamo non \u00e8 uno psicodramma, ma la cronaca partecipata di un processo di elaborazione collettiva, gi\u00e0 l'atto di nascita della \"cosa\". Ho risentito, vedendo scorrere queste immagini insieme vicinissime e lontane, l'emozione di una svolta storica\u00bb. Mario Tronti scrisse: \u00abSembra una candid camera: tanto i compagni che parlano sono spontanei e senza problemi per la macchina da presa. Ed \u00e8 uno spaccato di questo popolo comunista che discute, si scontra, si arrabbia e sa ridere di s\u00e9 e degli altri, pur in mezzo a una bufera che fa vacillare tutte le sue solide antiche certezze. [...] C'\u00e8 asprezza, ma non malumore, c'\u00e8 divisione vera ma senza mugugno, c'\u00e8 confronto orizzontale tra compagni e non la cattiva dialettica base-vertice. E comunque sempre questo fondo di allegria, o di ironia, che \u00e8, s\u00ec, un modo d'essere di popolo e questo parlare diretto, semplice e franco\u00bb.\nRossana Rossanda, sul \"manifesto\", defin\u00ec il documentario di Moretti \u00abuna lezione di giornalismo\u00bb, per aver saputo cogliere \u00abun momento che non si ripeter\u00e0, nascente, sorpreso, scosso, incerto\u00bb e per \u00abaver guardato al corpo dell'esperimento e non ai medici che operavano. Non al segretario, ai leader, ai ma\u00eetre \u00e0 penser, ma a uomini e donne concreti che la stampa non frequenta ma evoca vagamente come massa di resistenza, gente della quale conta solo, serializzata, il consenso ai fini degli equilibri al vertice. [...] in politica i pensieri si misurano in potere. Moretti si \u00e8 occupato dell'altro, il resto, le vite, volti e mani di chi \u00e8 base, partito senza nomi\u00bb. E cos\u00ec concludeva: \u00abQuesto frammento di \"base\" pensante \u00e8 stato consegnato alla documentazione solo da Nanni Moretti, con tocco sobrio e leggero, e ne va ringraziato\u00bb.\nBeniamino Placido, sulla \"Repubblica\", dovette riconoscere quasi suo malgrado le qualit\u00e0 dell'opera, a dispetto di quanto pensasse dell'autore: \u00abQuant'\u00e8 antipatico Nanni Moretti. Quant'\u00e8 scostante, spigoloso, ispido. E presuntuoso. E permaloso. [...] Per\u00f2 quanto bisogna viaggiare all'indietro, sulla macchina del tempo, per trovare una cosa altrettanto bella di questa sua \"La cosa\"? [...] Nanni Moretti \u00e8 sommamente antipatico. [Ma] da lui ci aspettiamo che sia non gi\u00e0 simpatico ma \"simpatetico\" [...] Che sia capace non gi\u00e0 di ispirare simpatia, lui, ma di provarne (e di farne provare a noi) per gli altri. Specie per quegli altri che sono meno provveduti, meno fortunati, ma tante volte pi\u00f9 battaglieri, tante volte pi\u00f9 dignitosi. Nanni Moretti ha rispettato queste persone nei fatti. [...] Tutti impegnati comunque a difendere quella tal cosa che \u00e8 parte integrante della nostra dignit\u00e0: la memoria. La memoria delle emozioni vissute, delle battaglie sostenute. Anche di quelle sbagliate (spesso erano sbagliate). Perch\u00e9 non sia inghiottita questa memoria, personale e politica, nella nuova \"Cosa\" che verr\u00e0 (se verr\u00e0, quando verr\u00e0).\u00bb\nSecondo il \"Dizionario Mereghetti\", con questo documentario, che \u00abtrova una sua perfetta giustificazione nel percorso di Moretti\u00bb, il regista riesce a fare cinema \u00abevitando ancora una volta di cadere nelle trappole della faciloneria e del qualunquismo dei mass media\u00bb.\nPer il \"Dizionario Morandini\", si tratta di \u00abun buon esercizio di documentario antropologico prima che politico\u00bb.\nHome video.\nIl film \u00e8 stato distribuito in DVD nel 2007 da Feltrinelli, all'interno della collana Real Cinema, insieme al documentario \"Il fare politica - Cronaca della Toscana rossa (1982-2004)\" di Hugues Le Paige e al volume \"C'era una volta il PCI\", a cura di Benedetta Tobagi."}
{"id": "237548", "revid": "438678", "url": "https://it.wikipedia.org/wiki?curid=237548", "title": "La costa dei barbari (film 1935)", "text": "La costa dei barbari (\"Barbary Coast \") \u00e8 un film del 1935 diretto da Howard Hawks.\nTrama.\nTra le strade di una frenetica San Francisco del 1849, una giovane ragazza newyorkese, Mary, giunge nella nebbia, in cerca di facile fortuna, per sposare il pi\u00f9 benestante minatore della citt\u00e0. Informata della sua morte, decide tuttavia di rimanere e non abbandona il sogno di diventare ricca. Ben presto diviene l'amante di Luis Chamalis, proprietario della casa da gioco \"Bella Donna\", un locale dove si gioca d'azzardo. Luis, l'uomo pi\u00f9 potente e crudele di San Francisco, se ne innamora e pur non sposandola, la assume alla roulette per attirare i minatori e i cercatori d'oro ed impossessarsi delle loro fortune. Mary non ricambia i sentimenti di Luis, e si innamora invece di un giovane minatore di nome Jim, poeta a tempo perso e animo angelico, il quale attratto dai tavoli da gioco e sperando di arricchirsi, perde tutto il capitale che aveva guadagnato. La giovane innamorata lo aiuta a fuggire con lei per scampare alla vendetta del proprietario della casa da gioco.\nProduzione.\nIl film fu scritto da Ben Hecht e Charles MacArthur che, due anni prima, avevano gi\u00e0 firmato per Hawks \"Ventesimo secolo\". Howard Hawks non ha mai amato molto questo film, ammettendo di averlo girato solo per motivi economici, rimpiazzando William Wyler a film gi\u00e0 iniziato. \"\u00c8 un film che disegna per la prima volta nella variegata filmografia di Hawks i primi rudimenti del western riletto con l'arma dell'ironia e della violenza a braccetto, grazie anche alla preziosa presenza del monolito mitico del genere, quel Walter Brennan che ritorner\u00e0, tra gli altri, anche nel \"Sergente York\" e nel \"Fiume Rosso\"."}
{"id": "237550", "revid": "767487", "url": "https://it.wikipedia.org/wiki?curid=237550", "title": "La costa dei barbari (film 1964)", "text": "La costa dei barbari \u00e8 un film del 1964, diretto da Robert Lynn.\nTrama.\nHarry Sanders e il suo assistente Tom si recano in Africa per indagare sull'affondamento di una barca per conto di una compagnia assicurativa. L'investigatore scoprir\u00e0 che sia il comandante Von Koltze che il proprietario della nave affondata Magnus tentano di sabotare le operazioni perch\u00e9 sono in cerca di un tesoro inabissato nel periodo della guerra."}
{"id": "237551", "revid": "100871912", "url": "https://it.wikipedia.org/wiki?curid=237551", "title": "Ragazzi di malavita", "text": "Ragazzi di malavita - Fatti e misfatti della Banda della Magliana \u00e8 un libro di Giovanni Bianconi.\nNarra le vicende della banda della Magliana, intrecciate alla vita politica e sociale dell'Italia tra la fine degli anni settanta e l'inizio degli anni ottanta. Narrazione fondata sull'analisi degli atti e delle inchieste che negli anni hanno coinvolto la Banda della Magliana, mostra lo scenario della periferia e della delinquenza romana, di strada e altolocata, le connivenze politiche e i legami con le maggiori organizzazioni malavitose italiane. Vengono inoltre riportate le biografie dei maggiori esponenti della Banda che ha sconvolto la capitale.\nL'opera consiste in una grande quantit\u00e0 di informazioni fornite in stile giornalistico.\nLo stesso Giancarlo De Cataldo, autore di \"Romanzo Criminale\" (il romanzo da cui \u00e8 stato tratto l'omonimo film), ha usufruito del testo di Bianconi per l'accuratezza con cui \u00e8 stato redatto.\n\u00c8 stata girata nel marzo del 2003 una mini fiction di due puntate andata in onda su Raidue, dal titolo \"Vite a perdere\" (regia di Paolo Bianchini)."}
{"id": "237553", "revid": "767487", "url": "https://it.wikipedia.org/wiki?curid=237553", "title": "La cuccagna (film 1917)", "text": "La cuccagna \u00e8 un film muto del 1917 diretto da Baldassarre Negroni."}
{"id": "237555", "revid": "767487", "url": "https://it.wikipedia.org/wiki?curid=237555", "title": "La cuccagna (film 1962)", "text": "La cuccagna \u00e8 un film del 1962 diretto da Luciano Salce.\nTrama.\nRoma. Rossella ha finito da poco la scuola superiore ed \u00e8 stanca di stare in casa ad aspettare il futuro ed un matrimonio. Vive in una tipica famiglia media italiana: la sua unica distrazione \u00e8 guardare \"Carosello\" in TV. Decisa a cercare lavoro, Rossella risponde a un annuncio come dattilografa: da qui in avanti, percorrer\u00e0 diverse strade senza per\u00f2 riuscire ad ottenere la gratificazione che cercava. L'unico a starle vicino \u00e8 il fratello, la cui omosessualit\u00e0 \u00e8 insieme palese e taciuta. Rossella sperimenter\u00e0 l'altra faccia del boom economico: affaristi senza scrupoli, approfittatori, faccendieri con l'ossessione delle apparenze, lavori ai margini della comprensione e della rispettabilit\u00e0, il miraggio dei soldi facili. Viene anche arrestata, ma rilasciata quasi subito. Alla fine Rossella riesce perlomeno a trovare amore e comprensione nel giovane Giuliano, idealista ma inconcludente, spaventato per la chiamata alla leva militare obbligatoria che ha appena ricevuto. I due giovani progettano anche il suicidio, che servir\u00e0 forse da protesta sociale: in un campo militare per le esercitazioni si nascondono vicino ad un bersaglio con l'intenzione di farsi colpire. Arrivati sul posto, l'esercitazione \u00e8 grottesca e del tutto inconcludente: nessuno dei bersagli viene colpito, ma i militari si congratulano comunque tra loro. Nei due giovani per\u00f2 l'istinto di sopravvivenza ha avuto la meglio e fuggono da quel luogo per camminare sulla spiaggia vicina.\nProduzione.\nNel film compaiono in un cameo: Ugo Tognazzi nel ruolo di un automobilista, Li\u00f9 Bosisio (futura signora Pina Fantozzi) nel ruolo di una suora, Milena Vukotic compare brevemente in un gruppo di persone che passeggia, e lo stesso Salce nel ruolo di un comandante dell'esercito.\nDistribuzione.\nIl film \u00e8 stato proiettato per la prima volta in pubblico il 29 settembre 1962 (Visto Censura n. 38262 del 15 settembre 1962)."}
{"id": "237557", "revid": "438678", "url": "https://it.wikipedia.org/wiki?curid=237557", "title": "La dama bianca (film 1938)", "text": "La dama bianca \u00e8 un film del 1938 diretto da Mario Mattoli. Il film \u00e8 tratto da un'opera teatrale di Aldo De Benedetti e Guglielmo Zorzi.\nTrama.\nL'avvocato Giulio Gualandi progetta l'ennesima scappatella a Viareggio mentre \u00e8 con la moglie in vacanza a Cervinia. Sua moglie Marina, disperata, confida la sua tristezza per il comportamento del marito all'amica Isabella, che \u00e8 con lei in vacanza. Nell'albergo dove si trovano c'\u00e9 un mistero: di notte si aggira il fantasma di una donna, denominata Dama bianca, che bacia gli uomini con i quali si imbatte di notte.\nPer la curiosit\u00e0, l'avvocato Gualandi rinuncia ad andare a Viareggio e di notte riesce ad essere baciato dalla misteriosa Dama, che in realt\u00e0 si rivela essere sua moglie. La mattina dopo, per\u00f2, anche il giovane Savelli, fidanzato della figlia di isabella, annuncia di essere stato baciato dalla Dama. A quel punto Gualandi diventa geloso e dopo aver seguito la moglie, vede che bacia di nuovo Savelli e la vuole lasciare.\nPoi si scopre che le Dame bianche sono in realt\u00e0 diverse e che tutto \u00e8 stato causato dal proprietario dell'albergo desideroso di pubblicit\u00e0. Inoltre molti hanno vantato di averla incontrata senza che sia vero. Ora i coniugi Gualandi si sono riconciliati, ma Marina, che ha capito come fare a tenersi il marito, gli lascia ancora un dubbio."}
{"id": "237558", "revid": "767487", "url": "https://it.wikipedia.org/wiki?curid=237558", "title": "La dama bianca (film 1952)", "text": "La dama bianca (\"The Girl in White \") \u00e8 un film del 1952 di John Sturges.\nAnalisi.\nLa pellicola \u00e8 tratta dall'autobiografia di Emily Barringer (1876-1961) la prima donna chirurgo della storia che si laure\u00f2 in medicina nel 1901. Nel 1902 riusc\u00ec a farsi accettare - dopo essere stata respinta una prima volta - dal \"Gouverneur Hospital\" di New York.\nTrama.\nAlla fine del secolo scorso Emily Dunning vince i pregiudizi e diventa la prima donna chirurgo a esercitare la professione medica in un ospedale americano.\nDistribuzione.\nDistribuito dalla Metro-Goldwyn-Mayer (MGM) il film usc\u00ec nelle sale cinematografiche USA il 23 maggio; a New York fu presentato il 30 maggio 1952."}
{"id": "237559", "revid": "767487", "url": "https://it.wikipedia.org/wiki?curid=237559", "title": "La dama e l'avventuriero (film 1931)", "text": "La dama e l'avventuriero (\"The Lady Who Dared\") \u00e8 un film del 1931 diretto da William Beaudine.\nTrama.\nTrascurata dal marito, il vice-console Charles Townsend, troppo occupato dal suo lavoro, Margaret accetta l'invito a cena di Julianne Boone-Fleming e di suo marito Seton. Alla cena, partecipa anche Jack Norton: quando i due ospiti vengono lasciati soli, Norton bacia Margaret. Si tratta di una trappola: il maggiordomo, infatti, di nascosto scatta una foto della scena che servir\u00e0 a ricattare Margaret.\nI Boone-Fleming e Norton fanno parte di una banda di contrabbandieri. Margaret, cercando di recuperare la foto compromettente, si trova coinvolta in quella storia di contrabbando e corre il rischio di venir arrestata dagli agenti sulle tracce dei malviventi, venendo salvata dall'intervento di Norton.\nProduzione.\nIl film fu prodotto dalla First National Pictures (con il nome a First National-Vitaphone Picture).\nDistribuzione.\nDistribuito dalla Warner Bros. Pictures, usc\u00ec nelle sale cinematografiche statunitensi il 29 maggio 1931 con il titolo originale \"The Lady Who Dared\".\nLa R&amp;B Video, nel 2005, lo ha distribuito in VHS.\nIl 22 marzo 2009, il film \u00e8 stato presentato negli Stati Uniti al (CineFest)."}
{"id": "237561", "revid": "767487", "url": "https://it.wikipedia.org/wiki?curid=237561", "title": "La dama e l'avventuriero (film 1943)", "text": "La dama e l'avventuriero (\"Mr. Lucky\") \u00e8 un film in bianco e nero del 1943, diretto da H.C. Potter. Nel 1959, venne prodotta una serie tv dallo stesso nome, \"Mr. Lucky\", basata sul film. Nel 1950 ne \u00e8 stato prodotto un remake, \"I ragni della metropoli\".\nTrama.\nJoe Adams, un uomo amante del gioco d'azzardo e del Poker, che di mestiere fa il marinaio mercantile, si ritrova ridotto alla povert\u00e0. Mentre cammina per la strada incontra Dorothy Bryant, che \u00e8 stata nominata presidentessa di un'organizzazione per aiutare i militari feriti in guerra che invece \u00e8 ricca e che lo invita ad una festa di beneficenza per vittime di battaglie; inizialmente Joe non accetta, soltanto quando Dorothy gli d\u00e0 il permesso di organizzare dei giochi d'azzardo durante la festa decide di andarci, ma intanto pensa alla possibilit\u00e0 di rubare i fondi insieme a dei gangster per utilizzarli per fini illeciti. Joe riesce ad organizzare una partita di Poker animando la serata e aumentando a dismisura gli incassi. Intanto per\u00f2 si innamora follemente di Dorothy e insieme ai gangster riesce a trovare e a rubare le donazioni per i malati di guerra provenienti dalla serata. Ma con l'aiuto del suo amore comprende di aver sbagliato e si pente. In seguito cerca di riprendere la refurtiva e di restituirla ai signori che avevano fatto parte alla serata di beneficenza e che avevano offerto del denaro. Dopo alcune avventure riesce a riprendere i soldi e a restituirli. Alla fine Joe Adams e Dorothy ritornano innamorati e lei lo perdona per aver cercato di truffare gli invitati e lei."}
{"id": "237563", "revid": "466539", "url": "https://it.wikipedia.org/wiki?curid=237563", "title": "Daktulosphaira vitifoliae", "text": "La fillossera della vite (popolarmente fil\u00f2ssera, nome scientifico \"Viteus vitifoliae\" )) \u00e8 un insetto della famiglia dei Phylloxeridae (Rhynchota Homoptera, superfamiglia Aphidoidea). \u00c8 un fitofago associato alle specie del genere \"Vitis\" che attacca le radici delle specie europee (\"Vitis vinifera\") e l'apparato aereo di quelle americane (\"Vitis rupestris\", \"V. berlandieri\" e \"V. riparia\").\nQuesto dannoso fitofago della vite, originario del Nordamerica, \u00e8 comparso in Europa nella seconda met\u00e0 dell'Ottocento, e oggi \u00e8 diffuso in tutti i paesi viticoli del mondo. Provoca in breve tempo gravi danni alle radici e la conseguente morte della pianta attaccata. La vite europea \u00e8 molto suscettibile nelle radici, ed egualmente la Vitis labrusca; queste hanno tuttavia un apparato aereo molto resistente. Al contrario le principali specie di vite americana sono molto resistenti ad attacchi radicali e poco ad attacchi epigei.\nTassonomia.\nIl nome comune di \"fillossera\" fa riferimento a tutti gli afidi della famiglia dei Fillosseridi. Generalmente sono associati a specie arboree d'interesse forestale, perci\u00f2 nell'accezione comune del termine si indica la specie tristemente nota, quella associata alla Vite. Fra le fillossere d'interesse agrario si ricorda anche la Fillossera del Pero (\"Aphanostigma piri\" ): originariamente endemica del Portogallo, si \u00e8 diffusa nel corso del XX secolo in tutto il continente euroasiatico fino al Giappone. In Italia \u00e8 stata segnalata per la prima volta nel 1875 nei pressi di Lecco e successivamente nel 1879 nelle campagne di Valmadrera (CO) e di Agrate (MI).\nLa Fillossera della Vite \u00e8 stata classificata nella met\u00e0 del XIX secolo. La prima documentazione risale al 1856, con la classificazione della specie \"Daktulosphaira vitifolia\" da parte di FITCH. La nomenclatura \u00e8 incerta e alquanto confusa: nella letteratura scientifica, nei documenti ufficiali e nelle banche dati esistono diversi sinonimi del nome scientifico. Alcuni di questi sono certamente generati da evidenti errori di trascrizione e si sono propagati anche fra la documentazione autorevole: ad esempio, oltre a \"vitifoliae\" ricorre spesso \"vitifolii\" e, meno frequentemente, \"vitifolia\" e un improbabile \"vitifollii\" citato nelle banche dati delle pubblicazioni scientifiche.\nLe pi\u00f9 frequenti occorrenze, nell'ordine, sono le seguenti:\n\"P. vastatrix\" \u00e8 stato riconosciuto per lungo tempo. In seguito molti autori si orientarono verso \"V. vitifoliae\" (o \"vitifolii\" secondo l'autore). Attualmente sembra che ci sia un orientamento preferenziale verso \"Daktulosphaira vitifoliae\", fra l'altro adottato anche nella documentazione ufficiale dell'Unione europea in luogo di \"Viteus vitifolii\". In ogni modo continuano ad avere largo impiego anche i sinonimi che dovrebbero ritenersi superati.\nFra gli altri sinonimi, presenti storicamente nella letteratura e da ritenersi obsoleti, si citano i seguenti:\nBiologia.\nCome tutti gli afidi, la fillossera ha una biologia complessa dovuta all'alternanza tra una generazione anfigonica e un numero indefinito di generazioni partenogenetiche che si sviluppano su differenti apparati della vite. Il ciclo fondamentale della fillossera \u00e8 monoico eterotopo, ma molto spesso \u00e8 trasformato in paraciclo monoico per assenza della fase anfigonica. Alle differenti fasi del ciclo sono associate forme differenti che denotano il polimorfismo funzionale tipico degli afidi.\nPolimorfismo.\nLe forme adulte della fillossera sono riconducibili ai seguenti tipi:\nIndipendentemente dalla generazione, le forme che vivono sulle foglie sono dette gallecole, quelle che vivono sulle radici sono dette radicicole.\nSviluppo postembrionale.\nCome tutti i fillosseridi, la fillossera della vite \u00e8 esclusivamente ovipara. Lo sviluppo postembrionale passa normalmente attraverso 4 stadi di neanide.\nLa neanide di IV et\u00e0 in genere muta direttamente in un adulto attero.\nNelle generazioni radicicole, la neanide di IV et\u00e0 pu\u00f2 evolvere in ninfa e differenziare gli abbozzi alari. La ninfa pu\u00f2, a sua volta, evolvere in sessupara, dando origine all'unica forma alata della fillossera, oppure evolvere in \"ninfa pedogenetica\". In quest'ultimo caso riassorbe gli abbozzi alari e si riproduce dando origine ad una nuova generazione di virginogenie radicicole.\nMorfologia.\nLa maggior parte delle fillossere della vite ha un corpo fusiforme di lunghezza dell'ordine di 1\u00a0mm, privo di ali (attero) e di colore che varia dal giallo al bruno. Codicola e sifoni, organi tipicamente presenti negli Afidi, sono assenti.\nLe gallecole hanno un corpo lungo circa 1\u00a0mm, sono di colore giallo-verdastro e recano una scultura puntiforme finissima e disseminata su tutta la parte dorsale del corpo. L'apparato boccale ha il rostro relativamente breve. Le radicicole, anch'esse giallo-verdastre, hanno dimensioni dello stesso ordine di grandezza, ma la scultura dell'esoscheletro \u00e8 formata da piccoli tubercoli allineati su serie longitudinali. Il rostro \u00e8 pi\u00f9 lungo di quello delle gallecole.\nLe sessupare sono alate e lunghe circa 1,5\u00a0mm (comprese le ali). Il corpo \u00e8 di colore giallo-ocra con il mesotorace nero. Le ali sono interamente membranose, ripiegate orizzontalmente lungo l'addome in posizione di riposo; la venatura \u00e8 quella tipica dei Fillosseridi, con una grossa nervatura longitudinale che decorre parallelamente al margine costale fino allo stigma e due rami che innervano la regione remigante, dei quali quello posteriore, interpretato come vena cubito, si suddivide a sua volta in due rami.\nGli anfigonici sono atteri e molto pi\u00f9 piccoli delle altre forme, con corpo lungo meno di mezzo millimetro e di colore giallo chiaro.\nIl ciclo biologico.\nIl ciclo biologico della fillossera della vite varia, secondo le condizioni ambientali, tra un paraciclo e un vero e proprio anolociclo. Il fattore ambientale determinante \u00e8 rappresentato dal vitigno: le gallecole, infatti, non si sviluppano sui vitigni europei e su alcuni vitigni americani (\"Vitis labrusca\" e i suoi ibridi), perci\u00f2 in Europa il ciclo \u00e8 condotto solo con le generazioni partenogenetiche delle radicicole. Sulla maggior parte dei vitigni americani si verifica un paraciclo radicicolo parallelo all'olociclo completo.\nIl ciclo completo (olociclo e paraciclo) alterna una generazione anfigonica ad un numero indefinito di generazioni partenogenetiche di gallecole e radicicole. La riproduzione sessuale si ha alla fine dell'estate sulla vegetazione delle viti americane. Dopo l'accoppiamento, la femmina depone sul ceppo di vite un unico uovo, detto \"uovo d'inverno\", nascosto negli interstizi del ritidoma della corteccia. Questo uovo, dapprima giallo, poi verde durante la stagione invernale, schiude in primavera e d\u00e0 vita alla \"fondatrice\".\nLa fondatrice, ancora allo stadio di neanide, cerca una foglia giovane e provoca, con una serie di punture sulla pagina superiore, la formazione di galle, sporgenti dalla pagina inferiore, dopo di che penetra in una di esse, svolgendo il suo ciclo di sviluppo che si protrae per circa 20 giorni dalla schiusura. A maturit\u00e0 la fondatrice depone circa 500 uova all'interno di ogni galla per un periodo di circa 2 mesi. Dalle uova schiudono le neanidi delle neogallecole che fuoriescono da un pertugio della galla sulla pagina inferiore della foglia. Il periodo in cui si ha la prima migrazione varia secondo la latitudine: nelle regioni mediterranee meridionali le prime neogallecole fuoriescono nel mese di marzo, nelle regioni settentrionali dell'areale di coltivazione della vite l'evento cade invece nel mese di maggio.\nLe neogallecole si comportano come fondatrigenie non migranti (\"neogallecole gallecole\"), in altri termini hanno lo stesso comportamento della fondatrice: si spostano sulle foglie pi\u00f9 giovani e provocano la formazione di nuove galle evitando le foglie che nel frattempo si sono gi\u00e0 sviluppate senza attacchi. Fra una generazione di fondatrigenie e quella successiva intercorre un intervallo di 20-40 giorni. In questo intervallo di tempo le foglie che si formano si sviluppano indisturbate. In questo modo \u00e8 possibile stabilire il numero di generazioni di neogallecole perch\u00e9 le foglie infestate sono intervallate, lungo il tralcio, a foglie integre. In media si susseguono 6-7 generazioni di fondatrigenie, con un numero pi\u00f9 basso nelle regioni settentrionali e pi\u00f9 alto in quelle meridionali.\nA partire dall'inizio dell'estate, le neogallecole delle nuove generazioni sono differenziate in due tipi: quelle a rostro breve sono fondatrigenie non migranti e si comportano come gallecole; quelle a rostro pi\u00f9 lungo si comportano come fondatrigenie migranti, ridiscendono lungo il ceppo fino al terreno e si portano sulle radici. Queste virginopare sono dette pertanto \"neogallecole radicicole\". La fecondit\u00e0 delle gallecole si riduce di generazione in generazione e nell'ambito dei nuovi nati aumenta progressivamente il rapporto fra neogallecole radicicole e quelle gallecole. Di conseguenza nel corso dell'estate le generazioni delle gallecole si estinguono mentre l'olociclo si \u00e8 spostato contemporaneamente nelle radici, sovrapponendosi al paraciclo avviato dalla generazione radicicola svernante.\nSulle radici le infestazioni hanno luogo sulle radichette assorbenti, provocando deformazioni sotto forma di ingrossamenti. Le deformazioni hanno la forma di nodosit\u00e0 ricurve in posizione apicale oppure di lesioni profonde, dette tuberosit\u00e0, se pi\u00f9 distanti dall'apice. Esistono profonde differenze delle deformazioni anatomiche fra viti americane e viti europee, da cui deriva la resistenza delle prime agli attacchi delle radicicole.\nIl ciclo di sviluppo delle radicicole dura circa 20 giorni passa attraverso tre mute e la neanide di IV et\u00e0 evolve direttamente in una femmina adulta, in grado di deporre da 40 a 100 uova. Nel corso dell'estate si susseguono in media 5-6 generazioni. A partire dal mese di giugno, con frequenza crescente, una parte delle neanidi di IV et\u00e0 evolve in ninfa. Questa pu\u00f2 completare lo sviluppo degli abbozzi alari e trasformarsi in sessupara alata, oppure li riassorbe e si comporta come ninfa pedogenetica deponendo uova partenogenetiche da cui si evolveranno altre radicicole.\nLa comparsa delle sessupare raggiunge la massima frequenza nel mese di settembre, dopo di che diminuiscono fino a scomparire del tutto in pieno autunno. Le sessupare migrano in superficie e si spostano per portarsi su altre piante di vite. Lo spostamento avviene per poche centinaia di metri con il volo attivo, tuttavia il vento pu\u00f2 trasportare una sessupara anche per qualche chilometro. Giunta su una pianta di vite americana, la sessupara depone poche uova da cui nascono gli anfigonici. La generazione degli anfigonici completa lo sviluppo embrionale senza nutrirsi, si accoppia e successivamente le femmine depongono un solo uovo, destinato a svernare fino alla primavera successiva. Il destino della generazione anfigonica \u00e8 strettamente legato agli abbassamenti di temperatura che si verificano in tarda estate. Nelle regioni settentrionali c'\u00e8 un'elevata mortalit\u00e0 delle sessupare e gi\u00e0 a partire dal mese di agosto non riescono pi\u00f9 a riprodursi. Le uova svernanti compaiono pertanto solo nella prima met\u00e0 dell'estate, fino al mese di luglio, deposte dagli anfigonici nati dalle prime generazioni di sessupare. Nelle regioni calde le uova d'inverno sono invece deposte anche in autunno, fino al mese di dicembre.\nLe generazioni radicicole sono in grado di perpetuare il ciclo di anno in anno indipendentemente dalla comparsa degli anfigonici: quando la temperatura del terreno si abbassa, le neanidi dell'ultima generazione entrano in diapausa, arrestando lo sviluppo per tutto l'inverno per completarlo nella primavera successiva. Queste forme sono dette pertanto \"neanidi iemali\". In assenza di viti americane, il paraciclo delle radicicole si trasforma definitivamente in un anolociclo con scomparsa quasi del tutto definitiva della generazione anfigonica e delle generazioni di gallecole. La diffusione delle infestazioni derivate dai paracicli e dagli anolocicli \u00e8 affidata alla mobilit\u00e0 delle neanidi: queste possono muoversi negli interstizi del terreno oppure risalire e spostarsi sulla superficie. La propagazione degli attacchi assume la fisionomia della macchia d'olio nei vigneti ad alberello con sesti irregolari, mentre segue direzioni rettilinee nei vigneti impiantati per filari.\nI danni.\nI danni causati dalla fillossera cambiano con la specie ospite e con l'apparato attaccato.\nSull'apparato fogliare i danni consistono nella formazione delle galle, inizialmente di 2\u00a0mm di diametro, delle dimensioni di un pisello a maturit\u00e0. Questo danno non interessa la vite europea e, fra quelle americane, \"Vitis labrusca\" e i suoi ibridi. Le foglie di queste viti, infatti, non reagiscono alle punture perci\u00f2 non si formano le galle. Le galle non sono di particolare gravit\u00e0: l'intervallo di tempo che intercorre fra una generazione di gallecole e la successiva permette alle piante di produrre foglie sane perci\u00f2 non ne viene compromessa la vitalit\u00e0 e, a meno di forti infestazioni, la pianta supera con danni modesti gli attacchi fino all'estate, periodo in cui le infestazioni si esauriscono. L'unico danno economico di una certa rilevanza si ha solo nei vivai.\nGli attacchi delle radicicole coinvolgono invece tutte le viti, ma con riflessi differenti secondo la specie.\nLe viti americane, sempre con l'eccezione di \"V. labrusca\" e dei suoi ibridi, hanno sviluppato una resistenza genetica, anatomica e fisiologica, che impedisce alle radicicole di attaccare le radici di conduzione. Su queste viti, infatti, le fillossere attaccano solo le radici assorbenti provocando la formazione delle tipiche deformazioni ricurve. Le alterazioni anatomiche sono solo a livello sottoepidermico e non viene compromessa la vitalit\u00e0 della radice. Di conseguenza, le viti americane superano indenni le infestazioni.\nLe viti europee e le viti americane del ceppo \"labrusca\" non hanno sviluppato alcuna resistenza alla fillossera. Su queste viti l'afide attacca anche le radici di conduzione provocando la formazione di lesioni profonde, dette tuberosit\u00e0, che compromettono la funzionalit\u00e0 dell'apparato radicale. Un altro aspetto di rilevante importanza \u00e8 che su queste viti le infestazioni sono pi\u00f9 intense in quanto la fillossera si \u00e8 adattata a svolgere l'anolociclo senza produrre le sessupare, con conseguente minore mortalit\u00e0 a carico delle popolazioni. Agli attacchi della fillossera sono inoltre associati infestazioni di Acari rizofagi e infezioni fungine. In definitiva lo stato patologico \u00e8 di tale gravit\u00e0 da provocare un progressivo deperimento generale che in genere conduce le piante alla morte entro i tre anni.\nFattori naturali di controllo.\nGli agenti biologici di controllo della fillossera si riducono a pochi occasionali predatori che non hanno alcuna incidenza sulla dinamica della popolazione. Diverso \u00e8 invece l'impatto degli agenti ambientali climatici e pedologici. Il vento interferisce con il volo delle sessupare ed \u00e8 causa di un'elevata mortalit\u00e0 in questa fase del ciclo. Il terreno influisce invece sotto due differenti aspetti:\nMetodi di lotta.\nViticoltori e scienziati si sono inizialmente trovati completamente disarmati davanti ai disastri causati dall'insetto quando comparve in Europa. L'esperienza aveva rapidamente provato che i vigneti impiantati in terreni sabbiosi resistevano alla fillossera, ma la prospettiva di trasferire la viticoltura su terreni esclusivamente sabbiosi era piuttosto difficile da realizzare. Si sono dunque tentati, spesso in modo empirico, trattamenti eradicanti diversi con risultati pi\u00f9 o meno felici.\nTrattamenti ovicidi invernali.\nTradizionalmente si tentava il controllo spennellando sui ceppi, al fine di distruggere l'uovo d'inverno, un miscuglio di acqua, calce viva, naftalene bruto e olio. Questa tecnica era ancora praticata all'inizio del XX secolo, ma non si \u00e8 rivelata molto efficace. I motivi sono da imputare al fatto che la riproduzione anfigonica sulle viti europee ha un'incidenza pressoch\u00e9 nulla sulla dinamica della popolazione. I trattamenti contro le uova durevoli pertanto erano del tutto inutili.\nDiverso \u00e8 invece il risultato nel settore vivaistico: le piante madri dei portinnesti americani sono maggiormente sensibili agli attacchi delle gallecole. In questo particolare ambito si rivelano molto efficaci i trattamenti invernali, in particolare quelli a base di oli gialli o DNOC, il cui impiego non \u00e8 pi\u00f9 ammesso dalla normativa vigente. Pi\u00f9 blanda \u00e8 invece l'azione ovicida degli oli bianchi. Risultati modesti offrono altres\u00ec i trattamenti chimici diretti contro le gallecole, anche ricorrendo a insetticidi sistemici.\nTrattamenti eradicanti contro le radicicole.\nLa lotta chimica contro le radicicole si pu\u00f2 attuare solo con il ricorso alla geodisinfestazione, con l'incorporamento di liquidi volatili come il solfuro di carbonio o la fumigazione con bromuro di metile. A prescindere dalle attuali normative, che mettono al bando le fumigazioni con bromuro di metile, questi trattamenti hanno una discreta efficacia, tuttavia si sono sempre rivelati insostenibili per gli elevati costi dovuti all'impiego di manodopera specializzata, di apparecchi speciali (aratro sulfureo, palo iniettore) o al dispendio di lavoro (scavo di conche attorno al ceppo).\nTrattamento per sommersione.\nSi tratta di una tecnica, adottata fino a pochi decenni fa in Francia, che consisteva nel sommergere i vigneti per circa due mesi in autunno, dopo la caduta delle foglie, in modo da creare condizioni asfittiche tali da decimare le radicicole. Questa tecnica si applicava negli ultimi anni di produzione dei vecchi vigneti, destinati all'espianto, prima di reimpiantare il nuovo vigneto. La finalit\u00e0 era quella di evitare l'innesto di alcuni vitigni pregiati su portinnesti americani, di cui si temeva l'influenza sulle propriet\u00e0 del vitigno europeo, e mantenerne dunque intatte le caratteristiche ampelografiche.\nQuesto metodo si \u00e8 dimostrato efficace, tuttavia \u00e8 improponibile come pratica ordinaria su vigneti giovani o in piena produzione, per il fatto che i ristagni prolungati compromettono nel tempo la vitalit\u00e0 delle piante.\nInnesto su portinnesti americani.\nQuesta tecnica \u00e8 un mezzo preventivo di lotta biologica a tutti gli effetti ed \u00e8 stato l'unico vero metodo di controllo efficace e applicabile su vasta scala. Le prime indagini dimostrarono che il portinnesto americano influisce sul vitigno europeo solo per quanto concerne l'adattamento alle condizioni pedologiche (resistenza al calcare, resistenza alla siccit\u00e0, ecc.) mentre le propriet\u00e0 del vitigno (in termini di qualit\u00e0 e tipicizzazione del prodotto) si mantengono pressoch\u00e9 intatte.\nIl portinnesto americano conferisce all'intera pianta la sua intrinseca tolleranza alla fillossera. La parte epigea, inoltre, essendo costituita da un vitigno europeo, \u00e8 pressoch\u00e9 immune alla minaccia delle gallecole. In definitiva questa tecnica ha rivoluzionato l'intera viticoltura europea risollevandone le sorti: attualmente quello che ha rappresentato nel XIX secolo una delle piaghe pi\u00f9 terribili dell'agricoltura europea, \u00e8 diventato un insetto pressoch\u00e9 innocuo, il cui interesse \u00e8 ormai relegato solo ad ambiti storici, culturali e biologici.\nAspetti storici.\nLa fillossera ha provocato una grave crisi della viticoltura europea a partire dal 1863. Ci sono voluti pi\u00f9 di trent'anni per superarla, ricorrendo all'innesto della vite europea su quella americana. Sulle origini e sulla diffusione della fillossera in Europa gi\u00e0 gli agronomi del XIX secolo avanzarono l'ipotesi dell'arrivo dagli Stati Uniti d'America. Tale ipotesi ha ricevuto conferma in una ricerca scientifica pubblicata nel 2020, nella quale \u00e8 stato studiato il genoma dell'insetto. La ricerca conferma che la fillossera si sarebbe diffusa originariamente nelle aree nordamericane del Mississippi e nell'Upper Midwest, e che poi sarebbe arrivata in Europa attraverso due possibili scenari: l'importazione di viti americane avvenuta nel XIX secolo, soprattutto nel nord Europa, per combattere un'altra malattia che affliggeva le viti, la Peronospora; oppure, attraverso le importazioni di piante americane dei naturalisti europei per l'arricchimento degli orti botanici, che si stavano diffondendo nelle grandi citt\u00e0 europee.\nNel 1869 in Francia, Victor Pulliat cre\u00f2 la Societ\u00e0 regionale di viticoltura di Lione e organizz\u00f2 delle conferenze e dei corsi di istruzione sulle radici resistenti per rigenerare i vigneti francesi attaccati dalla fillossera.\nDopo la ricostituzione dei vigneti, questo devastatore ha acquisito un'importanza secondaria. Attualmente, la quasi totalit\u00e0 dei vigneti del mondo \u00e8 costituita da piante innestate, eccetto quelli cileni, che non sono mai stati attaccati dalla fillossera perch\u00e9 le zone destinate alla viticoltura sono protette geograficamente da possibili attacchi. Anche quelli impiantati su terreni sabbiosi, nei quali la fillossera non trova un habitat favorevole sono immuni. La coltivazione di viti non innestate viene detta \"su piede franco\". In Italia la coltivazione della vite su piede franco \u00e8 praticata in alcune parti, principalmente sull'Etna, in alcuni vigneti valdostani e nella zona del Carignano del Sulcis rosso Doc, ad Arquata del Tronto nella provincia di Ascoli Piceno.\nCronologia della propagazione.\nLa fillossera si \u00e8 innanzitutto insediata in Francia. I primi focolai d'infestazione che apparivano erano dovuti all'imprudenza dei vivaisti o degli sperimentatori, poi l'infestazione si estese a macchia d'olio, pi\u00f9 o meno velocemente, in base alla densit\u00e0 dei vigneti e all'influenza dei venti dominanti.\nMalgrado le misure imposte dagli stati per controllare l'importazione di materiale di propagazione, la fillossera ha progressivamente infestato i vigneti del mondo intero, risparmiando soltanto quelli impiantati nei terreni sabbiosi, in alta montagna e le piante americane resistenti."}
{"id": "237564", "revid": "438678", "url": "https://it.wikipedia.org/wiki?curid=237564", "title": "La divorziata (film 1930)", "text": "La divorziata (\"The Divorcee\") \u00e8 un film del 1930, diretto da Robert Z. Leonard.\nTrama.\nIl matrimonio tra Jerry e Ted, dopo tre anni di felicit\u00e0, va a rotoli quando lei scopre che il marito ha avuto una relazione con un'altra donna. Anche se prima delle nozze i due si erano ripromessi di seguire un comportamento libero, Jerry \u00e8 delusa e cerca conforto presso Don, il miglior amico del marito. A Ted, per\u00f2, non va gi\u00f9 che la moglie frequenti altri uomini e chiede, ottenendolo, il divorzio. Le strade della coppia si separano.\nPassa del tempo. Jerry incontra nuovamente un suo vecchio innamorato, Paul e accetta di accompagnarlo in un viaggio in Giappone come sua moglie. Ma Helen, la moglie di Paul, le chiede di farsi da parte. Jerry si rende conto di non amare Paul e ritorna a Parigi. L\u00ec, alla vigilia di Capodanno, ritrova Ted con il quale si riconcilia.\nProduzione.\nIl film fu girato in California, negli studi della MGM a Culver City e all'isola di Santa Catalina con un budget stimato di 340.691 dollari.\nDistribuzione.\nIl film, distribuito dalla MGM, usc\u00ec nelle sale statunitensi il 19 aprile 1930.\nDate di uscita.\nIMDb\nAlias"}
{"id": "237565", "revid": "438678", "url": "https://it.wikipedia.org/wiki?curid=237565", "title": "La divorziata (film 1972)", "text": "La divorziata (\"Les feux de la chandeleur\") \u00e8 un film del 1972 diretto da Serge Korber, tratto da un romanzo di Catherine Paysan.\nFu presentato in concorso al 25\u00ba Festival di Cannes.\nTrama.\n1962. I coniugi Marie-Louise e Alexandre Boursault annunciano ai figli Laura e Jean-Paul la decisione di separarsi. Causa principale dei gravi dissapori \u00e8 l'atteggiamento di attivista comunista della donna, che influisce negativamente sull'educazione dei figli e che danneggia l'attivit\u00e0 di notaio del marito.\n1972. Ottenuto il divorzio, Alexandre si \u00e8 sposato nuovamente. Jean-Paul, laureatosi in legge, lavora nel suo studio. Marie Louise ha da tempo abbandonato l'attivit\u00e0 politica e vive nella speranza che l'ex marito la ami ancora e torni con lei. Laura studia psichiatria a Parigi, finch\u00e9 un giorno ritorna da sua madre. Laura \u00e8 indisciplinati all'inizio. Poi lei si innamora di un amico di sua madre, il socialista Marc."}
{"id": "237567", "revid": "767487", "url": "https://it.wikipedia.org/wiki?curid=237567", "title": "La donna del giorno (film 1936)", "text": "La donna del giorno (\"Libeled Lady\") \u00e8 un film \"screwball comedy\" del 1936 di Jack Conway.\nTrama.\nL'editore Warren Haggerty involontariamente pubblica un articolo scandalo sulla ricca ereditiera Connie Allenbury riguardo ad una sua presunta relazione clandestina. Vista la difficile situazione, Warren per non finire coinvolto nello scandalo preferisce rinviare lo sposalizio con la sua fidanzata Gladys e si rivolge al dipendente Bill Chandler affinch\u00e9 per salvare la situazione faccia finta di essere innamorato di Connie.\nRiprese.\nIl film \u00e8 stato girato in California, a Sonora dal luglio al 1\u00ba settembre 1936.\nDistribuzione.\nIl film usc\u00ec nelle sale statunitensi il 9 ottobre 1936.\nDate di uscita.\nIMDb\nAlias"}
{"id": "237569", "revid": "767487", "url": "https://it.wikipedia.org/wiki?curid=237569", "title": "La donna del giorno (film 1942)", "text": "La donna del giorno (\"Woman of the Year\") \u00e8 un film del 1942 diretto da George Stevens.\nTrama.\nSam Craig, cronista sportivo, fa conoscenza con Tess Harding, celebre giornalista che si occupa di politica e di cronaca mondana, e poliglotta. I due iniziano a frequentarsi e, dopo vari appuntamenti, si sposano. Con il matrimonio arrivano anche i primi problemi: la donna infatti non \u00e8 disposta a rinunciare in nessun modo al suo lavoro.\nQuando Tess viene eletta \"donna dell'anno\", la coppia si trova a discutere se portare alla premiazione anche il bambino (che lei, all'insaputa del marito, ha adottato in uno slancio di generosit\u00e0 durante un convegno sui profughi greci). La prospettiva di lasciare il bambino solo a casa, come Tess preferirebbe, \u00e8 per Sam la goccia che fa traboccare il vaso. Esasperato (\"\u00ab...se sapessero che la donna dell'anno non \u00e8 nemmeno una donna!\u00bb\"), riporta il piccolo all'orfanotrofio e se ne va di casa.\nTess capisce i propri errori e, pur di riconquistare il marito, si sottoporr\u00e0 perfino ad una prova culinaria dagli esiti comicamente disastrosi.\nProduzione e retroscena.\nLo schema del film venne sviluppato da Garson Kanin, un buon amico di Katharine Hepburn, che pass\u00f2 poi lo schema a Joseph L. Mankiewicz della MGM, dicendo che il prezzo era di 250.000 dollari (met\u00e0 per lei, met\u00e0 per lo \"script\"). A lui piacque e decise di produrre il film. La Hepburn contribu\u00ec significativamente alla sceneggiatura, leggendo il testo, suggerendo tagli e modifiche. Fu la Hepburn a scegliere il co-protagonista e il regista (rispettivamente Tracy e Stevens).\n\"La donna del giorno\" \u00e8 stato il primo di nove film della coppia Tracy - Hepburn. I due si conobbero proprio poco prima dell'inizio delle riprese. Come ammette la stessa Hepburn, nel documentario \"Katharine Hepburn: All About Me\" (1993), il giorno in cui incontr\u00f2 per la prima volta Tracy e il produttore, la donna indossava i tacchi alti, cos\u00ec, rivolta all'attore, disse: \u00abTemo di essere troppo alta per lei, signor Tracy.\u00bb. Allora Mankiewicz le rispose: \u00abNon ti preoccupare, Kate: ti accorcia lui.\u00bb \u00c8 stato durante le riprese del \"La donna del giorno\", che la Hepburn e Tracy si innamorarono. La loro relazione dur\u00f2 fino alla morte di Tracy, avvenuta nel 1967.\nIl film fu originariamente girato con un finale diverso, che si rivel\u00f2 per\u00f2 essere insoddisfacente per il pubblico durante i test di proiezione. Gli ultimi quindici minuti del film furono quindi riscritti e sostituiti.\nUscita.\nIl film usc\u00ec nelle sale cinematografiche USA il 19 gennaio 1942. A New York venne presentato il 5 febbraio.\nSul mercato italiano sono uscite diverse edizioni Home-Video del film in Dvd. Le prime, nel formato originale 1.33:1, furono distribuite da WARNER e STORMOVIE. Attualmente \u00e8 disponibile anche un dvd prodotto da DNA Srl, in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, anche un altro film con Katharine Hepburn: INCANTESIMO (1938).\nRiconoscimenti.\nIl film ottenne due \"nomination\" ai Premi Oscar 1943 vincendo il premio per la migliore sceneggiatura originale. Katharine Hepburn era candidata come miglior attrice.\nNel 1999 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 2000 l'American Film Institute l'ha inserito al 90\u00ba posto della classifica delle cento migliori commedie americane di tutti i tempi."}
{"id": "237570", "revid": "767487", "url": "https://it.wikipedia.org/wiki?curid=237570", "title": "La donna del giorno (film 1956)", "text": "La donna del giorno \u00e8 un film del 1956 diretto da Francesco Maselli.\nTrama.\nPur di farsi strada come indossatrice, Liliana inscena un'aggressione con stupro, ma non riesce a controllare la situazione e tenta il suicidio."}
{"id": "237571", "revid": "184755", "url": "https://it.wikipedia.org/wiki?curid=237571", "title": "Denominazione comune internazionale", "text": "In farmacologia, la Denominazione Comune Internazionale (DCI), o International Nonproprietary Name (Nome non-proprietario internazionale, INN), \u00e8 il nome unico attribuito a ogni principio attivo dalla Organizzazione Mondiale della Sanit\u00e0.\nL'OMS esercita la funzione di nomenclatura dei principi attivi dei farmaci dal 1953, allo scopo di rendere univoci e inequivocabili i loro nomi in tutto il mondo.\nLa DCI \u00e8 indicata su tutte le confezioni dei farmaci; generalmente \u00e8 scritta in caratteri piccoli sotto al nome commerciale. Quest'ultimo \u00e8 il nome di fantasia, spesso non legato a quello del principio attivo, con cui le ditte farmaceutiche lanciano i loro prodotti sul mercato.\nI medici possono prescrivere i farmaci sia utilizzando la DCI sia il nome commerciale.\nL'OMS pubblica le DCI in inglese, latino, francese, russo, spagnolo, arabo e cinese, e queste varianti sono spesso affini nella maggior parte o in tutte le lingue, con piccole differenze di ortografia o pronuncia.\nUna DCI stabilita \u00e8 nota come \"rINN\" (INN raccomandato), mentre un nome che \u00e8 ancora soggetto a valutazione \u00e8 definito \"pINN\" (INN proposto).\nRadici e desinenze.\nAi farmaci della stessa classe chimico-terapeutica vengono solitamente assegnati nomi con la stessa radice o desinenza. I temi sono per lo pi\u00f9 posizionati alla fine della parola, ma in alcuni casi vengono utilizzati come iniziali della parola. Sono raccolti in una pubblicazione informalmente nota come \"Stem Book\" (\u201cLibro dei temi\u201d)."}
{"id": "237572", "revid": "438678", "url": "https://it.wikipedia.org/wiki?curid=237572", "title": "La donna del mistero (film 1935)", "text": "La donna del mistero (\"Mystery Woman \") \u00e8 un film del 1935, diretto da Eugene Forde. Prodotto dalla Fox Film Corporation, aveva come interpreti Mona Barrie, Gilbert Roland, John Halliday, Rod La Rocque, Misha Auer.\nTrama.\nIl capitano francese Jacques Benoit, accusato falsamente di aver sottratto dei documenti top secret, viene condannato alla detenzione a vita all'Isola del Diavolo. Sua moglie Margaret cerca le prove che possano scagionarlo. Sospetta che le carte scomparse siano in possesso del milionario Theodore Van Wyke e lo segue, imbarcandosi su un piroscafo diretto a New York. Anche un altro dei passeggeri, Juan Santanda, \u00e8 sulle tracce dei famosi documenti. Margaret fa amicizia con Juan per cercare di recuperarli. Ci riuscir\u00e0, mentre Juan sar\u00e0 ucciso dai suoi nemici. La donna pu\u00f2 tornare in Francia con le prove dell'innocenza del marito.\nProduzione.\nIl film fu prodotto dalla Fox Film Corporation.\nDistribuzione.\nDistribuito dalla Fox Film Corporation, il film usc\u00ec nelle sale cinematografiche statunitensi l'8 gennaio 1935."}
{"id": "237573", "revid": "767487", "url": "https://it.wikipedia.org/wiki?curid=237573", "title": "La donna del mistero (film 1939)", "text": "La donna del mistero (\"Die Frau ohne Vergangenheit\") \u00e8 un film del 1939, diretto da Nunzio Malasomma.\nTrama.\nNella borsetta di una giovane donna che soffre di amnesia viene trovata una pistola. Oggetto di indagine, la donna si affida alle cure di un neurologo che cerca di farle ritrovare la memoria e che la prende come assistente nel suo laboratorio dove si studia una cura per la malaria. Ben presto, per\u00f2, i ricordi ritornano: lei \u00e8 gi\u00e0 sposata e la pistola era quella con cui suo marito aveva sparato a un medico per ottenere dei farmaci.\nProduzione.\nIl film fu prodotto dalla berlinese Euphono-Film GmbH.\nDistribuzione.\nIn Germania, la pellicola venne distribuita a livello regionale da diverse case di distribuzione: la M\u00e4rkische Film GmbH, la S\u00fcdostdeutscher Filmverleih, la Panorama Film e, per la zona di D\u00fcsseldorf, dalla Willy Schneider Filmvertrieb. Il film, che aveva ottenuto il visto di censura il 7 luglio, fu presentato a Dresda il 18 luglio 1939; a Berlino, il 3 agosto dello stesso anno. Nel 1940, fu distribuito in Ungheria (13 giugno, con il titolo \"Az asszony \u00e9s a m\u00faltja\"), in Svezia (2 settembre, come \"Kvinnan utan rykte\") e Danimarca (2 dicembre, come \"En Kvinde glemte\". Quell'anno, in ottobre, ottenne il visto di censura 31131 anche in Italia dove il film fu distribuito dalla Minerva con il titolo \"La donna del mistero\".\nIn Polonia, la Film und Propagandamittel Vertriebsgesellschaft (FIP) lo distribu\u00ec con il titolo \"Zapomniala\"."}
{"id": "237575", "revid": "767487", "url": "https://it.wikipedia.org/wiki?curid=237575", "title": "La donna \u00e8 mobile (film 1922)", "text": "La donna \u00e8 mobile (\"Forsaking All Others\") \u00e8 un film del 1922, diretto da \u00c9mile Chautard.\nTrama.\nLa signora Newell non vuole che suo figlio Oliver continui una relazione con Penelope Mason e, allora, lo porta via, in una localit\u00e0 dove il giovanotto diventer\u00e0 per\u00f2 una facile preda per Enid Morton, una signora sposata. Penelope corre in suo soccorso, chiamata dalla signora Newell che non sa come sottrarre altrimenti il figlio dalle grinfie di Enid e dai sospetti del marito di questa.\nProduzione.\nIl film fu prodotto dall'Universal Film Manufacturing Company.\nDistribuzione.\nDistribuito dall'Universal Film Manufacturing Company, il film - presentato da Carl Laemmle - usc\u00ec nelle sale cinematografiche statunitensi il 10 dicembre 1922."}
{"id": "237576", "revid": "438678", "url": "https://it.wikipedia.org/wiki?curid=237576", "title": "La donna \u00e8 mobile (film 1942)", "text": "La donna \u00e8 mobile \u00e8 un film del 1942 diretto da Mario Mattoli."}
{"id": "237578", "revid": "767487", "url": "https://it.wikipedia.org/wiki?curid=237578", "title": "Robert Henryson", "text": "Egli fu probabilmente insegnante presso l'abbazia benedettina di Dunfermline come si rileva da una pagina dell'edizione delle sue \"Favole\" del 1570, in cui \u00e8 scritto che egli era un \"scholemaister of Dunfermeling\".\nNon vi \u00e8 nessuna segnalazione che faccia credere che egli avesse studiato a St Andrews, l'unica universit\u00e0 della Scozia in quel periodo, ma un \"Master Robert Henryson\", che riporta la data del 1462, si trova nei registri dell'Universit\u00e0 di Glasgow.\nEgli scrisse una continuazione del \"Troilus\" di Geoffrey Chaucer con il suo poema il \"Testamento di Cressida\" (Testament of Cresseid) del 1493 che pu\u00f2 essere considerato un memento mori e una storia della purificazione di Cressida attraverso la punizione divina per la sua slealt\u00e0 e senza dubbio uno dei pi\u00f9 significativi documenti della tradizione poetica scozzese.\nA Henryson si devono anche le \"Favole morali di Esopo frigio\" (Morall fabillis of Esope the phrygian) che vennero stampate solamente nel 1621, tredici parafrasi di favole esopiane narrate con vivacit\u00e0 e umorismo, ricche di osservazioni realistiche sulla vita rurale dei campi.\nCompone inoltre un poema intitolato \"Orfeo e Euridice\"(\"Orpheus and Eurydice\", conosciuto anche come Racconto di Orfeo, \"Tale of Orpheus\"), tratto da Boezio, che contiene dei validi passi, soprattutto nei versi della lirica del \"lamento di Orfeo\".\nAll'Henryson si deve anche l'opera \"Robene and Makine\" scritto sotto l'influsso della \"pastorelle\" della letteratura francese, ma ha meriti poetici che la rendono unica rispetto al genere: a differenza della maggior parte dei poemi minori \u00e8 indipendente dalla tradizione chauceriana.\nLe altre opere hanno come tema argomenti tipici del Quattrocento, quali l'invecchiare, la morte, la credulit\u00e0, la mancanza di saggezza e simili. I versi intitolati \"Sum Practysis of Medecyne\" (\"Pratica medica\"), cui alcuni studiosi hanno negato l'attribuzione a Henryson, sono un esempio di quel burlesco un po' trasgressivo prodotto in singole opere dei pi\u00f9 grandi maestri quali Dunbar, Douglas e Lyndsay. Per questa ragione e non per altre, la differenza di tono nulla detrae alla sua autenticit\u00e0.\nLe autorit\u00e0 editoriali che si sono occupate dello studio del manoscritto sono la Asloan, Bannatyne, Maitland Folio, Makculloch, Gray and Riddell. La Chepman and Myllar's Prints (1508) ha riprodotto, preservandoli, due dei poemi minori e un frammento di \"Orfeo e Euridice\". La prima edizione completa fu messa a punto dall'antiquario scozzese David Laing (1 vol., Edimburgo, 1865)."}
{"id": "237580", "revid": "767487", "url": "https://it.wikipedia.org/wiki?curid=237580", "title": "La donna invisibile (film 1940)", "text": "La donna invisibile (\"The Invisible Woman\") \u00e8 un film del 1940, diretto da A. Edward Sutherland.\nTrama.\nGrazie al professor Gibbs, la giovane indossatrice Katy Carrol diventa invisibile e vuole vendicarsi del suo vecchio principale. La ragazza, grazie al suo potere - che per\u00f2 funziona a intermittenza - mette a soqquadro l'atelier, ma due agenti segreti di una nazione straniera la inseguono per avere la formula.\nProduzione.\nIl film fu prodotto dall'Universal Pictures.\nDistribuzione.\nDistribuito dalla Universal Pictures, il film usc\u00ec nelle sale cinematografiche statunitensi il 27 dicembre 1940.\nCritica.\nIl film ha ricevuto recensioni critiche contrastanti, Theodore Strauss del \"New York Times\" ha definito il film sciocco, banale e ripetitivo, con una sceneggiatura scricchiolante, temendo cosa fosse diventato senza l'interpretazione di John Barrymore. \"Variety\" lo defin\u00ec un buon intrattenimento per il pubblico generale, Il \"Film Daily\" lo defin\u00ec comico e brillantemente dialogato \"Harrison's Reports\" lo ha definito una commedia piuttosto buona per la massa, non offrendo tutto sommato di nuovo a coloro che hanno visto le precedenti pellicole, John Mosher del \"The New Yorker\" ha commentato come la tematica sia ancora buona, nonostante nel film non sia molto usata, risultando l'esempio pi\u00f9 debole della prodezza che la telecamera pu\u00f2 facilmente rendere divertente."}
{"id": "237581", "revid": "767487", "url": "https://it.wikipedia.org/wiki?curid=237581", "title": "La donna invisibile (film 1969)", "text": "La donna invisibile \u00e8 un film drammatico del 1969 diretto dal regista Paolo Spinola, ispirato a un racconto di Alberto Moravia.\nTrama.\nLaura s'accorge che il marito Andrea non l'ama pi\u00f9, tanto da vedere attraverso il suo corpo, quasi nemmeno esistesse. Profondamente innamorata di lui - le cui attenzioni sembrano tutte rivolte a Delfina, un'altra donna che vive in casa con loro - Laura si strugge, cerca di riaccendere il suo interesse, confessandogli un'occasionale tradimento, ma tutto \u00e8 inutile. Un giorno, durante una battuta di caccia, Andrea, sparando a un fagiano, con uno dei colpi la uccide, ma nemmeno stavolta si accorge di lei, distesa accanto alla preda e si allontana al braccio di Delfina. Rivolgendosi a costei, tuttavia, la chiama Laura."}
{"id": "237584", "revid": "124774370", "url": "https://it.wikipedia.org/wiki?curid=237584", "title": "Atellana", "text": "L'atellana fu un genere di commedia dai toni farseschi, originariamente in lingua osca, in uso gi\u00e0 dal IV secolo a.C. Si trattava di carmi mimati.\nStoria.\nQuesto primitivo tipo di spettacolo teatrale, giocoso e licenzioso, sorse presso gli Osci di Atella (da cui prese il nome), una citt\u00e0 della Campania tra le attuali Orta di Atella, Caivano, Sant'Arpino, Frattaminore, Succivo, Gricignano di Aversa e Cesa. Fu importata a Roma nel 391 a.C. come ci racconta lo storico Tito Livio.\nDurante l'epoca di Cesare questo genere decadde a favore del mimo, ma ebbe una ripresa durante il I secolo d.C.\nStruttura e contenuti.\nCon l'atellana si cominciano a determinare schemi e canovacci costanti, anche se la rappresentazione si affidava per lo pi\u00f9 all'improvvisazione: raffronti sono stati fatti (anche per l'uso di maschere) con la commedia dell'arte italiana.\nLe improvvisazioni originarie erano di breve durata, dal carattere popolare e farsesco. Le compagnie erano itineranti e spesso il carro su cui viaggiavano diventava il palco improvvisato su cui esibirsi (in Italia, a eccezione delle colonie della Magna Grecia, non esistevano teatri). Il primo teatro in muratura a Roma fu costruito solo nel 55 a.C. da Gneo Pompeo.\nPersonaggi.\nQuattro erano i personaggi fissi dell'atellana: \"Maccus\" (mangione sciocco), \"Pappus\" (vecchio stupido), \"Bucco\" (il fanfarone e parlatore petulante) e \"Dossennus\" (gobbo astuto). A queste maschere antropomorfe se ne aggiungeva un'altra: \"Kikirrus\", una maschera teriomorfa (ovvero con l'aspetto di un animale) il cui stesso nome, infatti, richiama il verso del gallo.\nQuest'ultima maschera ricorda da vicino Pulcinella, maschera della Commedia dell'arte, sopravvissuta nella tradizione comica della commedia, non solo napoletana, fino alla rivoluzione goldoniana. Va aggiunto che la Commedia dell'arte, e quindi la tradizione atellana, \u00e8 sopravvissuta anche grazie ad interpreti intramontabili come i De Filippo, Scarpetta, etc.\nAutori.\nI maggiori autori latini di atellana furono:\nSi ritiene che anche Plauto, il maggiore esponente della commedia latina, abbia composto alcune \"fabule\" del genere."}
{"id": "237585", "revid": "767487", "url": "https://it.wikipedia.org/wiki?curid=237585", "title": "La donna nuda (film 1914)", "text": "La donna nuda \u00e8 un film del 1914 diretto da Carmine Gallone."}
{"id": "237586", "revid": "124587278", "url": "https://it.wikipedia.org/wiki?curid=237586", "title": "Uncinula necator", "text": "Uncinula necator (sin. Erysiphe necator) (Schwein.) Burrill (forma conidica \"Oidium tuckeri\") \u00e8 un fungo fitopatogeno della famiglia Erysiphaceae agente eziologico dell'Oidio o Mal bianco della vite. \nL'oidio si manifesta con macchie pulverulente grigio-biancastre che ricoprono gli organi verdi della pianta, con una graduale decolorazione della foglia, che prima ingiallisce e successivamente si secca, a volte il fungo colpisce solo il centro della foglia. L'umidit\u00e0 sommata al caldo e alla scarsa aerazione contribuisce all'insorgere dell'oidio, che si manifesta in una fascia che va dagli 8\u00b0 fino ai 30\u00b0, questo favorisce il fungo specialmente in autunno e primavera. L'oidio ha una vasta \"scelta\" di piante ospiti, che vanno dalle specie erbacee a quelle arboree come gli alberi da frutto.\nDanni alla vite.\nLa vite europea \"Vitis vinifera\" L. \u00e8 uno degli ospiti preferiti dal patogeno; insieme alla peronospora \u00e8 da considerare tra le avversit\u00e0 che compromettono maggiormente la potenzialit\u00e0 produttiva della vite. Si manifesta generalmente come macchie biancastre polverulente sulla pagina superiore delle foglie che con il decorso della malattia tendono a necrotizzare. Determina infatti una crescita anomala della foglia che si arriccia e si contorce dal momento che l'epidermide durante la crescita non si distende in modo normale. Analogo fenomeno avviene per gli acini che si deformano e si spaccano a causa della pressione interna della polpa che aumenta. Il danno maggiore si verifica proprio su questi ultimi, ove il parassita ha una rapida diffusione: si possono verificare spaccature dell'epidermide, con conseguente possibilit\u00e0 di insediamento di altri patogeni, come \"Botrytis cinerea\" agente causale della muffa grigia. Se l'attacco \u00e8 precoce, inibisce la crescita dei grappolini che abortiscono e muoiono, mentre se gli acini sono gi\u00e0 formati ma ancora piccoli, ne inibisce lo sviluppo.\nCura e prevenzione.\nLa lotta all'oidio della vite risulta spesso difficile dal momento che il patogeno ha un intervallo di sopravvivenza molto ampio. Le infezioni sembrano essere influenzate dalla temperatura (optimum 20-27\u00a0\u00b0C) mentre una elevata umidit\u00e0 favorisce la sporulazione.\nIl mantenimento di una chioma aerata non ha nessuna influenza sugli attacchi di \"Uncinula necator\". Infatti \u00e8 in grado di svilupparsi a basse soglie di umidit\u00e0 e il vento favorisce il trasporto dei conidi su piante sane.\nCriteri di intervento per la cura della vite.\ndal germogliamento alla prefioritura, interventi preventivi con antioidici di copertura.\nDalla prefioritura si favorisce l'alternanza tra antioidici sistemici e zolfo.\nsi interviene a partire dall'allegagione, ripetendo le applicazioni in funzione dell'andamento stagionale ed alla presenza della malattia. In genere per le uve da vino i trattamenti terminano in coincidenza della invaiatura; per le uve da tavola si continua anche dopo l'invaiatura con trattamenti polverulenti a base di zolfo per proteggere il graspo.\nLo zolfo polverulento risulta a tutt'oggi uno tra i prodotti pi\u00f9 validi nella lotta preventiva agli oidi e in particolare a quello della vite, ma con scarsa efficacia nei casi di infezione in atto. Presenta ridotta sublimazione con temperature inferiori ai 18\u00a0\u00b0C, elevata fitotossicit\u00e0 con temperature superiori ai 30\u00a0\u00b0C e una temperatura ottimale tra i 25 e i 30\u00a0\u00b0C. \nAltro prodotto naturale \u00e8 l\"'Ampelomyces quisqualis\" che \u00e8 un fungo iperparassita antagonista dell'oidio, anch'esso impiegato in agricoltura biologica.\nCuriosit\u00e0.\nPer anni si \u00e8 diffusa la credenza che molti viticoltori per prevedere l'attacco di Oidio su vite impiantassero cespugli di rose ai bordi del vigneto o ad inizio filare. Questa usanza risponde in realt\u00e0 pi\u00f9 a motivi estetici come imitazione dei vigneti francesi che ad una vera ragione tecnica. Storicamente il cespuglio di rose a fine filare era utilizzato per costringere il cavallo a non fare curve troppo strette nel cambio fila; questo per evitare che l'attrezzo dietro il cavallo andasse a sbattere contro il palo di testata. L'oidio della rosa infatti \u00e8 di un'altra specie \"Sphaerotheca pannosa\" (f.c. \"Oidium leucoconium\"), anche se quest'ultimo risulta essere l'agente patogeno del pesco e di alcune prunoidee, e solo in anni a forte pressione della malattia c'\u00e8 presenza contemporanea dei due patogeni."}
{"id": "237587", "revid": "767487", "url": "https://it.wikipedia.org/wiki?curid=237587", "title": "La donna nuda (film 1922)", "text": "La donna nuda \u00e8 un film muto italiano del 1922 diretto da Roberto Roberti."}
{"id": "237588", "revid": "438678", "url": "https://it.wikipedia.org/wiki?curid=237588", "title": "La donna proibita (film 1932)", "text": "La donna proibita (\"Back Street\") \u00e8 un film del 1932, diretto da John M. Stahl. La sceneggiatura \u00e8 tratta da un romanzo di Fannie Hurst.\nTrama.\nAmbientata a Cincinnati, la triste storia di Ray Schmidt che, innamorata di un banchiere che avrebbe potuto sposare, si rassegna a diventare la sua amante, rifiutando persino le richieste di un suo ex.La povere ragazza morir\u00e0 di disperazione poco dopo il decesso dell'uomo.\nProduzione.\nIl film fu prodotto dall'Universal Pictures e venne girato negli Studi dell'Universal, al 100 Universal City Plaza di Universal City, in California.\nDistribuzione.\nDistribuito dall'Universal Pictures, il film fu presentato in prima negli USA il 1\u00ba settembre 1932.\nDate di uscita.\nIMDb\nAlias"}
{"id": "237590", "revid": "438678", "url": "https://it.wikipedia.org/wiki?curid=237590", "title": "La donna proibita (film 1997)", "text": "La donna proibita \u00e8 un film del 1997 diretto da Philippe Harel.\n\u00c8 stato presentato in concorso al 50\u00ba Festival di Cannes."}
{"id": "237591", "revid": "185138", "url": "https://it.wikipedia.org/wiki?curid=237591", "title": "Sarcofago (Stargate)", "text": ""}
{"id": "237592", "revid": "767487", "url": "https://it.wikipedia.org/wiki?curid=237592", "title": "La falena (film 1916)", "text": "La falena \u00e8 un film muto del 1916 diretto da Carmine Gallone."}
{"id": "237593", "revid": "438678", "url": "https://it.wikipedia.org/wiki?curid=237593", "title": "La falena (film 1941)", "text": "La falena \u00e8 un film del 1941, diretto da Franti\u0161ek \u010c\u00e1p."}
{"id": "237595", "revid": "767487", "url": "https://it.wikipedia.org/wiki?curid=237595", "title": "La famiglia (film 1987)", "text": "La famiglia \u00e8 un film del 1987, diretto da Ettore Scola.\nIl film, presentato in concorso al 40\u00ba Festival di Cannes, \u00e8 il ritratto di una famiglia borghese italiana visto dall'interno di un appartamento del rione Prati di Roma, dal 1906 al 1986. Il protagonista Carlo \u00e8 seguito dal suo battesimo fino all'ottantesimo compleanno.\nTrama.\nPrima parte (1906): il battesimo di Carlo \u00e8 l'occasione per presentare allo spettatore la casa e i primi personaggi. Il capofamiglia, nonno di Carlo e professore di lettere in pensione, ha da poco acquistato l'appartamento. Abitano con lui e sua moglie il loro figlio Aristide, padre di Carlo, impiegato ministeriale e pittore dilettante; Susanna, moglie di Aristide, svampita e appassionata di opera lirica; le sorelle di Aristide, Luisa, Margherita e Millina, continuamente in lite ma inseparabili e, sulla trentina, ormai rassegnate alla condizione di zitelle; e la domestica Nunzia con la piccola nipote Adelina. Al battesimo sono presenti inoltre il fratello di Aristide, Michele, con la moglie Ersilia e il figlio Enrico; Nicola, fratello di Susanna molto pi\u00f9 giovane di lei; e il dottor Giordani, medico e amico di famiglia.\nSeconda parte (1916): La prima guerra mondiale \u00e8 in corso. Carlo ha dieci anni: lui, Giulio, suo fratello minore di tre anni, e il cugino Enrico giocano animatamente e decidono di sottrarre mezza lira dal soprabito di Giordani, accorso a curare il nonno gravemente malato. Il gioco \u00e8 interrotto da Susanna che annuncia ai bambini la morte del nonno. Pochi giorni dopo si viene a sapere che Giordani \u00e8 stato arrestato perch\u00e9 senza quella mezza lira non ha potuto pagare il tram. Aristide si infuria e spinge Giulio a tradirsi, mentre Carlo confessa spontaneamente; si delinea il primo contrasto dovuto all'incompatibilit\u00e0 fra i fratelli, Carlo pacato e riflessivo, Giulio impulsivo e irrequieto. Si intuisce una simpatia reciproca fra Millina e Giordani, che peraltro non avr\u00e0 seguito.\nTerza parte (1926): Carlo studia all'universit\u00e0 e d\u00e0 lezioni private a una liceale, Beatrice. Lei \u00e8 palesemente innamorata di lui, che per\u00f2 finisce per preferirle la sorella Adriana, studentessa al conservatorio capitata in casa incidentalmente. Enrico, convinto antifascista, lascia Roma alla volta di Parigi. Aristide muore improvvisamente. Adriana viene a far visita alla famiglia e confida a Carlo di voler partire per un corso di perfezionamento a Milano; lui vorrebbe farla desistere, ma lei tiene troppo alla sua indipendenza e lo lascia.\nQuarta parte (1936): Carlo, divenuto professore di liceo, \u00e8 sposato e padre di due figli, Paolino e Maddalena; sua moglie \u00e8 Beatrice. Ricevono una visita dello zio Nicola, fascista, diventato segretario comunale nella sua Macerata. Anche Giulio simpatizza per il regime e si prepara a partire per la Guerra d'Etiopia, malgrado le preoccupazioni di Adelina che ormai da anni \u00e8 al servizio in casa e intrattiene una relazione con lui. Carlo invece \u00e8 di idee contrarie, e pur tenendosi lontano dalla politica attiva preferisce simbolicamente non iscriversi al partito fascista. Adriana, ora affermata concertista, telefona da Parigi, dove dice di aver incontrato Enrico sposato con una francese e padre di una bambina.\nQuinta parte (1946): Giulio \u00e8 tornato dalla guerra sano ma con una grave depressione, mentre si apprende che Enrico \u00e8 caduto combattendo in Spagna. Adriana torna a far visita alla famiglia presentando il suo fidanzato francese, Jean-Luc: a cena Carlo, accecato dalla gelosia per Adriana, scatena un alterco con lui offendendolo davanti a tutti, bench\u00e9 i due la pensino pi\u00f9 o meno allo stesso modo; l'intervento conciliante di Beatrice salva la situazione. Adelina durante la guerra ha lasciato il lavoro domestico e si \u00e8 data alla borsa nera con i fratelli; un giorno, tornata nella casa portando in regalo vari generi alimentari, chiede di rivedere Giulio e si commuove per le sue condizioni.\nSesta parte (1956): estate, la famiglia si prepara per partire per Santa Marinella. Non c'\u00e8 pi\u00f9 la zia Millina, morta, n\u00e9 Giulio, che ha sposato Adelina (i due hanno adottato la piccola Marina); Giulio si presenta per chiedere al fratello un parere su un romanzo autobiografico che intenderebbe pubblicare, ma Carlo non d\u00e0 molto peso alla cosa. Adriana, di passaggio a Roma, passa una notte nella casa rimasta vuota per l'estate, ma incontra Carlo che vorrebbe riannodare la loro antica relazione. Adriana rifiuta di ricoprire il ruolo dell'amante, immaginando anche il dolore che darebbe alla sorella; del resto neanche Carlo riuscirebbe a fare a meno della presenza discreta e affettuosa di Beatrice. Maddalena, poco pi\u00f9 che ventenne, si innamora di un sindacalista, Armando, e insiste per sposarlo malgrado il parere negativo del padre. L'inverno successivo, in una nottata caratterizzata da una copiosa nevicata insolita per Roma, Carlo confida a Beatrice l'amore e il rispetto che ha per lei, mentre nella camera attigua Armando e Maddalena, appena sposati, appaiono gi\u00e0 in crisi. L'ultima scena congeda lo spettatore da Luisa, Margherita e Susanna, che, tutte affette da demenza senile, in un'altra stanza passano il tempo declamando libretti d'opera.\nSettima parte (1966): durante i preparativi per la festa dell'ottavo compleanno di suo figlio Carletto, Maddalena annuncia ai suoi genitori di voler lasciare Armando per un altro uomo. Alla festa Paolino fa conoscenza con Marika, una signora ungherese separata e con figli che abita nel palazzo di fronte. Si presentano anche Juliette, vedova di Enrico, sua figlia Claudine e la figlia di questa, anche lei di nome Juliette; inoltre Giulio e Adelina, tormentati da difficolt\u00e0 economiche, e alla fine il vecchio zio Nicola. Giulio sospetta che lo zio voglia richiedergli dei soldi che gli aveva prestato e fa una scenata del tutto ingiustificata.\nOttava parte (1976): Carlo \u00e8 andato in pensione ed \u00e8 rimasto vedovo. In casa ormai c'\u00e8 solo Carletto, che pur essendo molto legato al nonno \u00e8 spesso assente. Paolino ha sposato Marika: i due, affacciandosi dal balcone di fronte, invitano Carlo a cena, ma lui rifiuta cortesemente. Anche Adriana viene ad assicurarsi che tutto vada bene, e rivela a Carlo che Beatrice sapeva tutto della loro tormentata relazione, ma taceva per amore della famiglia.\nNona parte (1986): Carlo riunisce i parenti per il suo ottantesimo compleanno. Carletto apre la porta e si fanno avanti uno dopo l'altro Giulio, Adelina, Marina che \u00e8 diventata madre, Paolino, Marika e i suoi figli, Maddalena con la sua seconda famiglia, Armando, Juliette, Claudine e l'altra Juliette, Adriana, e molte altre persone di cui non \u00e8 dato neppure sapere il rapporto di parentela con i protagonisti. Si intuisce una relazione fra Carletto e sua cugina di terzo grado Juliette. Carlo ha ancora tempo per gli ultimi battibecchi con Adriana e con Giulio. Dopo essersi riuniti, la famiglia intera si unisce per scattare una foto."}
{"id": "237598", "revid": "767487", "url": "https://it.wikipedia.org/wiki?curid=237598", "title": "La figlia della jungla (film 1936)", "text": "La figlia della jungla (\"The Jungle Princess\") \u00e8 un film del 1936, diretto da Wilhelm Thiele.\nTrama.\nChristopher Powell si trova in Malaysia con la fidanzata e suo padre a caccia di animali feroci. Durante una battuta di caccia viene assalito da una tigre e abbandonato dalle guide che lo credono morto. La tigre \u00e8 in realt\u00e0 il cucciolo di Ulah, una bellissima ragazza cresciuta da sola nella giungla che porta Christopher nella sua grotta per curarlo.\nUna volta guarito l'uomo torna al campo seguito dalla ragazza ormai innamorata di lui. La gelosia della fidanzata e il sospetto degli indigeni nei confronti della ragazza e soprattutto della tigre portano un sacco di guai.\nProduzione.\nProdotto dalla Paramount Pictures, il film venne girato negli studi della casa di produzione, a Hollywood, al 5555 di Melrose Avenue.\nDistribuzione.\nNegli Stati Uniti, la Paramount lo distribu\u00ec nelle sale il 27 novembre 1936 con il titolo originale \"The Jungle Princess\". Nel 1937, il film usc\u00ec anche in Danimarca (12 febbraio, come \"Jungle-pigen\"), Slovenia (10 marzo), Armenia (13 marzo), Finlandia (20 marzo, come \"Viidakkotytt\u00f6\"), Algeria (24 marzo), Svezia (26 marzo, come \"Djungelflickan\"), Andorra (2 aprile), Ungheria (15 aprile, come \"A dzsungel kir\u00e1lyn\u0151je\"), Reunion (22 aprile), Bielorussia (6 maggio), Bulgaria (12 maggio), Barbados (27 maggio). Il 17 febbraio 1938, fu distribuito in Portogallo con il titolo \"A Princesa da Selva\"."}
{"id": "237599", "revid": "767487", "url": "https://it.wikipedia.org/wiki?curid=237599", "title": "La figlia della jungla (serial cinematografico)", "text": "La figlia della jungla (\"Jungle Girl\") \u00e8 un serial cinematografico in 15 episodi del 1941, diretto dai registi John English e William Witney. Pur essendo ufficialmente ispirato al romanzo omonimo \"Jungle Girl\" di Edgar Rice Burroughs del 1932, la trama del film \u00e8 notevolmente diversa (il romanzo era ambientato in Cambogia e non in Africa, e non vi compariva il personaggio principale del film, Nyoka). Fu il ventiduesimo dei 66 serial prodotti dalla Republic Pictures. La pellicola ebbe un seguito nel 1942 con un secondo serial intitolato \"Perils of Nyoka\", uno dei serial pi\u00f9 famosi e apprezzati della Republic.\nIl personaggio della bella esploratrice Nyoka divenne uno dei primi tarzanidi (personaggi dei fumetti emuli di Tarzan), venendo ripresa nel 1942 dalla Fawcett Comics per il n.1 dell'albo a fumetti \"Jungle Girl\" e in seguito con una propria testata, \"Nyoka the Jungle Girl\"; le eroine della giungla erano appunto soprannominate \"jungle girls\" (\"ragazze della giungla\").\nTrama.\nIl dottor John Meredith, vergognandosi per le scorribande criminali del gemello Bradley, viaggia con la figlia Nyoka in Africa. Le sue competenze mediche lo portano da Shamba, il residente stregone guaritore del Masamba. Anni dopo, Slick Latimer e Bradley Meredith giungono alla ricerca di una locale miniera di diamanti, facendo squadra con uno scontento Shamba. Bradley uccide suo fratello John e ne prende il posto. Fortunatamente, con loro sono venuti Jack Stanton e Curly Rogers, che prontamente si uniscono a Nyoka nel tentativo di fermare i cattivi.\nEpisodi.\nfonte"}
{"id": "237600", "revid": "767487", "url": "https://it.wikipedia.org/wiki?curid=237600", "title": "La figlia di nessuno (film 1927)", "text": "La figlia di nessuno \u00e8 un film del 1927 diretto da Guido Parisch (o Guido Schamberg)."}
{"id": "237602", "revid": "767487", "url": "https://it.wikipedia.org/wiki?curid=237602", "title": "La figlia di nessuno (film 1934)", "text": "La figlia di nessuno (\"Anne of Green Gables\") \u00e8 un film del 1934 diretto da George Nichols Jr. e tratto dal romanzo per ragazzi \"Anna dai capelli rossi\" di Lucy Maud Montgomery. Il film \u00e8 il \"remake\" del film \"Fata di bambole\" del 1919.\nNel film, il ruolo della protagonista Anne Shirley \u00e8 interpretato dall'attrice sedicenne Dawn O'Day, che da quel momento assunse il nome d'arte di Anne Shirley. Nel 1940 \u00e8 stato prodotto il seguito dal titolo \"Anne of Windy Poplars\", tratto dal romanzo omonimo di Lucy Maud Montgomery.\nTrama.\nI fratelli Marilla e Matthew Cuthbert avevano richiesto dall'orfanotrofio un ragazzo per aiutarli nei campi. Quando per un errore invece del ragazzo arriva Anne, Marilla vuole rimandarla indietro, ma alla fine la bambina si far\u00e0 accettare dai due fratelli e da tutti gli abitanti del villaggio.\nProduzione.\nLa lavorazione del film, prodotto dalla RKO Radio Pictures, dur\u00f2 dal 7 agosto al 14 settembre 1934.\nDistribuzione.\nIl copyright del film, richiesto dalla RKO Radio Pictures, Inc., fu registrato il 23 novembre 1934 con il numero LP5183."}
{"id": "237604", "revid": "767487", "url": "https://it.wikipedia.org/wiki?curid=237604", "title": "La fine della notte (film 1982)", "text": "La fine della notte (titolo originale: \"Sf\u00e2r\u0219itul nop\u021bii\") \u00e8 un film del 1982 diretto da Mircea Veroiu.\nTrama.\nUn giovane procuratore si impegna (al di l\u00e0 delle sue mansioni professionali) in un'indagine personale per determinare i dettagli di un incidente stradale e per dimostrare l'innocenza di un conducente del tram accusato di aver causato la morte di un pedone."}
{"id": "237605", "revid": "438678", "url": "https://it.wikipedia.org/wiki?curid=237605", "title": "La fine della notte (film 1989)", "text": "La fine della notte \u00e8 il film d'esordio del regista Davide Ferrario.\nGirato nel 1989, \u00e8 liberamente ispirato ad una storia vera accaduta in Veneto nel 1986."}
{"id": "237606", "revid": "1543377", "url": "https://it.wikipedia.org/wiki?curid=237606", "title": "Impero Galattico (Guerre stellari)", "text": "L'Impero Galattico (\"Galactic Empire\"), conosciuto anche come Nuovo Ordine (\"New Order\"), \u00e8 un organismo politico immaginario descritto nell'universo di \"Guerre stellari\". Apparso per la prima volta come la principale fazione antagonista nel film \"Guerre stellari\" e nei due sequel \"L'Impero colpisce ancora\" e \"Il ritorno dello Jedi\", esso \u00e8 la maggiore potenza militare della galassia e si contrappone, all'interno della guerra civile galattica, all'Alleanza Ribelle.\nSecondo la cronologia interna alla saga, l'Impero venne costituito durante \"\" nel 19 BBY, quando il cancelliere Palpatine, con la fine delle guerre dei cloni alle porte, trasform\u00f2 la Repubblica Galattica autoproclamandosi imperatore col favore del senato. Dopo diciannove anni di governo l'Impero sub\u00ec una serie di pesanti sconfitte inflitte dall'Alleanza Ribelle, per poi soccombere con la distruzione della \"Morte Nera II\" e la battaglia di Jakku 24 anni dopo la sua nascita.\nL'Impero \u00e8 descritto in numerose opere del franchise come una feroce dittatura, basata su \u00abterrorismo di Stato, odio xenofobo, imprigionamento e genocidio di razze non umane, dispiego di forza, minacce di uso di armi letali e, soprattutto, paura costante\u00bb.\nStoria.\nNegli ultimi decenni della sua esistenza, la Repubblica Galattica, che reggeva da secoli la galassia, era diventata sempre meno efficiente, corrotta e burocratizzata. In queste circostanze il Sith Darth Sidious, conosciuto come il senatore di Naboo Palpatine, inizia il suo piano per prendere il controllo della galassia. Nel 32 BBY negli eventi narrati ne \"La minaccia fantasma\", Sidious riesce a orchestrare, attraverso la Federazione dei Mercanti, il blocco e l'invasione di Naboo, in modo tale da indurre Padm\u00e9 Amidala, la regina del pianeta, a chiedere una mozione di sfiducia per il cancelliere Finis Valorum, colpevole di aver sottovaluto la minaccia della Federazione. Valorum viene cos\u00ec deposto e Palpatine \u00e8 eletto cancelliere.\nNe \"La guerra dei cloni\" Palpatine manovra gli eventi in modo tale da indurre un conflitto su vasta scala, le guerre dei cloni. Durante il conflitto Palpatine si attribuisce sempre pi\u00f9 poteri straordinari, riuscendo sempre, al contrario dei Jedi, a rimanere una figura popolare tra la popolazione. Nel 19 BBY, durante \"La vendetta dei Sith\", l'inimicizia tra Palpatine e l'Ordine Jedi raggiunge il culmine e, una volta scoperta la vera identit\u00e0 del cancelliere, un manipolo di Jedi guidato da Mace Windu tenta di arrestarlo; il Sith per\u00f2 riesce a sconfiggerli grazie all'intervento di Anakin Skywalker, il quale viene poi preso da Sidious come apprendista sotto il nome di Dart Fener. Sidious, poco dopo, attua la grande purga Jedi, portando i clone trooper a ribellarsi ai propri generali Jedi e massacrandone la maggior parte. Riunito il Senato in una seduta straordinaria, Palpatine proclama la nascita dell'Impero, ricevendo il consenso della quasi totalit\u00e0 dei senatori.\nPoco dopo la proclamazione dell'Impero, i capi della Confederazione dei Sistemi Indipendenti, che erano stati riuniti su Mustafar da Sidious, vengono trucidati da Dart Fener. Senza pi\u00f9 rivali, il neonato Impero esce vittorioso dalle guerre dei cloni e le sacche di resistenza della Confederazione vengono neutralizzate nell'arco di pochi anni. Nel periodo che va dal 19 allo 0 BBY, gran parte delle vecchie istituzioni repubblicane, che formalmente esistevano ancora, perdono sempre pi\u00f9 potere a vantaggio dei governatori regionali, mentre poche mantengono le stesse funzioni e poteri; inoltre il governo imperiale tenta di rimuovere il ricordo dell'Ordine Jedi dalla memoria collettiva tramite una \"damnatio memoriae\", mentre Fener, affiancato da degli inquisitori, s'impegna a stanare ed eliminare i Jedi sopravvissuti alla purga, come mostrato in \"Star Wars Rebels\".\nDal punto di vista militare l'Impero ingloba tutti i mondi della Confederazione, mentre gli altri sistemi indipendenti, a eccezione di quelli dello spazio Hutt, divengono protettorati imperiali o vengono occupati. Le forze armate, che gi\u00e0 alla fine della Repubblica erano diventate la struttura portante della Galassia, riescono, grazie anche a degli efficienti servizi segreti, a contenere per quasi un decennio i vari movimenti antimperiali esistenti, evitando che collaborino tra di loro e che costituiscano una seria minaccia al Nuovo Ordine.\nA partire dal 5 BBY le organizzazioni armate antimperiali aumentano tuttavia notevolmente, portando l'Impero a schierare gran parte della flotta stellare e i suoi migliori ammiragli. Nel 2 BBY alcuni politici, tra cui i senatori Bail Organa e Mon Mothma, riescono a organizzare le varie cellule armata di resistenza, creando l'Alleanza Ribelle. Essa riesce in breve tempo ad attirare le simpatie di parte dei membri del Senato Imperiale, mentre crescono le azioni di sabotaggio nei confronti dell'Impero. In \"Guerre stellari\" il governo imperiale decide allora di aumentare gli sforzi per la costruzione della \"Morte Nera\", arma di distruzione di massa capace di distruggere un intero pianeta, ma questa viene distrutta dai ribelli.\nL'Impero subisce, con la distruzione della \"Morte Nera\", la sua prima pesante sconfitta durante la guerra civile galattica. A essa seguono tre anni di duri scontri, nei quali l'Impero riesce a infliggere pesanti sconfitte alla ribellione, come mostrato ne \"L'Impero colpisce ancora\". Ne \"Il ritorno dello Jedi\" ambientato nel 4 ABY, tuttavia, le forze dell'Alleanza pervengono a distruggere la \"Morte Nera II\" e a sconfiggere pesantemente la flotta stellare. Durante la battaglia, inoltre, Palpatine viene assassinato da Fener, tornato al lato chiaro grazie all'intervento del figlio Luke Skywalker, privando gli imperiali della loro guida. Di conseguenza, dopo la sconfitta nella battaglia di Endor e la morte di Palpatine, scoppiano varie insurrezioni su molti pianeti e le lotte interne tra i membri dei consiglio imperiale e gli ammiragli della flotta portano presto l'Impero a frammentarsi in pi\u00f9 fazioni, mentre la neo costituita Nuova Repubblica ne annienta le forze rimanenti.\nNella serie di romanzi \"\", dopo i brevi governi di Mas Amedda e Rae Sloane, nel caos emerge la figura di Gallius Rax, ammiraglio originario di Jakku che, desideroso di ricostituire l'Impero riportandolo ai suoi fasti originari, fonda il Consiglio Ombra e organizza un attentato che, a un anno esatto dalla distruzione della \"Morte Nera II\", uccide parte del nuovo governo repubblicano. Rax raggruppa quello che \u00e8 rimasto della flotta imperiale su Jakku, non per annientare la flotta ribelle ma per uccidere gli alti ufficiali imperiali e creare un nuovo e pi\u00f9 potente ordine. Il piano riesce ma nella fuga dal pianeta Rax viene ucciso in una faida.\nNegli anni successivi, il Primo Ordine, con a capo il Leader Supremo Snoke, raccoglie l'eredit\u00e0 dell'Impero Galattico, riorganizzandone i nostalgici e i simpatizzanti nelle file di un nuovo corpo militare, come mostrato nella trilogia sequel.\nInfluenze.\nNella creazione dell'Impero Galattico, George Lucas si ispir\u00f2 all'estetica e all'ideologia della Germania nazista. Entrambi gli organismi si profilano infatti come delle dittature fasciste basate sul controllo totalitario della societ\u00e0, la dissoluzione delle strutture democratiche precedenti, il dominio di un regnante dai poteri assoluti e l'uso della forza e della violenza nell'ottenimento dei loro scopi. Il nome del corpo d'\u00e9lite dell'Impero, gli stormtrooper, ricorda inoltre il gruppo paramilitare del Partito nazista \"Sturmabteilung\". L'aspetto di Dart Fener nella sua uniforme nera e la sua cieca obbedienza all'imperatore, poi, sono allusioni alle \"Schutzstaffel\", mentre le divise degli ufficiali imperiali e i loro copricapi presentano delle similitudini alle uniformi dei soldati tedeschi.\nAltre fonti di ispirazione per l'Impero Galattico, per ammissione dello stesso Lucas, sono state le parate militari sovietiche in occasione della Festa del lavoro, nella scena dell'arrivo di Palpatine alla Morte Nera II, e gli Stati Uniti d'America al tempo della guerra del Vietnam, in particolare la presidenza di Richard Nixon.\nL'ascesa al potere di Palpatine ricalca quella di Gaio Giulio Cesare, Napoleone Bonaparte e Adolf Hitler e rappresenta un monito su come le istituzioni democratiche possano essere manipolate in una dittatura con il consenso o il disinteressamento del popolo. Il rapporto tra Palpatine e Dart Fener, rispettivamente di capo e di freddo esecutore dei suoi ordini, \u00e8 stato paragonato infine a quello tra Hitler e il \"Reichsf\u00fchrer-SS\" Heinrich Himmler, cos\u00ec come quello tra Joseph Stalin e il capo del NKVD Lavrentij Pavlovi\u010d Berija.\nOrdinamento.\nL'Impero Galattico \u00e8 governato da Palpatine in qualit\u00e0 di Imperatore. Egli regna con potere assoluto sulla Galassia dal suo palazzo di Coruscant, capitale imperiale. Nelle sue funzioni, Palpatine \u00e8 assistito dal Consiglio Imperiale, un organo esecutivo guidato dal gran visir Mas Amedda. Il Senato Galattico, ora rinominato Senato Imperiale, continua a esistere ma \u00e8 privato quasi del tutto delle sue funzioni mantenendo praticamente solo un ruolo di rappresentanza. Nel film \"Guerre stellari\", inoltre, Palpatine dissolve il Senato dopo aver scoperto che molti suoi membri figurano tra i fondatori dell'Alleanza Ribelle. Oltre all'Imperatore, nell'Impero Galattico il potere \u00e8 nelle mani di governatori locali \u2014 i Moff, governatori di settore, e i Grand Moff, governatori di quadrante (ad esempio l'Orlo Esterno) \u2014 i quali hanno il controllo assoluto sui loro territori di pertinenza e rispondono solo agli ordini di Palpatine. Tra i governatori pi\u00f9 influenti figura il Grand Moff Tarkin, sovrintendente dell'Orlo Esterno e comandante della Morte Nera in \"Una nuova speranza\".\nDart Fener \u00e8 il braccio destro dell'Imperatore e il suo delegato in svariate missioni diplomatiche e segrete. Oltre a Fener, Palpatine fa affidamento nelle missioni pi\u00f9 delicate ad agenti chiamati Mano dell'Imperatore, degli agenti operativi appositamente addestrati di cui il pi\u00f9 famoso \u00e8 Mara Jade nelle opere dell'Universo espanso.\nForze armate.\nL'Impero Galattico dispone di vaste forze armate, impiegate in tutta la Galassia per incutere paura e rispetto nella figura dell'Imperatore, mantenere la pace e la sicurezza interna e scoraggiare ogni tentativo di insurrezione armata. Esse sono composte dall'Esercito e dalla Marina Imperiale, che agiscono rispettivamente sulla terraferma e nello spazio.\nL'Esercito Imperiale \u00e8 la principale forza terrestre dell'Impero e consiste in numerose legioni di soldati stazionate nella capitale, in guarnigioni dislocate su altri pianeti della Galassia o su navi della flotta imperiale. In quanto una diretta continuazione delle forze armate della Repubblica Galattica, il nucleo dell'esercito \u00e8 inizialmente composto da clone trooper, che vengono via via sostituiti e integrati da soldati non clonati durante il periodo di esistenza dell'Impero, gli stormtrooper, individuabili dalla caratteristica armatura di protezione bianca ed estremamente devoti alla causa imperiale. Oltre alla fanteria, l'esercito dispone anche di molti veicoli corazzati, come gli AT-AT, gli AT-ST e gli AT-PT.\nLa Marina Imperiale \u00e8 il principale braccio armato dell'Impero e sorveglia tutti i sistemi stellari che ne fanno parte. Tra i suoi incarichi rientrano la protezione dei cittadini e degli interessi imperiali da ribelli e criminali, il controllo dei traffici commerciali, il supporto all'esercito e l'applicazione della legge nella Galassia. La marina si compone di quattro divisioni principali: la divisione strategica, che si occupa della strategia e dell'amministrazione; la divisione di volo, che gestisce le operazioni delle navi da combattimento;, la divisione di supporto alla flotta, che opera le manutenzioni e le riparazioni navali; e la divisione di supporto dei servizi, che fornisce i servizi e gli equipaggiamenti necessari al personale navale.\nLe forze della Marina si dividono in gruppi che variano per dimensione e composizione a seconda dei compiti da svolgere e dei luoghi dove operano.\nLa flotta ha migliaia di astronavi a disposizione, ognuna con le sue caratteristiche e compiti precisi. In una formazione tipo la nave di comando \u00e8 generalmente costituita da uno Star Destroyer. Numerose altre navi svolgono funzioni di portaerei, incrociatori, navi d'assalto e da trasporto truppe. Nelle schermaglie contro navi di dimensioni minori vengono invece impiegati i caccia stellari TIE.\nDeath Squadron.\nIl Death Squadron \u00e8 un reparto speciale della Marina Imperiale comandato personalmente da Dart Fener e da un ammiraglio; \u00e8 composto dalla nave ammiraglia \"Executor\", a bordo della quale si trovano Fener e il comandante dello squadrone, e da diversi Star Destroyer. Appare ne \"L'Impero colpisce ancora\" e \"Il ritorno dello Jedi\". \u00c8 istituito da Dart Fener dopo la battaglia di Yavin e, sotto il comando dell'ammiraglio Kendal Ozzel, d\u00e0 la caccia ai ribelli attraverso la Galassia per alcuni anni, annientandoli ovunque si trovino. Lo squadrone partecipa alla battaglia di Hoth, infliggendo gravi danni alle forze ribelli e costringendo i superstiti a fuggire; in quest'occasione, Fener giustizia Ozzel per la sua incompetenza e affida il comando a Firmus Piett. Subito dopo, lo squadrone insegue il \"Millennium Falcon\" fino al pianeta Bespin. Un anno dopo partecipa alla battaglia di Endor sotto il comando di Piett, guidando tutta la Flotta Imperiale in battaglia. Nello scontro viene completamente distrutto assieme a buona parte della Flotta Imperiale e alla Morte Nera II.\nUniverso espanso.\nNell'Universo espanso di \"Guerre stellari\", l'Impero Galattico sopravvive alla morte del suo leader sotto il comando di Sate Pestage, ex consigliere di Palpatine. Pressati dalla Nuova Repubblica, tuttavia, gli alti ufficiali e i comandanti sono costretti a radunare le proprie esigue forze militari e a ritirarsi nel Nucleo Profondo. Qui si instaura una situazione di caos e instabilit\u00e0, in un gioco di potere che vede Moff, ufficiali e signori della guerra combattere tra di loro per ottenere il controllo di ci\u00f2 che \u00e8 rimasto dell'Impero, per questo ormai denominato Imperial Remnant (lett. \"vestigia dell'Impero\"). Tra i vari contendenti emergono alcune personalit\u00e0 di spicco, che riescono per qualche tempo a riunire intorno a s\u00e9 le varie fazioni belligeranti e a insidiare la Repubblica: in particolare nella serie di romanzi ' la direttrice dei servizi segreti imperiali Ysanne Isard, che prende il controllo dell'Impero dal 5 all'8 ABY; nella serie di romanzi \"Trilogia di Thrawn\" il Grand'ammiraglio Thrawn, che grazie alla sua formidabile strategia militare riesce quasi a sconfiggere la Nuova Repubblica tra l'8 e il 9 ABY; e nel fumetto ' una serie di cloni di Palpatine tra il 10 e l'11 ABY.\nNella \"trilogia dell'Accademia Jedi\" e nel romanzo \"L'arma segreta\" l'ammiraglio Natasi Daala effettua un colpo di Stato, uccidendo i signori della guerra e riunendo l'Imperial Remnant sotto il suo comando; lancia quindi un attacco alla Nuova Repubblica, che tuttavia fallisce, spingendola a ritirarsi e a nominare Gilad Pellaeon come suo successore. Dopo una serie di campagne militari inconcludenti, nel 19 ABY il comandante supremo Pellaeon firma infine un trattato di pace con la Nuova Repubblica, mettendo definitivamente fine alla guerra civile galattica. Le due potenze si accordano sui loro confini e avviano una coesistenza pacifica, sebbene permanga una reciproca sfiducia.\nSei anni pi\u00f9 tardi, come narrato nella serie di romanzi \"The New Jedi Order\", gli yuuzhan vong, una civilt\u00e0 aliena animata da fanatismo religioso, lancia un'offensiva devastante contro la galassia. L'Imperial Remnant si allea quindi con la Nuova Repubblica per respingere gli invasori. Anni dopo, nella serie di romanzi \"Fate of the Jedi\", il colonnello Jagged Fel, eroe imperiale della guerra contro gli yuuzhan vong, sposa Jaina Solo, la figlia della Principessa Leila e di Ian Solo, e viene proclamato monarca. La loro unione consolida la pace tra la Federazione Galattica e l'Impero e d\u00e0 origine alla dinastia Fel, che trasforma l'Imperial Remnant nell'Impero Fel.\nNel fumetto \"\", ambientato oltre 130 anni dopo la battaglia di Endor, l'Impero Fel ha assunto la denominazione di Nuovo Impero Galattico e, sotto il comando di Roan Fel, lancia un attacco all'Alleanza Galattica. Questo conflitto, chiamato guerra Sith-Imperiale, si conclude dopo tre anni con la sconfitta dell'Alleanza, e con l'Impero che esercita nuovamente la sua supremazia sulla Galassia. Darth Krayt e il suo gruppo One Sith, tuttavia, usurpano il trono e costringono Roan Fel a mettersi in fuga. A capo dell'Impero in esilio, Roan prima e Marasiah Fel poi uniscono le forze con l'Alleanza Galattica e l'Ordine Jedi per sconfiggere i Sith e instaurare un triumvirato galattico."}
{"id": "237608", "revid": "438678", "url": "https://it.wikipedia.org/wiki?curid=237608", "title": "La folla (film 1928)", "text": "La folla (\"The Crowd\") \u00e8 un film del 1928 diretto da King Vidor.\n\u00c8 la storia di un individuo qualunque che vuole emergere dalla massa e non si accorge che le sue esperienze non fanno altro che ricalcare clich\u00e9 consolidati.\nTrama.\n\"A 21 anni John era uno dei sette milioni di abitanti convinti di essere i pilastri di New York\" recita una delle didascalie del film. Alla sua nascita, il 4 luglio 1900, 124\u00ba anniversario della dichiarazione d'Indipendenza, suo padre aveva esclamato: \"Quest'ometto far\u00e0 stupire il mondo\". E John crescer\u00e0 convinto di essere destinato a grandi cose. Ma sar\u00e0 sconfitto nello scontro con la spietata realt\u00e0 della metropoli. La morte della piccola figlia lo porter\u00e0 quasi alla follia e al pensiero del suicidio. Saranno l'affetto della coraggiosa moglie e del figlioletto a dargli le energie per continuare la lotta quotidiana.\nIl film.\nCon questo film King Vidor si collega al movimento realistico europeo che accompagna gli ultimi anni del cinema muto: dalla Neue Sachlichkeit tedesca (\"Il viaggio di mamma Krausens verso la felicit\u00e0\") di Piel Jutzi, o \"Berlino, sinfonia di una grande citt\u00e0\" di Walter Ruttmann), ad alcuni film russi come \"La terra\" di Aleksandr Dov\u017eenko. Il regista pare esprimere la propria consapevolezza della inusualit\u00e0, per il cinema americano, del suo approccio alla prosaica realt\u00e0 quotidiana, nel virtuosistico finale, in cui, la macchina da presa, partendo dai volti dei tre protagonisti che stanno assistendo ad una proiezione, si allontana da essi, sorvolando la folla dei presenti, e ritorna verso lo schermo, luogo deputato alla creazione dei sogni.\nAnche il finale aperto, senza un chiaro epilogo, rappresenta un elemento di rottura con la tradizione. Non \u00e8 privo di significato il fatto che regista e produzione scelsero tra sette finali alternativi.\nRiconoscimenti.\nNel 1989 \u00e8 stato inserito fra i film conservati nel National Film Registry presso la Biblioteca del Congresso degli Stati Uniti."}
{"id": "237610", "revid": "767487", "url": "https://it.wikipedia.org/wiki?curid=237610", "title": "La folla (film 1951)", "text": "La folla \u00e8 un film del 1951 diretto da Silvio Laurenti Rosa.\nTrama.\nMentre un regista sta girando un film, il suo aiutante (ovvero l'aiuto regista) lancia male una bomba, mandando all'altro mondo il regista, l'aiuto, e l'operatore. Poi al regista viene in mente di girare un film, che ne narri le vicende, mettendo in rilievo come sia la folla a fare la storia. Mentre la folla innalza i suoi idoli per poi abbatterli, il mondo \u00e8 pieno di voltagabbana, che fanno i loro interessi, ingannando il popolo. Si succedono sullo schermo: Ponzio Pilato e Ges\u00f9, vilipeso dalla folla. Richelieu, la Rivoluzione Francese, il Primo Impero, Garibaldi, Cavour, Napoleone III, il Papa, il Duce, i tedeschi i partigiani e l'armeggione, che si destreggia tra gli uni e gli altri, restando sempre a galla. "}
{"id": "237611", "revid": "1543377", "url": "https://it.wikipedia.org/wiki?curid=237611", "title": "Bordolese", "text": "La bordolese \u00e8 un tipo di bottiglia da vino. Prende il suo nome dalla zona circostante la citt\u00e0 di Bordeaux (Francia), area di produzione del vino bordeaux. \nCaratteristiche.\nViene prodotta in vetro di non grosso spessore, in colore bianco per i vini bianchi e in verde o marrone per i vini rossi. Per le sue caratteristiche di peso e semplicit\u00e0 di stoccaggio si \u00e8 diffusa in tutto il mondo diventando il tipo di bottiglia pi\u00f9 usato. \nUna variante \u00e8 la bordolese a spalla alta o anche bordolese golia usata per bianchi e rossi di particolare pregio, in genere per la prima etichetta dell'azienda. Prodotta con vetro scuro di maggior spessore, risulta essere un poco pi\u00f9 alta della bordolese classica, ha la base un poco pi\u00f9 stretta della spalla, il corpo di fatto non \u00e8 cilindrico."}
{"id": "237612", "revid": "125984235", "url": "https://it.wikipedia.org/wiki?curid=237612", "title": "La formula (film 1980)", "text": "La formula \u00e8 un film del 1980, diretto dal regista John G. Avildsen, con protagonista George C. Scott e la partecipazione di Marlon Brando.\nIl film \u00e8 tratto dall'omonimo romanzo scritto da Steve Shagan, che in questo film \u00e8 anche sceneggiatore e produttore. Le musiche sono di Bill Conti noto per aver creato quelle per \"Rocky\".\nTrama.\nNella Los Angeles dei giorni nostri, il tenente Barney Caine indaga sulla morte dell'amico Tom Neeley. Indagando Caine scopre l'esistenza di una formula, inventata dai nazisti durante la seconda guerra mondiale, e che ha il potere di trasformare il carbone in petrolio. Il detective rimane insospettito dalle dichiarazioni della moglie della vittima, ancora di pi\u00f9 quando la donna si suicida nella sua vasca da bagno. Caine scopre inoltre che una compagnia petrolifera di propriet\u00e0 del dottor Adam Steiffel ha saputo dell'esistenza della formula e cerca di farne sparire le tracce eliminando anche chi sa della sua esistenza, in modo cos\u00ec da poterla sfruttare. Il tenente Caine scoprir\u00e0 che \u00e8 stata proprio la stessa compagnia petrolifera ad eliminare l'amico Tom Neeley, ma compir\u00e0 una scelta andando ben oltre i suoi doveri."}
{"id": "237613", "revid": "438678", "url": "https://it.wikipedia.org/wiki?curid=237613", "title": "La formula (film 1997)", "text": "La formula (\"The Spanish Prisoner\") \u00e8 un film del 1997 diretto da David Mamet.\nTrama.\nJoe Ross ha realizzato una formula per far guadagnare diversi milioni di dollari alla propria azienda."}
{"id": "237614", "revid": "15756", "url": "https://it.wikipedia.org/wiki?curid=237614", "title": "SOGEFI", "text": "SOGEFI \u00e8 una societ\u00e0 italiana con sede legale ed operativa a Milano, fondata nel 1980 e operante nel settore della componentistica per auto, specializzata in due aree di attivit\u00e0 nelle quali \u00e8 uno dei leader mondiali: i sistemi motore (filtri e sistemi di gestione dell'aria e del raffreddamento motore) e i componenti per le sospensioni. Sogefi, controllata dal gruppo CIR, \u00e8 leader mondiale nel primo equipaggiamento (OE, Original Equipement), del ricambio originale (OES) e del ricambio indipendente (IAM).\n\u00c8 quotata alla Borsa valori di Milano negli indici FTSE Italia Small Cap e FTSE Italia STAR.\nStoria.\nSogefi \u00e8 fondata nel 1980 da Roberto Colaninno, primo amministratore delegato, ma entra ben presto nell'orbita della CIR di Carlo De Benedetti. Sin dai primi mesi dopo la costituzione, la societ\u00e0 realizza acquisizioni e joint-venture strategiche con l'intento di espandere il gruppo a livello mondiale nel settore della componentistica automobilistica. Inizialmente operante nel settore della componentistica per auto, Sogefi entra nel settore degli accessori auto principalmente con l'acquisizione, nel 1982, dello storico marchio FIAAM FILTER, nota azienda di Mantova nata nell'immediato dopoguerra, produttrice di filtri per autoveicoli. Il Gruppo ha velocemente avviato stabilimenti in diversi Paesi, tra cui il Brasile e la Cina, in cui Sogefi \u00e8 presente, rispettivamente, dal 1991 e dal 1995..\nNel corso del 2011, Sogefi acquisisce il gruppo di componentistica auto Syst\u00e8mes Moteurs, uno dei principali produttori mondiali di sistemi di gestione aria e raffreddamento motore. I ricavi del 2012 sono pari a 1.319,2 milioni di euro, in crescita del 13,9% rispetto a 1.158,4 milioni di euro nell'esercizio 2011, raggiungendo il livello pi\u00f9 alto nella storia di Sogefi. L'Ebitda \u00e8 pari a 126 milioni di euro mentre l'utile netto \u00e8 ammontato a 29.3 milioni di euro. A luglio 2012 il Gruppo Sogefi apre due nuove fabbriche in India mentre, a settembre Guglielmo Fiocchi entra in azienda con l'incarico di direttore generale. Incarico che ha ricoperto fino alla primavera 2013 quando, l'assemblea dei soci lo ha nominato amministratore delegato al posto di Emanuele Bosio che si era dimesso per aver raggiunto l'et\u00e0 pensionistica.\nLa crescita del Gruppo Sogefi attrae sempre pi\u00f9 l'attenzione degli investitori. A maggio 2013 il Gruppo \u00e8 oggetto di un \"Private Placement\" negli Stati Uniti per circa 115 milioni di euro. Nel mese di aprile 2014 le filiali indiane del Gruppo Sogefi, MNR-Sogefi Filtration India e Systemes Moteurs India, vengono fuse in un'unica realt\u00e0 che prende il nome di Sogefi-MNR Engine Systems India. Sogefi ha ottenuto nel luglio 2015 la fiducia del Gruppo Audi che gli ha affidato la produzione delle molle ultraleggere destinate ai propri veicoli. Nel giugno 2015 l'amministratore Guglielmo Fiocchi si dimette, al suo posto va il francese Laurent Hebenstreit. Cambio anche alla presidenza: Monica Mondardini diventa presidente al posto di Rodolfo De Benedetti che rimane nel cda come consigliere. Nel dicembre 2019 si dimette Hebenstreit, al suo posto subentra Mauro Fenzi, ex CEO di Comau.\nStruttura del gruppo.\nLa capogruppo Sogefi S.p.A. possiede 36 societ\u00e0 consolidate, strutturate in 3 Business Unit: Air &amp; Cooling, Filtration e Suspensions.\n\u00c8 presente in quattro continenti e 23 paesi, con 40 stabilimenti produttivi.\nDati economici.\nNel 2019 Sogefi ha registrato ricavi per 1,52 miliardi di euro, il 3,3% in meno rispetto al 2018 (-2,2% a cambi costanti). L'utile netto \u00e8 di 3,2 milioni rispetto ai 14,0 milioni dell'anno precedente, il margine operativo lordo \u00e8 diminuito da 176,1 a 174,3 milioni. L'indebitamento finanziario netto \u00e8 sceso a 256,2 milioni da 260,5."}
{"id": "237615", "revid": "200568", "url": "https://it.wikipedia.org/wiki?curid=237615", "title": "Borgognona", "text": ""}
{"id": "237616", "revid": "767487", "url": "https://it.wikipedia.org/wiki?curid=237616", "title": "La forza dell'amore (film 1936)", "text": "La forza dell'amore (\"The Bride Walks Out\") \u00e8 un film del 1936 diretto da Leigh Jason.\nTrama.\nCarolyn, una bella modella, accetta di sposare Michael che la convince che l'amore \u00e8 molto pi\u00f9 importante del denaro. Per lui, la ragazza lascia il suo lavoro ben pagato, accontentandosi di vivere con il modesto stipendio del marito. Dopo la semplice cerimonia che li unisce in matrimonio, Carolyn litiga con Michael nell'ufficio delle licenze matrimoniali. Lui, alterato, si fa rissoso e viene arrestato. In tribunale, Carolyn incontra Hugh McKenzie. Per lui, ricco rampollo dedito al bere, \u00e8 un vero colpo di fulmine: innamorato sin dal primo sguardo della bella Carolyn, aiuta Michael. Lei, per\u00f2, disdegna Hugh e il suo denaro, pur dovendo fare i conti con il suo desiderio di avere dei bei vestiti che non si pu\u00f2 permettere con i trentacinque dollari la settimana del marito. Ben presto, la giovane sposa si trova sommersa dai debiti. La notte di capodanno, le arriva in casa un esattore per sequestrarle i mobili: la serata va a finire che i due si ubriacano insieme a Hugh e a Mattie, la moglie di Paul, il socio del marito. Pi\u00f9 tardi, durante il veglione, Carolyn annuncia di voler tornare al suo lavoro di modella, facendo infuriare Michael. A fine serata, di nuovo a casa, Carolyn scopre che Hugh le ha sostituito tutti i mobili e si ripromette di ripagarlo quanto prima con i proventi del suo nuovo lavoro. Michael, ignaro delle loro difficolt\u00e0 finanziarie della moglie, ha presto una reazione rabbiosa. Tra i due le cose precipitano: ormai sull'orlo del divorzio, Michael affronta ubriaco il suo rivale. Hugh, che per amore di Carolyn, ha messo la testa a posto, giura che le sue intenzioni verso la donna sono pi\u00f9 che onorevoli. Michael, che ha paura di perdere per sempre la moglie, si accinge a portare a termine un pericoloso progetto di ingegneria in Sudamerica insieme a Paul, il suo socio. Ma Mattie, preoccupata per il marito, trova l'appoggio di Hugh che, generosamente, rinunciando a Carolyn, la fa riconciliare con Michael.\nProduzione.\nIl film, prodotto dalla RKO Radio Pictures con il titolo di lavorazione \"Marry the Girl\", venne girato da fine aprile a fine maggio 1936.\nFu il primo film prodotto alla RKO da Edward Small, ex capo della produzione della Reliance Pictures.\nDistribuzione.\nIl copyright del film, richiesto dalla RKO-Radio Pictures, Inc., fu registrato il 9 luglio 1936 con il numero LP6542.\nDistribuito dalla RKO Radio Pictures, il film usc\u00ec nelle sale cinematografiche USA il 10 luglio 1936."}
{"id": "237617", "revid": "113035951", "url": "https://it.wikipedia.org/wiki?curid=237617", "title": "Albero a camme", "text": "L'albero a camme, nella meccanica, \u00e8 un albero motore con parti eccentriche calettate, atto a trasmettere particolari leggi di moto agli elementi che vi sono a contatto. Nei motori a scoppio \u00e8 l'albero responsabile della distribuzione su cui sono montati degli eccentrici, detti \"camme\", forzate su un tubo in acciaio cementato (generalmente acciaio 18NiCrMo5) o costituenti un tutt'uno forgiato o realizzati tramite idroformatura, che comandano l'apertura e la chiusura delle valvole. L'albero a camme \u00e8 presente solo nel motore a 4 tempi sia benzina (accensione comandata) che diesel (accensione spontanea) ed in alcuni motori a due tempi unidirezionali.\nAlbero a camme.\nL'albero a camme viene azionato dall'albero motore rispetto al quale ruota (nel motore a quattro tempi) a velocit\u00e0 angolare dimezzata e al quale \u00e8 generalmente collegato tramite catena o cinghia. In alcuni motori il collegamento viene effettuato tramite meccanismi costituiti da una cascata di ingranaggi, alberelli con coppie coniche o coppia di bielle. \nIl profilo delle camme \u00e8 caratterizzato da un'eccentricit\u00e0 pi\u00f9 o meno marcata (alzo). La forma degli eccentrici \u00e8 determinante ai fini delle prestazioni in quanto regola il diagramma di apertura, fasature e ampiezze, e anche ai fini della rumorosit\u00e0 in quanto regola l'impatto tra valvole e sedi delle stesse.\nNei motori attuali l'albero a camme \u00e8 situato generalmente al di sopra della testata. Con tale disposizione prende il nome di \"albero a camme in testa\" e comanda le valvole mediante punterie a bicchiere. In altri motori l'albero a camme era situato lateralmente alla testata del motore.\nA seconda del numero di valvole per cilindro e della disposizione dei cilindri ci possono essere pi\u00f9 alberi a camme, anche se generalmente non superano i due per bancata (doppio albero a camme in testa). Altri sistemi prevedono prima delle valvole vari rimandi meccanici quali aste o bilancieri, sistemi comunque progressivamente abbandonati per il maggior numero di parti in movimento.\nL'importanza dell'albero a camme.\nGli alberi a camme, dato che decidono quando e quanto devono aprirsi le valvole, sono di grande importanza per le prestazioni dei motori. Il variatore della fase di distribuzione, infatti, posto di norma su entrambi i lati, permette di variare il tempo di apertura della valvola. Aumentandolo, si ha un maggiore riempimento della camera di combustione con conseguente aumento di potenza e coppia motrice. \nLa variazione della fase di scarico, invece, permette di aumentare l'incrocio valvole, ovvero la fase in cui sono aperte contemporaneamente (dopo lo scoppio della miscela) sia le valvole di aspirazione sia quelle di scarico, in modo che i gas incombusti vengano espulsi dalla camera grazie all'entrata della nuova miscela. In questa fase si perde una piccola percentuale di miscela, ma il vantaggio che se ne ricava \u00e8 un forte lavaggio della camera di combustione, che cos\u00ec ad ogni scoppio \u00e8 sempre \"pulita\" e raffreddata a dovere.\nSe a questo associamo anche il variatore d'alzata, che modifica l'escursione in millimetri della valvola, otteniamo un motore in grado di erogare pi\u00f9 di 100 cv/l.\nQueste ultime considerazioni ci fanno capire quanto sia importante l'asse a camme, un elemento tante volte trascurato ma tuttavia uno dei primi su cui si va ad agire quando si vuole aumentare la potenza di un motore in modo meccanico e non elettronico.\nMessa in fase dell'albero a camme.\nL'albero a camme pu\u00f2 essere messo in fase tramite sistemi diversi:"}
{"id": "237618", "revid": "438678", "url": "https://it.wikipedia.org/wiki?curid=237618", "title": "La forza dell'amore (film 1984)", "text": "La forza dell'amore (conosciuto anche come Cercasi pap\u00e0) \u00e8 un film del 1984, diretto dal regista Glenn Jordan.\nTrama.\nEmily Price \u00e8 una madre single: \u00e8 rimasta incinta al liceo, ma il padre non ha mai voluto saperne del bambino. Emily vive ancora in casa di sua madre con il figlio Tim, undicenne, e sta cercando di passare l\u2019esame per diventare stenografa del tribunale. Joe, bidello della scuola di Tim nonch\u00e9 aspirante romanziere e inventore di una macchina per lavare i cani, entrer\u00e0 nelle loro vite.\nDistribuzione.\nIl film \u00e8 stato trasmesso in Italia dapprima da Telemontecarlo sul finire degli anni Ottanta, per poi andare periodicamente in onda sui canali Fininvest."}
{"id": "237619", "revid": "767487", "url": "https://it.wikipedia.org/wiki?curid=237619", "title": "La fuga (film 1947)", "text": "La fuga (\"Dark Passage\") \u00e8 un film del 1947 diretto da Delmer Daves, tratto dal romanzo \"Giungla umana\" del 1946 di David Goodis.\nTrama.\nVincent Parry, condannato ingiustamente per uxoricidio, evade dal carcere di San Quintino e facendo l'autostop, sale su un'auto di un automobilista di passaggio, Baker. Questi, ascoltando alla radio la notizia dell'evasione, si rende conto di aver fatto salire sulla sua auto il fuggiasco. Ne segue una zuffa in cui Vincent percuote violentemente Baker.\nPoco dopo Vincent viene raccolto dalla giovane Irene Jansen, che era nelle vicinanze con la sua auto. Ad un posto di blocco la ragazza, con uno stratagemma, riesce ad eludere i controlli della polizia di San Francisco, offrendogli rifugio nel suo appartamento. La donna ha seguito il suo processo e crede nella sua innocenza, anche perch\u00e9 suo padre, anch'egli accusato ingiustamente di un omicidio, ha dovuto vivere la sua vita in carcere da recluso. Da allora Irene si era interessata agli errori giudiziari. Vincent, pur nervoso e preoccupato per la sua situazione, gradisce infine le attenzioni della ragazza e i due iniziano a provare un sentimento reciproco ascoltando un brano romantico, prediletto da Irene, nel grammofono di casa.\nUn'amica di Irene, Madge, giunge all'improvviso nel suo appartamento dove, nascosto, si trova anche Vincent. La ragazza le dice di andare via senza aprire la porta, ma alla fine, per non farla insospettire, la fa entrare e cos\u00ec parlando dell'evasione di Vincent, la cui foto \u00e8 su tutti i giornali, Madge le confessa che lei era stata respinta sentimentalmente da questi e per tale motivo, per vendetta, aveva fornito una falsa testimonianza al processo per farlo condannare, cosicch\u00e9 lui non potesse essere di nessun'altra donna.\nPer non coinvolgere Irene nella sua situazione, Vincent, provando un sentimento affettivo per la ragazza, decide di andare via dal suo appartamento. Salendo su un taxi il galeotto viene riconosciuto da un tassista, Sam. L'uomo prende per\u00f2 in simpatia Vincent e credendo nella sua innocenza, gli fornisce il nome di un chirurgo plastico, il Dottor Coley, che pu\u00f2 cambiare i lineamenti del suo viso, in modo da non poter essere pi\u00f9 riconosciuto come l'evaso ricercato.\nPrima dell'operazione, Vincent si reca a casa del suo amico trombettista, George Fellsinger, il quale gli offre il suo aiuto per dimostrare la sua innocenza e il suo appartamento dove potr\u00e0 nascondersi durante la convalescenza dell'intervento chirurgico.\nVincent si sottopone quindi alla plastica facciale, terminato l'intervento, egli deve restare con le fasciature sul volto per diversi giorni. Torna quindi a casa di George ma lo trova in terra, colpito a morte con la sua tromba. Sconvolto per l'accaduto, ormai senza alcun'altra possibilit\u00e0, torna, spossato, nell'appartamento di Irene, la quale lo accudisce amorevolmente.\nDurante la convalescenza, improvvisamente giungono Madge e Bob, che \u00e8 attratto sentimentalmente dalla ragazza. Madge \u00e8 fortemente preoccupata per il fatto che Vincent possa trovarla e vendicarsi per la sua falsa testimonianza. Irene, ansiosa, temendo che i due possano scoprire Vincent nascosto in camera da letto al piano di sopra, la manda via cercando di rassicurarla e liquida Bob riferendogli che lei \u00e8 gi\u00e0 innamorata di altro uomo. \nFinalmente giunge il giorno in cui Vincent pu\u00f2 togliersi le bende. L'uomo apprende dai giornali che egli \u00e8 ora ricercato anche per l'omicidio del suo amico George, infatti le sue impronte digitali sono state trovate sull'arma del delitto (la tromba). La stessa sera Vincent, a malincuore, si congeda da Irene, pensando che per la ragazza, ormai innamorata di s\u00e9, sar\u00e0 infatti meglio non far parte della sua vita.\nPrima di lasciare la citt\u00e0, Vincent, vuole comunque scoprire chi realmente ha ucciso la moglie e George, ma in una tavola calda, in cui si ferma per consumare uno spuntino, un poliziotto in borghese nota il suo comportamento sospettoso e alla richiesta di documenti, che Vincent non ha, egli non pu\u00f2 far altro che reagire, fuggendo, trovando poi rifugio in un piccolo hotel.\nLa mattina dopo alla porta della stanza dell'hotel, si presenta Baker con una pistola in pugno. Baker ha sempre pedinato Vincent dopo il pestaggio da lui subito nel loro primo incontro. Egli sa che Irene \u00e8 ricca e ha un deposito in banca di 200.000 dollari e anche che la ragazza \u00e8 innamorata di Vincent, per questo crede di ricattare i due e pretende 100.000 dollari per non farlo arrestare. I due salgono in auto per recarsi da Irene, ma nel tragitto Vincent riesce ad avere la meglio e a disarmare Baker. Nello stesso tempo apprende dall'uomo che Madge in qualche modo deve essere coinvolta per la morte di sua moglie e del suo amico. Infatti pedinando Vincent, Baker aveva notato presso l'appartamento dell'assassinato George anche l'auto di Madge. Nella colluttazione che segue Baker cade in un dirupo e muore.\nVincent va quindi da Madge e spacciandosi per un amico di Bob interessato a corteggiarla, riesce a entrare nel suo appartamento, situato in un piano alto di un palazzo. La donna non lo riconosce con la sua nuova faccia, ma poi Vincent rivela la sua identit\u00e0 e accusa Madge di aver ucciso la moglie e George. Egli le mostra una busta che dovrebbe contenere tutte le prove e tenta di costringerla a firmare una confessione. La situazione precipita quando la donna, ammettendo le sue colpe e deridendo Vincent, minacciando di chiamare la polizia e farlo arrestare, cade accidentalmente dalla finestra piombando sull'asfalto e morendo sul colpo.\nVincent, sconvolto, fugge dalle scale di sicurezza esterne del palazzo e sapendo che con la morte della donna non potr\u00e0 pi\u00f9 provare la sua innocenza e che probabilmente sar\u00e0 accusato anche dell'omicidio di questa, riesce a salire su un provvidenziale tram di passaggio e ad eludere cos\u00ec le ricerche della polizia accorsa sul posto. Presso una stazione di corriere che effettua percorsi da e per il Messico, Vincent sale su un pullman, la sua intenzione \u00e8 di raggiungere poi il Per\u00f9 dove potr\u00e0 costruirsi una nuova vita. Prima di ci\u00f2 riesce comunque a telefonare a Irene rivelandole dove lei, se vuole, potr\u00e0 raggiungerlo.\nNell'ultima scena del film, Vincent sta bevendo un drink in un locale notturno sul mare, quando sentendo improvvisamente l'orchestrina suonare il noto romantico motivo ascoltato nel grammofono di Irene, vede sorpreso la ragazza sulla pista da ballo. I due, felici e ormai sicuri, si abbracciano.\nCritica.\nNoir con alcune invenzioni registiche, tra le quali la lunga sequenza iniziale girata \"in soggettiva\". \"La fuga\" \u00e8 il terzo dei quattro film che la coppia Bogart-Bacall gira insieme.\nInizialmente Jack Warner si era opposto all'uso prolungato della soggettiva, ritenendo che mortificasse il ruolo di Humphrey Bogart e che l'espediente stilistico, per quanto funzionale ad una fedele resa del romanzo di David Goodis (il volto del protagonista sarebbe apparso solo dopo l'operazione di plastica facciale), avrebbe presentato delle difficolt\u00e0 di comprensione per il pubblico. Delmer Daves parl\u00f2 di queste sue difficolt\u00e0 con Robert Montgomery, che decise di utilizzare la tecnica, in modo ancor pi\u00f9 radicale, nel suo \"Una donna nel lago\", dello stesso anno, tratto da un racconto di Raymond Chandler e prodotto dalla concorrente Metro Goldwyn Mayer. Ci\u00f2 ammorbid\u00ec le intransigenze della Warner Bros.\nLa parte in soggettiva (anche se, a dire il vero, non totale) e quella successiva in cui, dopo l'operazione, il volto del protagonista \u00e8 appena intravisto dietro i pesanti bendaggi, occupano circa un'ora del film.\nCi\u00f2 contribuisce a creare un effetto di spaesamento e incertezza in un pubblico normalmente portato, in questo genere di film, ad identificarsi in un protagonista da cui ricavare certezze oggettive, elementi razionali sicuri, nell'individuare e distinguere il bene dal male, il giusto dall'ingiusto, secondo procedimenti deduttivi di natura matematica. In questo effetto di detournement si pu\u00f2 cogliere il tributo di Delmer Daves alla letteratura poliziesca di Raymond Chandler e Dashiell Hammett. Il finale fiabesco, con il protagonista che si riunisce alla donna che lo ha protetto, interpretata da Lauren Bacall, in un'esotica localit\u00e0 peruviana, sulle rive del mare, rinforza, per contrasto questo pessimismo della ragione.\nPer quanto riguarda l'interpretazione di Humphrey Bogart: \"...noi possiamo guardarlo (non esagero) anche sotto la maschera, lo riconosceremmo persino fuori campo \" (Gianni Amelio, Film Tv)."}
{"id": "237620", "revid": "767487", "url": "https://it.wikipedia.org/wiki?curid=237620", "title": "La fuga (film 1964)", "text": "La fuga \u00e8 un film del 1964 diretto dal regista Paolo Spinola.\nTrama.\nPiera \u00e8 stanca della sua vita ormai ridotta alla sola apparenza. I genitori sono separati in casa, il marito la trascura e anche la nascita del figlio la fa sentire ancora pi\u00f9 incapace di gestire la sua vita. Solo l'incontro con Luisa, una arredatrice intelligente e raffinata, sembra essere una via di fuga ma anche questa amicizia finisce male e Piera, disperata, muore in un incidente."}
{"id": "237621", "revid": "767487", "url": "https://it.wikipedia.org/wiki?curid=237621", "title": "La fuggitiva (film 1920)", "text": "La fuggitiva \u00e8 un film del 1920 diretto da Pier Angelo Mazzolotti.\nTrama.\nJane, giovane impiegata di un'importante industria produttrice di armamenti: la TRW, scopre che suo figlio \u00e8 stato rapito e che i criminali vogliono che lei trafughi alcune informazioni riservate dall'azienda.\nMa il complotto non finisce qui: il capo della TRW viene ucciso e Jane \u00e8 sospettata dell'omicidio; non le resta che fuggire e trovare aiuto nel marito David."}
{"id": "237622", "revid": "287204", "url": "https://it.wikipedia.org/wiki?curid=237622", "title": "Albeisa", "text": "Lalbeisa \u00e8 un tipo di bottiglia da vino. Prende il suo nome dalla citt\u00e0 di Alba, nelle Langhe, famosa zona di produzione di vino in provincia di Cuneo. Assomiglia alla borgognotta, da cui differisce per la spalla pi\u00f9 pronunciata.\nFu introdotta all'inizio del Settecento dai produttori albesi per contraddistinguere i propri vini.\nCaratteristiche.\n\u00c8 utilizzata in Piemonte soprattutto per i vini rossi di langa quali Barolo, Barbera e Dolcetto. \u00c8 quasi sempre di colore marrone, di buon spessore, e riporta sulla spalla per tutta la circonferenza la scritta \"Albeisa\".\nPer rilanciare il suo utilizzo nel 1973 venne fondata l\"associazione Albeisa\" con l'intento di tutelare questa bottiglia da vino storicamente adottata dai produttori dell'Albese."}
{"id": "237623", "revid": "438678", "url": "https://it.wikipedia.org/wiki?curid=237623", "title": "La fuggitiva (film 1941)", "text": "La fuggitiva \u00e8 un film del 1941 diretto da Piero Ballerini, tratto dal romanzo omonimo di Milly Dandolo.\nFu l'ultimo film della breve carriera di Jole Voleri.\nTrama.\nUna bambina fuggita da casa incontra una ragazza allegra ma molto sola, Delfina, che ha da poco perso i genitori. Le due fanno subito amicizia e la giovane trova lavoro nella casa della piccola come governante. Si innamora, ricambiata, del padre della bambina. Quando scopre che lui non \u00e8 vedovo come aveva creduto, ma \u00e8 solo stato abbandonato dalla moglie, se ne va e trova cos\u00ec il coraggio di presentarsi al nonno che non conosce: infatti egli non approvando il matrimonio dei genitori di Delfina, aveva ripudiato la figlia. Quando la ragazza rivela la sua identit\u00e0 la prega di restare. Delfina porta gioia in casa del nonno, ma non \u00e8 completamente felice, perch\u00e9 le manca l'uomo che ama. Lui riesce a rintracciarla e la rivorrebbe con s\u00e9. Delfina inizialmente accetta, ma quando la bambina si ammala manda a chiamare la madre della piccola, che accorre subito. Delfina decide di andarsene nuovamente per non essere di ostacolo alla riconciliazione della coppia.\nProduzione.\nIl film venne girato presso gli stabilimenti Fert di Torino.\nLe canzoni sono cantate da Rina Pellegrini.\nDistribuzione.\nIl film venne distribuito nel circuito cinematografico italiano il 2 novembre del 1941."}
{"id": "237624", "revid": "1514393", "url": "https://it.wikipedia.org/wiki?curid=237624", "title": "La gabbia (film 1977)", "text": ""}
{"id": "237625", "revid": "767487", "url": "https://it.wikipedia.org/wiki?curid=237625", "title": "La gabbia (film 1985)", "text": "La gabbia \u00e8 un film del 1985, diretto da Giuseppe Patroni Griffi con Laura Antonelli, Tony Musante e Florinda Bolkan.\nTrama.\nMichael gestisce a Parigi un'agenzia pubblicitaria e ha una relazione con la divorziata H\u00e9l\u00e8ne. Durante una momentanea assenza della compagna, Michael incontra per caso sul pianerottolo di casa una donna che non riconosce subito: si tratta di Marie, sua vecchia fiamma con la quale da ragazzo ha avuto una breve storia. La passione esplode di nuovo, ma stavolta la scappatella si trasforma in una seduzione molto pericolosa: finito a letto con Marie, Michael si risveglia incatenato da questa per non venire nuovamente abbandonata, sottoposto a torture e umiliazioni con la complicit\u00e0 della giovanissima figlia Jacqueline, anche lei segretamente attratta dall'uomo."}
{"id": "237628", "revid": "2169878", "url": "https://it.wikipedia.org/wiki?curid=237628", "title": "La gerla di pap\u00e0 Martin (film 1909)", "text": "La gerla di pap\u00e0 Martin \u00e8 un cortometraggio del 1909 diretto da Mario Caserini e tratto dal romanzo \"\"Les crochets du p\u00e8re Martin\" di Eug\u00e8ne Cormon e Eug\u00e8ne Grang\u00e9."}
{"id": "237629", "revid": "438678", "url": "https://it.wikipedia.org/wiki?curid=237629", "title": "La gerla di pap\u00e0 Martin (film 1940)", "text": "La gerla di pap\u00e0 Martin \u00e8 un film del 1940, diretto dal regista Mario Bonnard e tratto dalla pi\u00e8ce teatrale omonima (1858) di Eug\u00e8ne Cormon e Eug\u00e8ne Grang\u00e9.\nTrama.\n1858. A Parigi, uno studente universitario dilapida tutti i soldi che il padre, con inauditi sacrifici, gli manda da Le Havre, dove lavorava come scaricatore di porto. L'uomo \u00e8 costretto a tornare al porto mentre il figlio, dopo essersi imbarcato, alla fine mette la testa a posto e ritorna a casa, dove si sposa con una ragazza per bene.\nProduzione.\nLa lavorazione del film \u00e8 stata realizzata negli stabilimenti di Cinecitt\u00e0\nDistribuzione.\nIl film venne distribuito nel circuito cinematografico italiano il 6 luglio del 1940.\nOpere correlate.\nDella pi\u00e8ce di Cormon e Grang\u00e9 erano gi\u00e0 state realizzate in Italia alcuni versioni cinematografiche all'epoca del muto: la prima nel 1909 diretta da Mario Caserini, la seconda da Eleuterio Rodolfi nel 1914 ed infine una terza realizzata dallo stesso Bonnard nel 1923."}
{"id": "237631", "revid": "7", "url": "https://it.wikipedia.org/wiki?curid=237631", "title": "Orpheus and Eurydice", "text": ""}
{"id": "237632", "revid": "7", "url": "https://it.wikipedia.org/wiki?curid=237632", "title": "Tale of Orpheus", "text": ""}
{"id": "237633", "revid": "438678", "url": "https://it.wikipedia.org/wiki?curid=237633", "title": "La Gerusalemme liberata (film 1918)", "text": "La Gerusalemme liberata \u00e8 un film del 1918, diretto dal regista Enrico Guazzoni.\nTrama.\nIl film ripercorre la storia di Argante, re di Gerusalemme, che nomina Armida a capo delle forze pagane per combattere i crociati. Clorinda salva dalla morte Olindo e Sofronia, condannati da Argante, e si scontra con Tancredi, di cui si innamora, ma il guerriero cristiano \u00e8 attratto per incantesimo dalla maga Armida, da cui si libera per prender parte alla conquista di Gerusalemme. Sono anni che la crociata tra il popolo dei cristiani e dei musulmani \u00e8 scoppiata, affinch\u00e9 i seguaci di Ges\u00f9 impongano la loro fede sugli \"Infedeli\", tuttavia l'uno non ha sconfitto l'altro. Armida viene posseduta dai demoni e dalle forze di Satana che le fanno avere visioni riguardo al fortunato esito dell'esercito musulmano contro quello cristiano, mentre il cavaliere Rinaldo tenta di impedirlo. Per\u00f2 a causa della sua cattiva condotta viene allontanato. Tancredi, guerriero cristiano, giunge solo verso la fine della guerra e si innamora di una nemica: Clorinda. I due, senza saperlo, si affrontano in battaglia ed entrambi hanno il volto coperto dall'elmo; Tancredi alla fine uccide Clorinda e per porre fine al loro sacro amore battezza la moribonda. Rinaldo nel frattempo era stato catturato dalla maga Armida, definita dai cristiani una pericolosissima strega, ma viene liberato da Goffredo che, assieme a lui, sconfigge per sempre la megera e sferra un ultimo e decisivo attacco a Gerusalemme.\nLa nuova versione.\nNel 1934 del film venne distribuita una nuova edizione sonora con i dialoghi di Fausto Salvadori e con il commento introduttivo di Adolfo Geri che interpreta Torquato Tasso. La versione durava circa venti minuti in pi\u00f9 di quella muta e le musiche erano curate da Luigi Avitabile."}
{"id": "237634", "revid": "697352", "url": "https://it.wikipedia.org/wiki?curid=237634", "title": "Balthazar", "text": ""}
{"id": "237635", "revid": "438678", "url": "https://it.wikipedia.org/wiki?curid=237635", "title": "La Gerusalemme liberata (film 1957)", "text": "La Gerusalemme liberata \u00e8 un film del 1957, diretto da Carlo Ludovico Bragaglia, tratto dal poema epico di Torquato Tasso.\nSi tratta dell'ultimo film riguardo all'opera, dopo i primi adattamenti cinematografici di Enrico Guazzoni realizzati nell'epoca del cinema muto.\nTrama.\nLa vicenda \u00e8 ambientata in pieno Medioevo al tempo in cui i Papi lanciavano verso Oriente schiere di eserciti contro i cosiddetti \"infedeli\" musulmani: le crociate. La storia narra della guerra definitiva contro la citt\u00e0 di Gerusalemme in Terra Santa per liberare il Santo Sepolcro dalle mani dei nemici. Il protagonista \u00e8 un cavaliere cristiano, Tancredi, che mentre cavalca alla volta di Gerusalemme incontra una guerriera musulmana, Clorinda, di cui si innamora. Clorinda, pur ricambiando l'amore del crociato, \u00e8 votata alla difesa della citt\u00e0 contro i cristiani. Cos\u00ec i due si separano, ognuno fedele alla propria missione. Nel campo cristiano, i dissensi dividono le varie schiere, tanto da favorire i musulmani che inviano una bellissima emissaria, Armida, che riesce a dividere ancora di pi\u00f9 i capi avversari. Per amor suo, il paladino Rinaldo abbandona il campo. Argante, capo musulmano e rivale in amore di Tancredi, scende a duello con il cristiano, ma lo scontro si conclude con un verdetto di parit\u00e0. Il guerriero musulmano \u00e8 particolarmente forte e vince sempre le battaglie contro i cristiani perch\u00e9 ha alla sua corte la strega Armida, capace, grazie ad un suo patto con Satana, di prevedere il futuro. Nel frattempo il capo degli assedianti, Goffredo di Buglione, decide per un attacco generale alle mura di Gerusalemme. I difensori della citt\u00e0 tentano una sortita e Tancredi ingaggia un duello con un cavaliere saraceno. Quando questi cade ferito mortalmente, scopre che si tratta di Clorinda che, in punto di morte, chiede di essere battezzata. Sopraggiunge Argante che inizia un nuovo duello con il rivale, ma ben presto ha la peggio e muore pure lui per mano di Tancredi. Rinaldo \u00e8 riuscito a sciogliersi dai lacci amorosi e magici di Armida: torna in mezzo alle sue schiere a rincuorare gli attaccanti: sar\u00e0 il primo a mettere piede sulle mura conquistate di Gerusalemme.\nL'opera originale.\nLo scrittore Torquato Tasso scrisse l'opera nel periodo della Controriforma quando il Papa aveva pieni poteri su tutto e su tutti. In particolare il Pontefice governava ogni ordine monastico, condannandone anche alcuni che riteneva eretici, ed inoltre, grazie alla pubblicazione dell\"'Indice dei libri proibiti\", obbligava gli scrittori contemporanei a pubblicare opere che non fossero contro la Chiesa e specialmente che parlassero della bellezza e della magnificenza della religione Cristiana. Tasso cos\u00ec si trov\u00f2 costretto a scrivere un poema epico, ben diverso dall'Orlando furioso di Ludovico Ariosto e dall'Eneide di Virgilio, affinch\u00e9 non incorresse nell'ira della Santa Inquisizione che condannava al rogo sia lo scrittore che l'opera da lui creata. Tasso quindi volle nella sua opera esaltare e celebrare il potere di Dio e della religione cattolica, inscenando nella trama una nuova versione degli scontri dei secoli precedenti al XVI tra Cristiani e Musulmani in Terra Santa. Il finale prevedeva la vittoria dei cattolici, tuttavia Tasso fa numerosi riferimenti agli aspetti del cattolicesimo e delle istituzioni clericali nel poema, come il trapianto di un vessillo cristiano all'interno di Gerusalemme, dopo che \u00e8 stata \"liberata\" dalla presenza infedele e con essa il Santo Sepolcro di Ges\u00f9 Cristo; oppure anche la presenza di demoni e diavoli che compromettono gli esiti della battaglia. In particolare la donna nemica e cio\u00e8 musulmana viene nuovamente demonizzata e ritenuta come una strega e nell'opera vi \u00e8 l'esempio della maga Armida che, prevedendo il futuro grazie a Satana, riesce a far vincere spesso in combattimento il sovrano musulmano Argante."}
{"id": "237636", "revid": "767487", "url": "https://it.wikipedia.org/wiki?curid=237636", "title": "La Gioconda (film 1912)", "text": "La Gioconda \u00e8 un cortometraggio del 1912 diretto da Luigi Maggi.\nTrama.\nLo scultore Lucio, sposato con Silvia e padre di Beata, viene travolto da un'insana passione per la sua modella Gioconda, ma lei lo respinge. Per questo lui tenta il suicidio, ma sua moglie lo salva e poi, conosciutone il motivo, lo perdona. Poi Gioconda ci ripensa e torna da Lucio, ma Silvia la vuole allontanare. Ne nasce una violenta colluttazione in cui Silvia perde l'uso di una mano, ma riesce a prevalere.\nProduzione.\nIl film \u00e8 tratto dalla omonima tragedia scritta e pubblicata nel 1899 da Gabriele D'Annunzio, poi pi\u00f9 volte rappresentata anche dalla Duse. L'opera costitu\u00ec l'oggetto di un contratto stipulato nel maggio 1911 tra il poeta (a quel tempo residente in Francia) ed Arturo Ambrosio. Con tale accordo il poeta concedeva al produttore torinese. dietro un compenso di 4.000 lire per ciascuna opera, il diritto di trasferire sullo schermo 6 testi scelti nell'ambito di quelli da lui gi\u00e0 pubblicati, tra i quali, oltre a questo, \"L'innocente\" e \"La figlia di Iorio\". Questo consent\u00ec alla \"Ambrosio\" di lanciare negli anni 1911 e 1912 quella che defin\u00ec la \"serie dannunziana\", con la quale divent\u00f2 la prima azienda che riusciva a portare sullo schermo le opere dell'autore pescarese.\nNonostante l'accordo prevedesse il contributo di D'Annunzio anche alla sceneggiatura dei film, in realt\u00e0 a tale compito provvide poi Arrigo Frusta. Ma la firma di D'Annunzio su questo e sugli altri cortometraggi tratti dalle sue opere costitu\u00ec in ogni caso un fattore di prestigio per l'azienda torinese, in un biennio - 1911 e 1912 - in cui aveva dato vita ad una grande espansione della propria attivit\u00e0, producendo rispettivamente 165 e 189 titoli di varia tipologia. Il film fu realizzato nello stabilimento torinese della \"Ambrosio\", a quel tempo ubicato in via Catania, nel dicembre 1911.\nAccoglienza.\nQuesta prima edizione de \"La Gioconda\" ricevette, in base alle fonti disponibili, giudizi tiepidi, temperati soltanto dall'importanza dell'autore e dell'opera teatrale originaria, che venne considerata superiore al film: \u00abi meravigliosi lavori di D'Annunzio perdono ogni bellezza se spogliati delle tornite parole e del leggiadro verso del poeta: diviene scialba, pochissimo interessante ed \u00e8 per questo che non possiamo apprezzare il tentativo di riduzione cinematografica della \"Ambrosio\"\u00bb.\nNel 1916 la \"Ambrosio\" edit\u00f2, per la regia di Rodolfi, una seconda versione cinematografica dell'opera, e questo diede origine ad una causa legale con D'Annunzio che riteneva il contratto del 1911 valido per una sola riduzione; la vertenza venne comunque risolta con un accordo. \"La Gioconda\" non \u00e8 attualmente tra le opere ancora visibili o reperibili."}
{"id": "237637", "revid": "438678", "url": "https://it.wikipedia.org/wiki?curid=237637", "title": "La Gioconda (film 1916)", "text": "La Gioconda \u00e8 un film del 1916 diretto da Eleuterio Rodolfi."}
{"id": "237638", "revid": "438678", "url": "https://it.wikipedia.org/wiki?curid=237638", "title": "La Gioconda (film 1953)", "text": "La Gioconda \u00e8 un film-opera del 1953, diretto dal regista Giacinto Solito e tratto dall'opera lirica omonima di Amilcare Ponchielli su libretto di Arrigo Boito.\nCommento.\nIl film venne girato a Venezia negli studi della Scalera Film. I brani musicali sono eseguiti da Giuseppe Campora e dal baritono Antonio Manca Serra. Iscritto al Pubblico Registro Cinematografico con il n. 1.256, ebbe il visto di censura n. 15.207 del 19 ottobre 1953."}
{"id": "237639", "revid": "767487", "url": "https://it.wikipedia.org/wiki?curid=237639", "title": "La gitana (film 1906)", "text": "La gitana \u00e8 un cortometraggio muto del 1906 diretto da Gaston Velle.\nProduzione.\nIl film venne prodotto dalla Societ\u00e0 Italiana Cines\nDistribuzione.\nDistribuito dalla Societ\u00e0 Italiana Cines, il film usc\u00ec nelle sale nel 1906.\nData di uscita.\nIMDb\nAlias"}
{"id": "237641", "revid": "438678", "url": "https://it.wikipedia.org/wiki?curid=237641", "title": "La gitana (film 1940)", "text": "La gitana \u00e8 un film del 1940, diretto dal regista Fernando Delgado tratto da \"La gitanilla\", una delle \"Novelle esemplari\" di Miguel de Cervantes."}
{"id": "237642", "revid": "767487", "url": "https://it.wikipedia.org/wiki?curid=237642", "title": "La Gorgona (film 1915)", "text": "La Gorgona \u00e8 un film del 1915 diretto da Mario Caserini.\nTrama.\nPisa, secolo XI. Spina, giovane sacerdotessa figlia di Pietro \u00e8 votata a tenere accesa una fiamma che illumini la strada del ritorno per coloro che tornano dalla Crociata. Ma il cavaliere fiorentino Lamberto si innamora di lei ed i due giovani vengono meno al voto di castit\u00e0 che impegnava Spina. La vergogna per aver tradito la promessa di purezza fatta spinge Spina al suicidio e Lamberto si uccide con lei.\nProduzione.\nNel dicembre 1914 Mario Caserini, uno dei registi pi\u00f9 noti e stimati del tempo, lasci\u00f2 per dissidi con i dirigenti la \"Gloria\", casa di produzione che aveva contribuito a fondare nel 1913, rientrando nel precedente rapporto professionale con la \"Ambrosio\", dove rester\u00e0 per alcuni mesi. \"La Gorgona\" \u00e8 il primo film che egli dirige in questo secondo periodo presso lo stabilimento torinese di via Catania. \nIn quell'anno 1915 l'azienda torinese fu la prima produttrice a livello nazionale con 68 pellicole edite (la seconda \u00e8 la \"Cines\" con 58), ed in gran parte anche esportate, nell'epoca del massimo successo internazionale della prima cinematografia italiana\nTratto dall'omonima opera teatrale di Sem Benelli, \"La Gorgona\" fu girato tra la fine del 1914 ed i primi mesi del 1915 con esterni ambientati nei veri luoghi della vicenda, come la piazza del Duomo di Pisa, il Cimitero monumentale della stessa citt\u00e0 ed a Marina di Pisa.\nAccoglienza.\nOttenuto il visto della censura nel marzo 1915, \"La Gorgona\" fu distribuito sugli schermi italiani ad aprile, costituendo uno dei pi\u00f9 importanti successi cinematografici prima dell'entrata in guerra dell'Italia, Poco prima di apparire sugli schermi era stato oggetto di una \"anteprima\" presso il Palazzo romano della regina Margherita, con una proiezione privata avvenuta il 19 marzo 1915 ed organizzata dal pioniere della cinematografia italiana Filoteo Alberini.\nIl film ottenne, secondo le cronache del tempo, un buon successo di pubblico e critiche benevole che misero in risalto come il soggetto di Benelli traesse dalla versione cinematografica \u00abquadri di meravigliosa bellezza ed impressioni forti e profonde [da cui] la film si avvantaggia per grandiosit\u00e0 di scene, verit\u00e0 d'azione e maestosit\u00e0 coreografica\u00bb. Per altri \u00abil dramma di Benelli, ridotto un po' troppo cinematografico, perde sullo schermo quel senso di poesia che a teatro strappa applausi, ma ai difetti della film si debbono contrapporre le sue doti: perfetta distribuzione delle masse, equilibrio della durata di ogni scena e sapiente interpretazione\u00bb.\n\"La gorgona\" \u00e8 un film attualmente considerato perduto."}
{"id": "237643", "revid": "767487", "url": "https://it.wikipedia.org/wiki?curid=237643", "title": "La Gorgona (film 1942)", "text": "La Gorgona \u00e8 un film del 1942 diretto da Guido Brignone.\nTrama.\nRepubblica di Pisa, XI secolo. La giovane nobildonna Gorgona, discendente di una grande famiglia pisana, riceve l'incarico di tenere accesa perpetuamente una lampada votiva, durante la guerra contro i Saraceni, in modo che questo sia di buon auspicio per la vittoria. Lamberto Fiquinaldo il nobile pisano che aspirava al comando dell'armata inviata contro gli invasori, viene allontanato dal comando, dopodich\u00e9, decide di vendicarsi aggredendo la giovane vergine Gorgona, accorgendosi per\u00f2 che costei si \u00e8 innamorata di lui, pentito decide di suicidarsi prima dell'arrivo dei pisani. Anche Gorgona ritenendosi colpevole per aver mancato all'incarico avuto decide di lanciarsi dalle mura della citt\u00e0, mentre l'armata vittoriosa dei pisani sta arrivando al porto.\nProduzione.\nIl film \u00e8 stato tratto dall'omonimo dramma teatrale di Sem Benelli, venne girato negli Stabilimenti della Scalera Film della Circonvallazione Appia di Roma.\nDa segnalare la curiosit\u00e0 riguardante l'attore Emilio Cigoli: presente nel film con un ruolo, \u00e8 doppiato da Gualtiero De Angelis, in quanto lui a sua volta doppia uno degli attori principali, Piero Carnabuci.\nDistribuzione.\nIl film \u00e8 stato presentato nelle sale cinematografiche italiane il 12 ottobre del 1942.\nManifesti e locandine.\nLa realizzazione dei manifesti fu affidata al pittore cartellonista Anselmo Ballester"}
{"id": "237644", "revid": "767487", "url": "https://it.wikipedia.org/wiki?curid=237644", "title": "La governante (film 1974)", "text": "La governante \u00e8 un film italiano del 1974 diretto da Giovanni Grimaldi, liberamente tratto dall'omonimo dramma di Vitaliano Brancati.\nTrama.\nA Catania, in casa della famiglia Platania, giunge, in qualit\u00e0 di governante, una giovane ragazza francese: Caterina Leher. In questo nucleo familiare vivono l'anziano vedovo Leopoldo; suo figlio Enrico, impegnato in avventure exraconiugali; la nuora Elena, una svampita intellettualoide che si lascia corteggiare con discrezione dall'acre scrittore Alessandro Bonivaglia, tollerato frequentatore della casa; i due piccoli figli di costoro, serviti tutti fedelmente da un'ingenua ragazza: Jana.\nSia Caterina che la famiglia Platania sono religiosi, ma di una religiosit\u00e0 tutta particolare. Caterina \u00e8 \"il peccato\" non tanto perch\u00e9 educazione e natura l'hanno dotata di anomali istinti quanto perch\u00e9 tali istinti, mescolati ad un fanatico desiderio di rispettabilit\u00e0 la travolgono in un ingranaggio di compiaciuti rimorsi e distorte mortificazioni.\nDa questo comportamento di Caterina subisce danno Jana, che, in seguito ad una calunnia della governante, viene cacciata e rimandata al paese natio. Durante questo viaggio \u00e8 coinvolta in un incidente ferroviario che le procura la morte. Assunta una nuova cameriera, Francesca, Leopoldo scopre la donna in intimi rapporti con Caterina.\nCostei, ottenuto il perdono di Leopoldo, venuta a sapere da questi della tragica morte di Jana, tenta il suicidio, ma viene salvata dall'anziano vedovo che non si perdona di aver spinto tanti anni prima, per eccesso d'intransigenza, la figlia adolescente a togliersi la vita.\nDistribuzione e accoglienza.\nIl film ottenne alla sua uscita un grande successo di pubblico, incassando 1 miliardo e 860 milioni."}
{"id": "237645", "revid": "438678", "url": "https://it.wikipedia.org/wiki?curid=237645", "title": "La governante (film 1998)", "text": "La governante (\"The Governess\") \u00e8 un film del 1998 diretto da Sandra Goldbacher.\nTrama.\nNella Londra del XIX secolo Rosina Da Silva, una ragazza di origine italo-ebraica, nasconde la sua vera identit\u00e0 per farsi assumere come governante dalla ricca famiglia scozzese dei Cavendish presso l'isola di Skye, nelle Ebridi. Il comune interesse per le scoperte scientifiche e la fotografia porta Rosina ad innamorarsi di Charles Cavendish, il suo datore di lavoro. Il ritorno a casa di Henry, il figlio dei Cavendish appena espulso dall'universit\u00e0 di Oxford, fa esplodere il dramma."}
{"id": "237646", "revid": "438678", "url": "https://it.wikipedia.org/wiki?curid=237646", "title": "La grande avventura (film 1954)", "text": "La grande avventura \u00e8 un film italiano del 1954 diretto da Mario Pisu."}
{"id": "237648", "revid": "438678", "url": "https://it.wikipedia.org/wiki?curid=237648", "title": "La grande avventura (film 1975)", "text": "La grande avventura \u00e8 un film del 1975, diretto dal regista Stewart Raffill.\nTrama.\nSkip Robinson \u00e8 un operaio edile che vive con la sua famiglia a Los Angeles, California. Preoccupato per la salute di sua figlia e il benessere della sua famiglia, inizia a disprezzare il suo lavoro e si stanca della vita di citt\u00e0. Decide quindi, a causa dello smog e la congestione della citt\u00e0, di trasferirsi con la famiglia nelle Montagne Rocciose. Dopo essersi trasferito con la moglie Pat e i due figli, Jenny di undici anni e Toby di sette, ed aver costruito con il loro aiuto la propria casetta di legno nei pressi di un grande lago, scopre che quell'ambiente non \u00e8 poi cos\u00ec tranquillo come sembra.\nFin dall'inizio, la famiglia Robinson sembra adattarsi alla nuova vita nel posto canadese. Pochi giorni dopo aver terminato la costruzione della loro nuova casa, una mattina Toby e Skip vanno a caccia con il loro cane, Jack e riescono a catturare un gallo cedrone per la cena. Pi\u00f9 tardi, mentre salgono lungo le pendici rocciose di una grande collina, Skip e suo figlio rimangono quasi intrappolati in una frana. Trovano poi una coppia di giovani cuccioli di orso grizzly che hanno perso la loro madre nella frana stessa. Presto i cuccioli sono adottati dalla famiglia Robinson e ribattezzati Trik e Trak ma Pat e Skip ricordano ai loro figli che prima o poi i cuccioli avrebbero dovuto essere rimessi in libert\u00e0 quando saranno completamente cresciuti.\nDopo un po', la famiglia Robinson sembra lentamente adattarsi alla loro nuova vita in montagna. Oltre ai due giovani cuccioli di orso e il loro cane di famiglia, Skip e la sua famiglia fa anche amicizia con un procione che trovano dentro la cappa di una vecchia stufa presente all'inizio nella casa e lo chiamano Bandito. Un giorno Jenny e Toby stanno raccogliendo dei fiori e incontrano dei cuccioli di puma vicino alla loro tana. La famiglia durante la sua permanenza riceve numerose lettere e pacchetti da parte di amici. Pat riceve numerose lettere da sua madre e Jenny e Toby invece numerosi libri dalla loro scuola di Los Angeles.\nUn giorno Skip, mentre pesca qualche trota dal torrente con Trik e Trak, un orso nero inizia a spaventarli. Jenny e Toby, che erano usciti per una passeggiata con il loro cane Jack, incontrano lo stesso orso che il loro pap\u00e0 ha visto gi\u00f9 al torrente. Mentre Toby si dirige verso casa per avvisare, Jenny trova Jack, che \u00e8 riuscito a spaventare l'orso. Skip \u00e8 informato da Toby di quanto accaduto e con il suo fucile inizia a cercare sua figlia.\nMentre cercano la strada verso la casetta, Jenny e Jack vengono attaccati da un branco di lupi che li insegue fino a un lago vicino e iniziano ad attaccare Jenny. Jack \u00e8 in grado di tenere testa ai lupi ma Skip arriva appena in tempo. Nonostante questo incontro spaventoso Jenny si riprende rapidamente dallo shock di ci\u00f2 che \u00e8 accaduto torna a casa sana e salva.\nIl giorno successivo, Skip e la sua famiglia incontrano un amichevole signore di montagna che si presenta come Boomer. Boomer li informa che era stato un amico di lunga data di un uomo di nome Jake che viveva nella stessa zona in cui i Robinson hanno costruito la loro casetta. Jake era stato incaricato di prendersi cura della fauna locale della zona, tra cui un grande orso nero di nome Sansone, che era lo stesso orso nero che Skip e la sua famiglia avevano incontrato un paio di volte prima. Boomer avverte anche la famiglia di tenere d'occhio un altro orso grizzly localmente noto per aver invaso le propriet\u00e0 degli esseri umani che vivono in montagna. Boomer \u00e8 poi costretto a lasciare la famiglia quando Trik e Trak accidentalmente spaventano il suo mulo Giosu\u00e8.\nUn giorno, tornando da una passeggiata i Robinson scoprono che qualcuno \u00e8 entrato nella loro casa e altri non \u00e8 che il buon orso Sansone, che divora le loro scorte alimentari e con cui stringono una splendida amicizia.\nUn giorno mentre Jenny e Pat raccolgono bacche, Jenny viene attaccata ferocemente dall'altro orso grizzly e viene miracolosamente salvata dalla madre. In seguito a quest'altro shock la bambina si ammala gravemente e Skip \u00e8 costretto ad andare a cercare aiuto di persona essendo la radio rotta da Sansone. Intanto fuori scoppia una bufera di vento e questo fa risultare molto difficile la ricerca di aiuto. Intanto la casa viene assalita dal grizzly cattivo che cerca di entrare e attaccare Pat e i bambini; orso che per\u00f2 sar\u00e0 attaccato proprio da Sansone e ucciso da Pat con un colpo di fucile. Intanto Skip riesce a trovare un medico che visiter\u00e0 Jenny.\nInfine Skip comunica alla famiglia che l'indomani sarebbero tornati alla loro vita di tutti i giorni, ma il desiderio forte dei figli di rimanere l\u00ec gli far\u00e0 cambiare idea poco dopo."}
{"id": "237649", "revid": "1543377", "url": "https://it.wikipedia.org/wiki?curid=237649", "title": "Ambra Angiolini", "text": "Dopo aver esordito appena quindicenne in \"Bulli e pupe\", programma estivo di prima serata di Canale 5, acquista un'enorme notoriet\u00e0 nella stagione 1992/1993 con la conduzione del programma \"Non \u00e8 la Rai\", che diventa un vero e proprio fenomeno di costume; nell'ambito della trasmissione ha intrapreso anche una carriera da cantante, pubblicando in seguito quattro dischi per la RTI Music e partecipando al musical \"Emozioni\" nel 2001.\nSuccessivamente ha continuato a condurre programmi televisivi (come \"Generazione X\", \"Super\" e il \"Dopofestival\" del \"Festival di Sanremo 1996\") e ha sperimentato diversi altri ruoli nel mondo dello spettacolo, in qualit\u00e0 di conduttrice radiofonica, attrice teatrale, cinematografica e televisiva, riscuotendo spesso un buon successo e vincendo diversi premi.\nLa sua prima vera esperienza di attrice cinematografica in \"Saturno contro\", diretta da Ferzan \u00d6zpetek, le fa guadagnare consensi di pubblico e critica, facendole vincere i maggiori premi cinematografici italiani del 2007: il David di Donatello e il Nastro d'argento come migliore attrice non protagonista e il Globo d'oro e il Ciak d'oro come rivelazione dell'anno.\nBiografia.\n\u00c8 nata a Roma, figlia terzogenita di Alfredo e Doriana Comini, dopo Barbara e Andrea, e cresce nel quartiere Palmarola. Dopo aver frequentato le scuole elementari in un istituto di suore e aver dimostrato una particolare attitudine alla danza, le venne segnalata dalla sua insegnante di danza l'esistenza di un casting Fininvest, nel quale cercavano delle ragazze che sapessero ballare, al quale partecip\u00f2 con riscontro positivo e che le diede la possibilit\u00e0 di intraprendere una carriera nel mondo dello spettacolo.\n1992 - 1995: \"Non \u00e8 la Rai\".\nAmbra esordisce in TV poco pi\u00f9 che bambina come figurante in due edizioni dello show di Rai 1 \"Fantastico\" nel 1990 e 1991. Debutta ufficialmente nell'estate 1992 con il programma \"Bulli e pupe\", per la regia di Gianni Boncompagni, dove interpreta la canzone \"Poster\" di Claudio Baglioni, doppiata da Raffaella Misiti, una corista del programma, giungendo alla serata finale.\nDal settembre dello stesso anno entra nel cast della seconda edizione di \"Non \u00e8 la Rai\", programma ideato e diretto dallo stesso Boncompagni; durante la stagione le viene affidata una parte dello show, ovvero la conduzione del \"Gioco dello zainetto\", durante il quale riesce a farsi notare per la sua spigliatezza, diventando in breve una delle ragazze pi\u00f9 apprezzate del programma. Sempre nella stessa stagione prende parte anche allo speciale di Capodanno della trasmissione, in onda su Canale 5, e al preserale di Italia 1 \"Rock 'n' Roll\" condotto da Orietta Berti. A partire dal settembre del 1993, con l'inizio della terza edizione del programma, le viene affidata la conduzione dell'intero spettacolo capitanando il centinaio di ragazze che ne faceva parte; in quella stagione l'attenzione dei media si concentra particolarmente su di lei che, pilotata tramite un auricolare da Boncompagni, gioca a fare la megalomane e l'antipatica, suscitando parecchie critiche in varie occasioni, in particolar modo quando durante la campagna elettorale della primavera 1994 si schiera apertamente a favore di Silvio Berlusconi. Parallelamente alle critiche, Ambra riscuote molto successo soprattutto tra il pubblico giovane che segue la trasmissione, s\u00e9guito che le permette di vincere quello stesso anno il Telegatto come \"Personaggio rivelazione dell'anno\".\nNello stesso periodo, il programma televisivo di Raitre \"Blob\" le dedica un cartone animato creato da un'idea di Marco Giusti, Enrico Ghezzi, Guia Croce e Mario Verger, e vengono pubblicati alcuni saggi aventi come oggetto la ragazza, tra cui \"Voglio sposare Ambra\".\nIl grande successo di \"T'appartengo\" (1994).\nNell'autunno del 1994, torna alla conduzione della quarta e ultima edizione di \"Non \u00e8 la Rai\", ed esordisce come cantante con l'album \"T'appartengo\", che in seguito viene tradotto in lingua spagnola e pubblicato anche in Spagna e Sud America. L'album vende 370.000 copie solo in Italia e ottiene tre \"Dischi di platino\" e un \"Disco d'oro\", raggiungendo la sesta posizione nella classifica degli album italiani e risultando il 52\u00ba pi\u00f9 venduto del 1994.\nTerminata l'esperienza a \"Non \u00e8 la Rai\" il 30 giugno 1995, inizi\u00f2 per Ambra un'estate molto intensa che la vide dividersi tra la partecipazione al \"Festivalbar 1995\" con la canzone \"L'ascensore\" e il \"T'appartengo tour\", che aveva iniziato nella primavera di quell'anno, che registrava un gran seguito. Nel luglio di quell'estate inizi\u00f2 anche le riprese di un film TV, \"Favola\", per la regia di Fabrizio De Angelis, che and\u00f2 in onda nella primavera successiva in prima serata su Italia 1 con un grande successo di ascolti.\n1995 - 2006: tra tv, musica, radio e teatro.\nA partire dal settembre 1995 conduce il programma di Italia 1 \"Generazione X\", che sostituisce \"Non \u00e8 la Rai\", nella fascia della rete, e che rimane in onda fino al luglio del 1996. Durante questa stagione televisiva Ambra pubblica il suo secondo disco, \"Angiolini\" (gennaio 1996). Contemporaneamente in Spagna ed America latina esce la versione in lingua spagnola del suo album precedente, \"T'appartengo\", chiamata \"Te pertenezco\".\nNel febbraio dello stesso anno riesce ad ottenere la liberatoria da parte di Mediaset, con cui aveva un contratto in esclusiva, per affiancare Pippo Baudo nella conduzione del \"Dopofestival di Sanremo\". Racconter\u00e0 poi di aver scritto personalmente a Silvio Berlusconi per chiedergli la concessione della liberatoria. Nella primavera di quell'anno \u00e8 al centro di una polemica a causa della sua mancata partecipazione alla trasmissione del sabato sera di Canale 5 \"Il Boom\", in seguito a disaccordi con la produzione e con il conduttore Teo Teocoli sul ruolo che avrebbe dovuto ricoprire.\nNei mesi successivi viene pubblicato in Spagna e Sudamerica anche \"Angelitos\", versione in lingua spagnola di \"Angiolini\", supportato dai singoli \"Te esperaba a t\u00ed\" e \"Hoy no s\u00e9, mas ma\u00f1ana\". In primavera \u00e8 protagonista del film TV \"Favola\" trasmesso in prima serata su Italia 1, che ottiene un buon riscontro in termini d'ascolto, e viene inoltre scelta dalla Telecom Italia come testimonial di una campagna pubblicitaria per le schede telefoniche, che la vede protagonista di uno spot pubblicitario, nonch\u00e9 raffigurata sulle schede da 5000 \u00a3, 10.000 \u00a3 e 15.000 \u00a3.\nDurante l'estate approda a Canale 5 per condurre il programma musicale \"Super\", dove rimane fino al gennaio successivo, prosegue la promozione del suo disco, presentando al \"Festivalbar 1996\" il brano \"Aspettavo te\" (in versione remix), e intraprende il tour nazionale \"Angiolini Tour\".\nIn autunno viene scelta per affiancare Gerry Scotti nella conduzione del programma \"Non dimenticate lo spazzolino da denti\", in prima serata su Italia 1. Il programma, gi\u00e0 risultato poco seguito l'anno precedente con la conduzione di Fiorello, non ottiene per\u00f2 il successo sperato. Dopo il termine della trasmissione Ambra rescinde consensualmente il contratto di collaborazione con Mediaset (il termine naturale previsto era il giugno 1997), passando alla televisione pubblica. Viene sostituita alla conduzione di \"Super\" da un'altra ex ragazza di \"Non \u00e8 la Rai\", Laura Freddi.\nIl 1997 si apre con la partecipazione al \"Festival di Vi\u00f1a del Mar\", manifestazione canora internazionale cilena, nella quale canta i brani \"Te pertenezco\" ed \"El ascensor\". Nell'aprile successivo conduce su Raiuno insieme a Mike Bongiorno, \"Sanremo Top\" e nello stesso periodo, su Canale 5, \u00e8 ospite del Bagaglino al Salone Margherita per una puntata a lei dedicata dello spettacolo \"Viva le italiane\", dove si ripercorre ironicamente la sua carriera. Sempre in quell'anno conduce senza troppa fortuna su Rai 2 il variet\u00e0 in 4 puntate \"Carosello\", ideato da Enrico Ghezzi.\nIl 28 agosto viene pubblicato il suo terzo album, \"Ritmo vitale\", che rappresenta una svolta nella carriera musicale; a differenza di \"T'appartengo\" e \"Angiolini\", il nuovo album infatti, contiene brani scritti da lei stessa; l'argomento ricorrente del disco era il sesso. Per promuovere il disco partecipa ad \"Un disco per l'estate\" e, per la terza volta consecutiva, al \"Festivalbar\".\nIn autunno intraprende un tour nazionale, il \"Tour 1997\". Contemporaneamente ha la sua prima esperienza live come cantante in televisione durante la trasmissione \"Roxy Bar\" di Red Ronnie, in onda su TMC 2. Sempre durante il 1997 partecipa a una puntata della trasmissione itinerante di Raitre \"Milano-Roma\", in compagnia di Dario Fo, nell'ambito della quale lo stesso Fo seppe di aver vinto il Premio Nobel per la letteratura.\nIl 1998 segna il debutto di Ambra come conduttrice radiofonica; per tutto il mese d'agosto conduce su Radio 105 \"105 estate\", programma in cui illustra la classifica delle canzoni di maggior successo del momento. Dopo una breve esperienza come modella nel luglio del 1998, sfilando sulla prestigiosa scalinata di \"Trinit\u00e0 dei Monti\" in abito da sposa per volere dello stilista Franco Ciambella nell'ambito della trasmissione di Canale 5 \"Donna sotto le stelle\", prosegue la carriera radiofonica su RTL 102.5 conducendo, la domenica, il programma \"Capriccio\" avente per argomento il sesso. Durante il 1998 ha inoltre pubblicato in Spagna e Brasile la versione spagnola del suo terzo disco, \"Ritmos Vitales\", da cui viene estratto il singolo \"Tu, yo, Francesca y Davide\" (versione spagnola di \"Io, te, Francesca e Davide\").\nNell'estate del 1999 torna in TV, per tutta l'estate, con il programma di Raiuno \"Gratis\", partecipa alla manifestazione \"Voices for Europe\", dove vince un Premio alla carriera e si esibisce con il brano \"Canto alla luna\", che anticipa l'uscita dell'album \"InCanto.\" Nonostante una maggiore profondit\u00e0 dei testi, che trattano argomenti politici e d'attualit\u00e0 (la canzone \"Luca e Stella\" riguarda il tema dell'omosessualit\u00e0), il disco vende meno dei precedenti e non viene tradotto in spagnolo come gli altri, sancendo la fine del contratto tra Ambra e la RTI Music, che per tutti gli anni novanta aveva pubblicato i suoi dischi. In questo stesso periodo \u00e8 particolarmente attiva in ambito sociale sostenendo diverse tematiche e diventando, tra l'altro, la prima madrina del Gay Pride nel 2000. Attivista per i diritti LGBT, nella seconda met\u00e0 degli anni novanta aveva militato nel Circolo di cultura omosessuale Mario Mieli di Roma come volontaria. In questo periodo duetta inoltre con Platinette in una cover del noto brano di Raffaella Carr\u00e0 \"Ma che musica maestro\", contenuta nel primo album di Platinette \"Da Viva - Vol. 1\".\nAlla fine dell'anno parte per il Marocco per girare il film TV \"Maria Maddalena\", dove interpreta il ruolo di Salom\u00e8, insieme a Maria Grazia Cucinotta (nel ruolo di Maria Maddalena) e Giuliana De Sio (Erodiade, la madre di Salom\u00e8). Il film TV va in onda il 24 aprile 2000, giorno di Pasqua, su Canale 5.\nNel febbraio 2000, per Radio Kiss Kiss, conduce un programma dedicato al Festival di Sanremo dal titolo \"Tutti pazzi per Sanremo\", in onda da luned\u00ec 21 a domenica 27 febbraio. A luglio dello stesso anno torna in TV con la conduzione del programma \"Speciale Pop\", che tratta la musica nelle sue pi\u00f9 varie sfaccettature, alternandosi nella conduzione con altri artisti.\nL'estate del 2000 ha segnato una svolta nella sua carriera. Ambra debutta in teatro con la commedia i \"Menecmi\", di Plauto, per la regia di Nicasio Anselmo, rappresentando lo spettacolo in tutta la Sicilia. L'interpretazione riceve ottime critiche, testimoniate dapprima dal premio \u201cVenere d'argento\u201d e poi dalla \u201cTorre d'argento\u201d, come attrice teatrale rivelazione dell'anno 2000.\nNello stesso periodo conduce un programma radiofonico su Radio Due, \"40 gradi all'Ambra\", in onda ogni sabato e domenica alle 9:00 fino al 17 settembre. Il programma ottiene un buon successo, e viene seguito da \"Luci e Ambra\", altra trasmissione in onda ogni domenica su Radio Due per tutta la stagione fino al giugno del 2001. Nel gennaio 2001 viene scelta come protagonista, per quattro sere, de \"La duchessa di Amalfi\", interpretata nella Basilica del Crocifisso di Amalfi per la regia di Nuccio Siano.\nIn occasione del Festival di Sanremo del 2001 conduce inoltre su Radio Due \"Ambra &amp; gli Ambranati\" insieme a Roberta Beta e il Trio Medusa de \"Le Iene\" (battezzato per l'occasione il trio degli \"Ambranati\"). Nel maggio dello stesso anno conduce su Radio Due il programma \"Menta forte\", il cui argomento principale sono le bugie, e del quale viene realizzata una seconda edizione nel settembre del 2002.\nSempre nel 2001, insieme ad altri personaggi famosi (come Jerry Cal\u00e0, Umberto Smaila, Adriana Volpe), partecipa all'incisione del singolo \"Frena\", ispirato dalla celebre canzone di Carlotta, il cui ricavato dalle vendite viene devoluto interamente in beneficenza all'associazione Montecatone per lo sviluppo delle nuove tecniche di riabilitazione, ed \u00e8 tra i protagonisti della terza stagione della fiction di Raiuno \"Una donna per amico\", interpretando il ruolo di Tea. A settembre del 2001 prende parte allo show commemorativo \"Non era la Rai\", che celebra i 10 anni dalla prima puntata di \"Non \u00e8 la Rai\". Un mese dopo torna a condurre un programma televisivo, \"L'assemblea\", in onda ogni sabato pomeriggio per un'ora su Italia 1 per tutta la stagione.\nNello stesso periodo debutta come regista curando il video della canzone \"Il bellissimo mestiere\" di Marco Masini, dove \u00e8 anche protagonista.\nSempre in questa stagione \u00e8 protagonista del musical \"Emozioni\", per la regia di Sergio Japino, che ha fatto il giro dei pi\u00f9 importanti teatri italiani e nell'ambito del quale ha interpretato diverse canzoni di Lucio Battisti insieme a Sabrina Salerno, Mirko Petrini e Vladimir Luxuria; e recita in \"Gianburrasca\", di Rita Pavone, musical realizzato per la TV in onda su Canale 5 il 5 gennaio 2002. Successivamente all'esperienza di \"Emozioni\", viene pubblicata una raccolta di canzoni interpretate durante la rappresentazione.\nNel 2002 conduce insieme a Jane Alexander il \"Pride Concert\" in piazza Bocca della Verit\u00e0 a Roma, concerto che ha seguito il \"Gay Pride 2002\", dove Ambra bacia la Alexander sulla bocca suscitando scalpore. Conduce inoltre a Bologna, al Padiglione 23, i \"Giochi della sicurezza stradale\" del Motor Show, il salone internazionale dell'auto e della moto di Bologna.\nNel 2003 presenta un remake di \"Speciale per voi\" di Renzo Arbore su Rai 2; quest'esperienza si affianca alla sua prima gravidanza, che porter\u00e0 alla nascita di Jolanda, avuta dal compagno Francesco Renga.\nDopo un periodo di pausa, nell'estate del 2004 \u00e8 scelta per condurre il Cornetto Freemusic Festival, esperienza che ripete anche nel 2005 e nel 2006. Nello stesso anno, a settembre, conduce le prefinali di Miss Italia a San Benedetto del Tronto in coppia con Cristiano Militello.\nNel 2005 \u00e8 tra gli opinionisti del Festival di Sanremo, in quell'anno condotto da Paolo Bonolis e vinto dal suo compagno, Francesco Renga, mentre in estate, oltre a condurre per il secondo anno il \"Cornetto Freemusic Festival\", affianca Michele Mirabella nel programma mattutino di Raitre \"Cominciamo bene estate\". In autunno partecipa alla realizzazione dello speciale di prima serata di Happy Channel \"Non \u00e8 la Rai - Speciale\", spettacolo celebrativo della trasmissione che le ha dato il successo, e conduce sul canale satellitare Fox Life il programma dedicato alla moda \"Chicas\", ideato da Francesca Fogar.\nTorna in Rai nel febbraio del 2006, per condurre il programma \"Dammi il tempo\", in onda in seconda serata su Raitre. In quest'occasione si presenta alle telecamere con il pancione, dovuto alla sua seconda gravidanza. Nello stesso anno torna in radio come conduttrice del programma \"Ci Play o ci fai?\", in onda sull'emittente Play Radio.\n2007: il debutto nel cinema.\nSempre nell'estate 2006 comincia le riprese del film \"Saturno Contro\", nel quale interpreta il ruolo della cocainomane Roberta, per la regia di Ferzan \u00d6zpetek; film che ha segnato il suo debutto sul grande schermo. In autunno conduce, sempre su Play Radio, il programma \"Arrivano le femmine\", esperienza che termina nel marzo 2007. Il 2 dicembre 2006 al Palalido di Milano conduce, insieme al Mago Forest, la prima edizione dei Kids' Choice Awards.\nIl 2007 si rivela un anno molto ricco dal punto di vista lavorativo; a fine febbraio esce nelle sale cinematografiche \"Saturno contro\", accolto in maniera particolarmente positiva dalla critica, tanto da far vincere ad Ambra diversi riconoscimenti come il Nastro d'argento, il David di Donatello, il Globo d'oro e il Ciak d'oro come miglior attrice non protagonista o come miglior rivelazione.\nNello stesso anno compare nel video della canzone che fa da colonna sonora al film: \"Passione\" cantata da Neffa. Il 29 agosto \u00e8 madrina del Festival del Cinema di Venezia, mentre nell'autunno 2007 torna in TV e partecipa al variet\u00e0 satirico di LA7 \"Crozza Italia\" in cui affianca Maurizio Crozza e Carla Signoris.\nTorna sul grande schermo l'11 gennaio del 2008, data di uscita del suo secondo film \"Bianco e nero\", diretto da Cristina Comencini, in cui \u00e8 affiancata da Fabio Volo. Nel marzo del 2008 \u00e8 inoltre diffuso nelle sale il film francese \"La volpe e la bambina\" (\"Le renard et l'enfant\") diretto da Luc Jacquet, nel quale ricopre il ruolo di voce narrante della storia nell'adattamento italiano.\nDal febbraio 2008 \u00e8 in rotazione nei canali musicali con alcune partecipazioni a diversi videoclip: quello della canzone \"Dimmi\", singolo estratto dall'album \"Ferro e cartone\" dell'allora compagno Francesco Renga, quello di \"Io che amo solo te\" di Fiorella Mannoia, insieme ad altri attori italiani come Giorgio Pasotti, Carolina Crescentini, Enrico Lo Verso, Gianmarco Tognazzi e Simona Cavallari e a quello della canzone \"In Italia\" di Fabri Fibra e Gianna Nannini. In primavera torna alla conduzione con un programma di MTV Italia intitolato \"Stasera niente MTV\". Per la trasmissione ha inciso le sigle di testa (\"Voglia questa voglia\") e di coda (\"Tunga tunga\"), con testi ironici scritti per lei da Mauro Di Maggio. Sempre per la stessa rete partecipa al megaconcerto MTV Day in qualit\u00e0 di presentatrice.\n2008 - 2018: l'affermazione nel cinema e nel teatro.\nIl 27 giugno 2009 conduce uno speciale sui Nastri d'argento 2009 su Raiuno in seconda serata, dal Teatro antico di Taormina. Durante l'estate a Bobbio \u00e8 protagonista del \"corto\" realizzato dagli studenti del laboratorio \"Fare Cinema\" di Marco Bellocchio, ispirato alla storia della monaca di Monza e ambientata nel Seicento, nelle ex carceri del paese.\nIn estate conduce il programma radiofonico di Radio Due \"Per fortuna che c'\u00e8 la radio\", mentre il 20 novembre 2009 esce il film \"Ce n'\u00e8 per tutti\", per la regia di Luciano Melchionna, girato a Roma tra novembre 2008 e gennaio 2009. Da gennaio 2010 lavora in teatro con un nuovo allestimento del monologo \"La misteriosa scomparsa di W\" di Stefano Benni, per la regia di Giorgio Gallione. Lo spettacolo, prodotto dal Teatro dell'Archivolto, parte da Genova per spostarsi in diverse citt\u00e0.\nA marzo 2010 prende parte al progetto \"Insula\" del regista Eric Alexander, un cortometraggio a fini sociali. Sempre nel 2010 partecipa alla fiction \"Eroi per caso\" nel ruolo di Teresa, andata in onda nel gennaio 2011 su Rai 1. Nello stesso periodo esce nelle sale cinematografiche il film \"Immaturi\", nel quale \u00e8 diretta da Paolo Genovese.\nNel 2011 recita nel film di Ficarra &amp; Picone \"Anche se \u00e8 amore non si vede\" nel ruolo di Gisella, la fidanzata storica di Valentino: il film \u00e8 uscito nelle sale il 25 novembre 2011. Nell'estate del 2011 inizia le riprese del sequel di \"Immaturi\" intitolato \"Immaturi - Il viaggio\", di Paolo Genovese, ambientato a Paros in Grecia, uscito nelle sale cinematografiche il 4 gennaio 2012. Nel novembre 2011 prende parte, per alcune puntate, al programma \"Piazzapulita\" condotto da Corrado Formigli su LA7 dove recita alcuni monologhi nel ruolo della \"Casta Diva\".\nSempre nel 2011 Ambra \u00e8 impegnata anche a teatro con lo spettacolo di Stefania De Santis, \"I pugni in tasca\", versione teatrale dell'omonima pellicola del 1965 di Marco Bellocchio, in cui \u00e8 affiancata da Pier Giorgio Bellocchio, figlio del regista. Anche nel 2012 lavora a teatro, con lo spettacolo \"Ti ricordi di me?\" per la regia di Sergio Zecca, di cui \u00e8 protagonista insieme ad Edoardo Leo.\nNell'autunno del 2012 torna anche al cinema con due film: ad ottobre esce \"Viva l'Italia\" diretto da Massimiliano Bruno e interpretato assieme a Michele Placido, Alessandro Gassmann e Raoul Bova, pellicola per la quale \u00e8 stata anche nominata ai David di Donatello come \"migliore attrice non protagonista\", mentre il mese successivo esce il film \"Ci vediamo a casa\", per la regia di Maurizio Ponzi, in cui Ambra \u00e8 sempre fra i protagonisti insieme ad Edoardo Leo, Giuliana De Sio e Nicolas Vaporidis.\nIn seguito recita nella commedia \"Mai Stati Uniti\" diretta da Carlo Vanzina, uscita nelle sale il 3 gennaio 2013. Sempre nel 2013 \u00e8 al cinema anche con un'altra commedia, \"Stai lontana da me\" diretta da Alessio Maria Federici in cui \u00e8 protagonista accanto ad Enrico Brignano, distribuita nelle sale nel mese di novembre.\nAll'inizio del 2014 \u00e8 ancora al cinema con due commedie: \"Maldamore\", diretta da Angelo Longoni e prodotta da Maria Grazia Cucinotta e \"Ti ricordi di me?\" diretta da Rolando Ravello, versione cinematografica dell'omonima pi\u00e8ce teatrale di Sergio Zecca. Riprende inoltre il tour dello spettacolo teatrale \"La misteriosa scomparsa di W.\".\nNell'autunno 2014 conduce, accanto ad Ale e Franz, la quinta puntata della diciassettesima edizione del programma comico \"Zelig\" in prima serata su Canale 5; in seguito torna al cinema con la commedia \"Un Natale stupefacente\" con la regia di Volfango De Biasi, in cui \u00e8 affiancata da un altro famoso duo comico, Lillo &amp; Greg; la pellicola viene distribuita nelle sale dal 18 dicembre 2014. Nello stesso anno prende parte anche al cortometraggio \"Come un cadavere ad Acapulco\" diretto da Alessio Pizzicannella.\nNel 2015 prende parte al film \"La scelta\", diretto da Michele Placido, interpretato assieme a Raoul Bova, Valeria Solarino e allo stesso Placido, distribuito nel circuito cinematografico a partire dal 2 aprile. Sempre con Michele Placido, nell'autunno dello stesso anno, torna anche a teatro, come protagonista della piece \"Tradimenti\", da lui diretta. Contemporaneamente \u00e8 anche impegnata sul set della commedia \"Al posto tuo\", diretta da Max Croci e interpretata accanto a Luca Argentero e Stefano Fresi, che viene distribuita nelle sale cinematografiche nel settembre del 2016. Nel novembre del 2016 esce un'altra pellicola cinematografica, \"7 minuti\", diretta da Michele Placido, in cui l'Angiolini \u00e8 affiancata, oltrech\u00e9 da Placido, anche da Cristiana Capotondi, Fiorella Mannoia, Violante Placido, Ottavia Piccolo e Maria Nazionale.\nNell'estate del 2016 torna inoltre in televisione conducendo la seconda stagione del docu-reality \"Coppie in attesa\", in onda su Rai 2.\nNella primavera 2017 \u00e8 di nuovo al cinema in un'altra commedia diretta da Max Croci, \"La verit\u00e0, vi spiego, sull'amore\" in cui \u00e8 affiancata da Carolina Crescentini, Edoardo Pesce, Giuliana De Sio e Massimo Poggio.\nSempre nella primavera 2017 riveste il ruolo di giurata nel serale della sedicesima edizione del talent-show di Canale 5 \"Amici di Maria De Filippi\", mentre nel successivo mese di giugno \u00e8 stata pubblicata una nuova versione del brano \"Io, te, Francesca e Davide\" (originariamente inserito nel disco \"Ritmo vitale\" del 1997), incisa insieme a Syria e pubblicata come singolo.\nIn autunno \u00e8 di nuovo al cinema con la commedia di Alessio Maria Federici, \"Terapia di coppia per amanti\", in cui \u00e8 affiancata da Sergio Rubini e Pietro Sermonti.\nIl 15 dicembre 2017 \u00e8 una dei giurati di \"Sar\u00e0 Sanremo\" condotto da Claudia Gerini e Federico Russo su Rai 1 in cui vengono selezionati i partecipanti della sezione \"Nuove proposte\" ed annunciati i 20 partecipanti della categoria \"Big\" del Festival di Sanremo 2018.\nNel febbraio 2018 risulta tra le firmatarie di \"Dissenso Comune\", un manifesto di sostegno in favore delle vittime di molestie nel mondo del cinema italiano, sottoscritto da 124 attrici e lavoratrici del mondo dello spettacolo.\nNel 2018 compare con un breve cameo nella commedia \"Vengo anch'io\", debutto cinematografico della coppia comica Nuzzo e Di Biase e nello stesso periodo conduce su Rai 3 il programma di prima serata \"Cyrano - L'amore fa miracoli\" in coppia con Massimo Gramellini, con scarsi risultati d'ascolto.\nIl 1\u00ba maggio 2018 conduce su Rai 3, assieme a Lodovico Guenzi, la diretta televisiva del Concerto del Primo Maggio, l'evento musicale organizzato annualmente da CGIL, CISL e UIL in Piazza San Giovanni a Roma in occasione della Festa del lavoro; a seguito del successo ottenuto, la stessa accoppiata viene confermata alla conduzione dell'evento anche per il 2019.\nIl 29 maggio 2018 viene trasmesso in prima serata su Rai 1 il film TV \"Il fulgore di Dony\", diretto da Pupi Avati, che la vede tra i protagonisti.\n2018-2020: cinema e televisione.\nNell'estate del 2018 inizia a girare la serie thriller \"Il silenzio dell'acqua\", diretta da Pier Belloni, ed interpretata accanto a Giorgio Pasotti, Carlotta Natoli, Fausto Maria Sciarappa e Thomas Trabacchi; la serie viene trasmessa su Canale 5 in prima serata dall'8 al 24 marzo del 2019. A seguito del successo ottenuto la serie \u00e8 stata confermata per una seconda stagione, le cui riprese si svolgono nell'autunno 2019, in onda sulla stessa rete dal 27 novembre 2020.\nNell'autunno 2018 prende inoltre parte al doppiaggio italiano del film d'animazione Disney-Pixar \"Gli Incredibili 2\", in cui da la voce al personaggio di Evelyn Deavor; il film viene distribuito nelle sale italiane il 19 settembre. L'anno successivo \u00e8 testimonial, insieme a Camila Raznovich, della campagna pubblicitaria realizzata da Corepla per la raccolta e il riciclo degli imballaggi di plastica. A dicembre 2019 presta la voce al personaggio di Alva nel film d'animazione \"Klaus - I segreti del Natale\".\nNel 2019 torna nuovamente al cinema, tra le protagoniste della commedia \"Brave ragazze\", diretta da Michela Andreozzi ed interpretata assieme a Luca Argentero, Stefania Sandrelli, Serena Rossi, Ilenia Pastorelli e la stessa Andreozzi, distribuita nelle sale dal 10 ottobre.\nL'11 gennaio 2020 torna in teatro con lo spettacolo \"Il nodo\" di Johnna Adams, interpretato insieme a Ludovica Modugno in cui porta in scena il tema del bullismo. Il 7 febbraio viene pubblicato l'album di Marco Masini \"Masini +1 30th Anniversary\" nel quale \u00e8 contenuto un duetto con Ambra nel brano \"Ti Vorrei\". Il 1\u00ba maggio in diretta dal Teatro delle Vittorie conduce per il terzo anno consecutivo il Concerto del Primo Maggio. Il 5 giugno 2020 viene pubblicato il videoclip del brano \"Mi manca\" di Bugo con Ermal Meta, di cui \u00e8 protagonista.\nIl 3 novembre 2020 esce per Rizzoli \"InFame\", un romanzo autobiografico dove racconta la sua esperienza con la bulimia.\nIl 1\u00ba maggio del 2021 conduce per il quarto anno consecutivo il Concertone, affiancata da Stefano Fresi con la partecipazione di Lillo. Il 1\u00b0 ottobre sale sul palco dell'Arena di Verona, ospite del concerto celebrativo per i trent'anni di carriera di Marco Masini. Insieme al cantautore toscano canta il brano \"Ti Vorrei\" e balla sulle note de \"Le ragazze serie.\"\nVita privata.\nDal 2004 al 2015 \u00e8 stata compagna del cantante Francesco Renga, da cui ha avuto due figli: Jolanda e Leonardo.\nIl 22 settembre 2018, in un'intervista al quotidiano \"Leggo\", ha rivelato di aver sofferto di bulimia, superata con la relazione con Francesco Renga e il concepimento della figlia Jolanda.\nDal 2017 al 2021 \u00e8 stata fidanzata con l'allenatore di calcio Massimiliano Allegri.\nDiscografia italiana.\nSingoli.\ncome artista principale\ncome artista ospite\nPremi e riconoscimenti.\nNazionali.\nGran Premio Internazionale dello Spettacolo\nDisco d'oro\nDisco di platino\nNastro d'argento\nCiak d'oro\nGlobo d'oro\nDavid di Donatello\nAltri premi\nInternazionali.\nDisco d'oro\nDisco di platino"}
{"id": "237650", "revid": "767487", "url": "https://it.wikipedia.org/wiki?curid=237650", "title": "La grande barriera (film 1937)", "text": "La grande barriera (\"The Barrier\") \u00e8 un film del 1937 diretto da Lesley Selander. La sceneggiatura di Bernard Schubert (adattata per lo schermo da Harrison Jacobs e Mordaunt Shairp) si basa su \"The Barrier\", romanzo di Rex Beach pubblicato a New York nel 1908 che gi\u00e0 nel 1926 era stato adattato per il cinema da George W. Hill con il film \"The Barrier\".\nTrama.\nNel 1890, a Flambeau, piccola cittadina mineraria in Alaska che si trova vicina al confine con il Canada, tra gli abitanti ci sono i cercatori John Gale e \"No Creek\" Lee e il cacciatore di pellicce francese Poleon Doret. Gale, un uomo dal grande cuore, vive insieme a una donna indiana, Alluna, e a una ragazza, Necia, che lui tratta come una figlia. In realt\u00e0, Necia \u00e8 figlia di un'altra indiana, Merridy, amata tempo prima da Gale, che per\u00f2 aveva sposato un altro. Bennett, il marito, si era rivelato un uomo violento e Merridy, cercando di salvare la figlia dai suoi abusi, aveva chiesto aiuto a Gale che le aveva promesso di vegliare sulla piccola finch\u00e9 lei non li avesse raggiunti dopo avere lasciato il marito. Ma Merridy non era mai arrivata e Gale era stato accusato del rapimento della bambina e dell'omicidio di Merridy. Sfuggito alla cattura, Gale si era dato alla macchia, rifugiandosi a Flambeau. Quando in citt\u00e0 arrivano le truppe degli Stati Uniti che, sotto la guida del tenente Burrell, creano una postazione fissa dell'esercito, Flambeau \u00e8 tutta in fibrillazione. Tra i nuovi arrivati c'\u00e8 anche Bennett che adesso usa il nome di Stark. L'uomo, da quindici anni, \u00e8 sulle tracce di Gale e ora ha l'intenzione di farlo arrestare e di prendergli Necia. Poleon, il francese, cresciuto con la ragazza, si \u00e8 innamorato di lei, ma Necia gli preferisce il tenente. Alluna, per\u00f2, la avverte che un uomo bianco non sposer\u00e0 mai una mezzosangue come lei. Necia, dopo aver parlato con Burrell che le dice che una loro separazione per lei sarebbe la miglior cosa, se ne va via con il cuore a pezzi. Gale decide di raccontare tutto al tenente per assicurare un futuro a Necia. Stark ordina a Burrell di arrestarlo, ma deve confrontarsi con il minatore. Dallo scontro, i due avversari escono entrambi feriti. Ormai in fine di vita, Stark dice di avere preso Necia. Poleon, che lo sente, corre al fiume a salvare la ragazza, arrivando appena in tempo. Burrell, intanto, ottiene la confessione di Stark sull'omicidio di Merridy, scagionando cos\u00ec Gale che viene ritenuto dal comitato dei minatori non colpevole anche per la morte di Stark. Poleon cede galantemente Necia a Burrell e se ne va via da Flambeau in canoa cantando una canzone.\nProduzione.\nIl film fu prodotto dalla Paramount Pictures.\nDistribuzione.\nDistribuito dalla Paramount Pictures, il film fu presentato in prima in Svezia il 31 marzo 1937. Negli Stati Uniti, usc\u00ec il 26 novembre. Nel 1938, fu distribuito in Finlandia il 20 febbraio (con il titolo \"Pohjolan tyt\u00e4r\") e in Danimarca, il 25 aprile, come \"Den tavse H\u00e6vner\". In Brasile, il film usc\u00ec con il titolo \"N\u00edcia, A Flor do Alasca\"."}
{"id": "237651", "revid": "6923", "url": "https://it.wikipedia.org/wiki?curid=237651", "title": "COFIDE", "text": "La COFIDE - Gruppo De Benedetti S.p.A \u00e8 stata una holding finanziaria che faceva capo ai tre figli di Carlo De Benedetti, Rodolfo, Marco ed Edoardo. Era l\u2019azionista di controllo di CIR (societ\u00e0 a capo di uno dei principali gruppi industriali italiani attivo nei settori media, componenti auto e sanit\u00e0) fino al febbraio 2020 quando si \u00e8 fusa con CIR prendendone anche il nome.\nL'investimento pi\u00f9 rilevante di Cofide era CIR, una seconda holding che controllava con il 43,4% GEDI Gruppo Editoriale (editore dei quotidiani \"La Repubblica\", \"La Stampa\", \"Il Secolo XIX\", diversi quotidiani locali e il settimanale \"l'Espresso\"), con il 57,1% SOGEFI (componentistica automobili) e con il 59,5% KOS (sanit\u00e0).\n\u00c8 stata quotata alla Borsa di Milano nell'indice FTSE Italia Small Cap dal 1985 al 19 febbraio 2020.\nStoria.\nCOFIDE \u00e8 stata costituita da Carlo De Benedetti nel 1976 e quotata alla Borsa di Milano nel 1985. Nel 2012 il figlio Rodolfo De Benedetti viene nominato presidente esecutivo.\nNel 2017, di fronte a ricavi in aumento del 6,7% a 2,79 miliardi di euro, Cofide registra una perdita di 3 milioni. Sul risultano pesano i numeri di CIR, appesantita dall'onere fiscale di natura straordinaria sostenuta da GEDI per la definizione agevolata di una sentenza in Cassazione per fatti che risalgono al 1991.\nIl 19 febbraio 2020 diventa efficace l'operazione di fusione, decisa nel luglio 2019, tra Cir e Cofide, entrambe della famiglia De Benedetti, con incorporazione di Cir in Cofide e con Cofide che cambia nome e diventa (anche in Borsa) Cir."}
{"id": "237652", "revid": "438678", "url": "https://it.wikipedia.org/wiki?curid=237652", "title": "La grande barriera (film 1956)", "text": "La grande barriera \u00e8 un documentario di viaggio del 1956, diretto da Achille Bolla; \u00e8 stato girato in Oceania. La distribuzione (il film \u00e8 uscito anche in Germania Ovest nel 1957) non ebbe grandi riscontri commerciali.\nTrama.\nUna spedizione italiana fa tappa in Nuova Zelanda, nel Queensland e in Nuova Guinea per documentare gli usi e costumi delle trib\u00f9 che abitano quei luoghi e mostrare cos\u00ec quelle che potrebbero essere le origini della nostra civilt\u00e0. Il documentario alterna le scene salienti che riguardano la vita degli indigeni (feste, cerimonie, battute di caccia e di pesca) a quelle che hanno per protagonista la natura selvaggia ed incontaminata dell'ambiente sottomarino."}
{"id": "237653", "revid": "767487", "url": "https://it.wikipedia.org/wiki?curid=237653", "title": "La grande citt\u00e0 (film 1928)", "text": "La grande citt\u00e0 (\"The Big City\") \u00e8 un film del 1928 diretto da Tod Browning. Prodotto dalla MGM, aveva come protagonista Lon Chaney.\nTrama.\nChuck Collins \u00e8 a capo di una gang criminale che usa il negozio di costumi di Helen, una sua complice, per nascondere il bottino, gioielli e preziosi rubati, in mezzo alle altre cianfrusaglie facendoli passare per bigiotteria. Sunshine, una dipendente di Helen, convince i due a redimersi mentre i membri di un'altra banda finiscono in gattabuia.\nProduzione.\nIl film venne prodotto dalla MGM con un budget stimato in 175.000 dollari. Le riprese furono effettuate dal 27 ottobre al 19 novembre 1927.\nDistribuzione.\nIl copyright del film, richiesto dalla Metro-Goldwyn-Mayer Distributing Corp, fu registrato il 18 febbraio 1928 con il numero LP25205.\nDistribuito negli Stati Uniti dalla MGM, il film usc\u00ec nelle sale cinematografiche il 24 marzo 1928.\nLa pellicola \u00e8 ormai perduta. Una copia sopravvissuta fu rinvenuta in Australia negli anni cinquanta e, tornata in possesso della MGM, conservata negli archivi degli studios, fu distrutta in un incendio scoppiato nel 1967, nel quale and\u00f2 perduto anche \"Il fantasma del castello\" (\"London After Midnight\"), un altro film di Browning l\u00ec conservato.\nData di uscita.\nIMDb\nAlias"}
{"id": "237654", "revid": "121760440", "url": "https://it.wikipedia.org/wiki?curid=237654", "title": "Victor Noir", "text": "Biografia.\nYvan Salmon, nato ad Attigny, nei Vosgi, si trasfer\u00ec a Parigi dove, con lo pseudonimo di Victor Noir lavor\u00f2 come giornalista per il giornale \"La Marseillaise\", diretto da Henri Rochefort. Nel maggio 1868 Victor Noir fu redattore-capo del \"Pilori\", un settimanale che aveva l'originalit\u00e0 di una stampa a caratteri rossi e al quale collaboravano, in particolare, Arthur Arnould, Alexis Bouvier, Louis Combes, \u00c9douard Lockroy, Eug\u00e8ne Razoua e Jules Vall\u00e8s.\nNel 1870 fu ucciso( il giorno precedente il proprio \nmatrimonio) con un colpo di pistola dal principe Pierre Bonaparte, potente cugino dell'Imperatore Napoleone III: inviato dal giornale \"La Marseillaise\" presso il cugino di Napoleone III, il Noir aveva il compito di organizzare un duello tra quest'ultimo e il proprio caporedattore, che riteneva di essere stato ingiuriato dal principe. Il povero messaggero fu ucciso da un colpo di pistola dell'impulsivo principe, e divenne per questo simbolo di repubblicanesimo. \nUna pubblica protesta segu\u00ec il 12 gennaio 1870, guidata dall'attivista politico Auguste Blanqui; pi\u00f9 di 100.000 persone si unirono alla processione funebre verso il cimitero di Neuilly. In un periodo in cui Napoleone III era gi\u00e0 divenuto impopolare, il verdetto di non colpevolezza di Pierre Bonaparte in seguito al processo per omicidio caus\u00f2 un'enorme reazione popolare, che sfoci\u00f2 in diverse dimostrazioni violente che aprirono la strada alla caduta del regime dell'imperatore, avvenuta il 4 settembre 1870.\nIn seguito all'avvento della Terza Repubblica, il corpo di Victor Noir fu spostato nel cimitero di P\u00e8re-Lachaise a Parigi. Una statua bronzea a grandezza naturale raffigurante Victor Noir sdraiato morente fu scolpita da Jules Dalou per decorare la sua tomba. La scultura presenta una certa protuberanza nei pantaloni, comunemente detta \"protub\u00e9rance de son entrejambes\", e ci\u00f2 l'ha resa uno dei posti pi\u00f9 frequentati del cimitero da parte delle donne. Il mito dice che strofinando la protuberanza, le labbra ed i piedi della statua si avr\u00e0 un aumento di fertilit\u00e0 ed una vivace vita sessuale. Era stata anche innalzata una protezione intorno alla statua per evitare ulteriori deterioramenti, ma fu poi rimossa."}
{"id": "237655", "revid": "767487", "url": "https://it.wikipedia.org/wiki?curid=237655", "title": "La grande citt\u00e0 (film 1937)", "text": "La grande citt\u00e0 (\"Big City\") \u00e8 un film del 1937 diretto da Frank Borzage e, non accreditato, George B. Seitz. Seitz diresse le scene con Jack Dempsey che furono fotografate da Clyde De Vinna.\nTrama.\nPer scongiurare una guerra tra tassisti, i funzionari cittadini accusano Anna, la moglie di Joe Benton, e decidono di espellerla dalla citt\u00e0 imbarcandola su una nave. A un banchetto pubblico, il sindaco viene raggiunto da Joe che lo supplica di andare a riprendere la moglie che sta per partorire.\nTrama completa su AFI\nProduzione.\nIl film fu prodotto da Frank Borzage (A Frank Borzage Production), presentato dalla Metro-Goldwyn-Mayer (MGM) (controllata dalla Loew's Incorporated).\nDistribuzione.\nDistribuito dalla Metro-Goldwyn-Mayer (MGM) (controllata dalla Loew's Incorporated), usc\u00ec nelle sale cinematografiche USA nel 1937."}
{"id": "237657", "revid": "438678", "url": "https://it.wikipedia.org/wiki?curid=237657", "title": "La grande conquista (film 1938)", "text": "La grande conquista (\"Der Berg ruft!\") \u00e8 un film del 1938, diretto da Luis Trenker. La pellicola racconta, in maniera romanzata e con toni di propaganda anti-inglese presenti nell'allora Germania nazista, le vicende che portarono alla prime salite del Cervino nel 1865 da parte di Edward Whymper prima e Jean-Antoine Carrel poi.\nTrama.\nJean-Antoine Carrel \u00e8 una guida alpina di Breuil-Cervinia, che ha un sogno: scalare per primo il Cervino. Durante i suoi tentativi incontra un alpinista inglese, il benestante Edward Whymper; il rapporto tra i due passa rapidamente da un rapporto guida-cliente, ad un rapporto di rivalit\u00e0 ed infine ad un rapporto di amicizia quando Carrel recupera Whymper ferito dopo un incidente. A valle, quando Whymper riparte per tornare in patria, i due si promettono di rivedersi l'anno successivo per tentare insieme l'impresa.\nL'anno successivo per\u00f2 Carrel viene convocato a Torino, allora capitale del giovane Regno d'Italia, da Quintino Sella, ministro nonch\u00e9 presidente del Club Alpino Italiano: il CAI vorrebbe organizzare una spedizione completamente italiana per la conquista del Cervino dal versante valdostano, e vorrebbe che a guidarla fosse l'esperto Carrel. Questi per\u00f2, avendo gi\u00e0 dato la sua parola a Whymper, rifiuta.\nAll'arrivo di Whymper, i due si trovano in disaccordo sulla via da seguire: Carrel vorrebbe salire per il versante italiano che conosce meglio, Whymper, che \u00e8 albergato a Zermatt, per quello svizzero che ritiene meno difficoltoso. La separazione dei due, le pressioni nazionalistiche del CAI ed i maneggi degli abitanti dei due paesi (che cercano nella prima salita al Cervino ricadute positive per il turismo e per l'economia) fanno s\u00ec che tra Whymper e Carrel sorga un malinteso. Come conseguenza, Whymper si aggrega ad un'altra cordata inglese con guide locali e la famosa guida Michel Croz, mentre Carrel organizza una cordata con elementi italiani ed uomini del CAI (tra cui l'alpinista Felice Giordano).\nLe due cordate partono pressoch\u00e9 contemporaneamente dai due versanti; al secondo giorno \u00e8 per\u00f2 Whymper a raggiungere per primo la vetta, sotto gli occhi di Carrel, ancora fermo a 150\u00a0m sotto di lui. La cordata di Carrel abbandona delusa la salita. Il gruppo di Whymper, per\u00f2, ha un gravissimo incidente in discesa: uno degli alpinisti inglesi scivola e trascina nel vuoto con s\u00e9 Michel Croz ed altri due alpinisti; la corda a quel punto si spezza, permettendo agli altri tre uomini sopra (tra cui Whymper) di sopravvivere. Arrivato a valle, Whymper racconta i fatti, ma non viene creduto, e viene accusato di aver tagliato la corda per salvarsi.\nWhymper viene mandato sotto processo. Venuto a conoscenza del fatto, Carrel parte da Breuil, sale in solitaria il Cervino per la via italiana, giunge in vetta (dove trova la bottiglia col messaggio lasciato da Whymper), scende nella bufera per la via svizzera e trova lo spezzone di corda, evidentemente strappato e non tagliato. Con questo spezzone irrompe nell'aula del tribunale: davanti alle nuove prove, i giudici scagionano Whymper.\nNell'ultima sequenza Carrel e Whymper, ormai riappacificati, raggiungono insieme la vetta del Cervino."}
{"id": "237658", "revid": "47767", "url": "https://it.wikipedia.org/wiki?curid=237658", "title": "Martiri turritani", "text": "Sono detti martiri turritani i santi cristiani Gavino, Proto e Gianuario martirizzati presso la citt\u00e0 di Porto Torres, in provincia di Sassari, nel IV secolo.\nLe loro reliquie, rinvenute nel 1614, sono conservate nella Basilica di San Gavino a Porto Torres.\nNell'iconografia ecclesiastica sono solitamente raffigurati con San Gavino al centro e San Proto e San Gianuario ai suoi fianchi.\nUno di loro era un legionario romano e durante la repressione cristiana unitamente agli altri due cerc\u00f2 di difendere i valori della fede all'interno della cattedrale di san Gavino in groppa al suo destriero, il quale nella concitazione della battaglia sferr\u00f2 un colpo di zoccolo su una delle colonne nella quale vi \u00e8 rimasto il segno. I tre vennero successivamente catturati e costretti in cella in una localit\u00e0 della cittadina turritana che viene denominata Balai. successivamente vennero decapitati e le loro teste buttate in mare. Si dice che durante la festa a loro dedicata, la \"festha manna\", nel mare nella localit\u00e0 di Balai compaiano tre strisce di schiuma per ricordare il martirio dei tre santi."}
{"id": "237659", "revid": "438678", "url": "https://it.wikipedia.org/wiki?curid=237659", "title": "La grande conquista (film 1947)", "text": "La grande conquista (\"Tycoon\") \u00e8 un film del 1947 diretto da Richard Wallace. La sceneggiatura si basa sul romanzo \"Tycoon\" di Charles Elbert Scoggins, pubblicato a New York nel 1934.\nTrama.\nJohnny Munroe si reca nelle Ande per costruire una galleria di una ferrovia mineraria per Frederick Alexander, un ricco industriale duro e inflessibile. Le complicazioni sorgono quando Alexander insiste per un percorso pi\u00f9 breve e pericoloso e quando sua figlia Maura sviluppa un interesse sentimentale con Johnny. Alexander non transige che la figlia possa amare un uomo di modeste origini per cui tenta di gettare scredito su Munroe con la complicit\u00e0 di suo nipote Ricky Vegas. Maura Alexander, per\u00f2, vuole la sua libert\u00e0 di scelta e si intestardisce a volere vedere Munroe per cui prende il cavallo e va all'incontro con Munroe ma i due restano bloccati nella foresta. Quando Frederick Alexander va in cerca della figlia, li scopre abbracciati all'addiaccio tra le rovine di un tempio per cui non vede altra uscita che organizzare controvoglia un matrimonio frettoloso tra la figlia e Munroe.\nMaura, diventata moglie di Munroe, segue il marito e va a vivere sul cantiere ma le cose non vanno bene per gli incidenti che accadono e per le morti dei diversi operai. Tuttavia i due resistono sperando che le cose volgano al meglio ma Ricky fa capire a Maura che il padre li tiene sotto controllo e che usa i lavori della ferrovia, di cui \u00e8 proprietario, per fare in modo che tra i due nascano dissidi e dfficolt\u00e0.\nAlla fine Maura ritorna a casa per parlare con il padre che rivela come Munroe sia un fallito e scelto non per la bravura ma per i costi bassi e nel frattempo arriva anche Munroe che impone a Frederick Alexander la costruzione di un ponte al posto della fallimentare galleria voluta da Alexander da effettuare nel tempo rimanente e con i soldi rimanenti. Tuttavia Munroe, per ridurre i tempi, usa scarse misure di sicurezza per gli operai, che tratta con modi bruschi, e poche accortezze sulla stessa sicurezza del ponte. Munroe resta senza amici e lui stesso diventa cinico pur di completare nei tempi il lavoro.\nArriva un forte temporale che porta un'ondata di piena, cos\u00ec come Frederick Alexander sperava, Munroe si ritrova i suoi caposquadra ubriachi per la festa dell'indipendenza in corso ma corre a posare l'ultima parte del ponte per dare maggiore stabilit\u00e0. Anche gli operai sono timorosi e temono il crollo per cui Munroe si ritrova solo nel momento del maggior bisogno. Ormai disilluso, ritrova alla fine le persone che realmente tengono a lui ad evitare il crollo.\nProduzione.\nMaureen O'Hara venne scelta all'inizio per la parte di Maura Alexander ma la RKO la assegn\u00f2 al film \"Sinbad il marinaio\".\nAmbientato nelle Ande, il film venne originariamente considerato da essere girato negli Estudios Churubusco della RKO Radio Pictures in Messico ma all'ultimo minuto la produzione fu spostata a Lone Pine in California.\nLe riprese del film, prodotto dalla stessa RKO con il titolo di lavorazione \"In the Darkness of the Sun\", durarono dal 23 gennaio al 28 aprile 1947. I costi di produzione arrivarono a 3.209.000 dollari, una cifra record per la RKO.\nDistribuzione.\nIl copyright del film, richiesto dalla RKO Radio Pictures, Inc., fu registrato il 13 dicembre 1947 con il numero LP1393. Due settimane dopo, il 27 dicembre, il film usc\u00ec nelle sale cinematografiche degli Stati Uniti.\nAl botteghino, il film perse 1.035.000 dollari per cui i costi di produzione superarono abbondantemente i ricavi."}
{"id": "237660", "revid": "125863412", "url": "https://it.wikipedia.org/wiki?curid=237660", "title": "Selciato del gigante", "text": "Il Selciato del gigante o Strada del gigante (in inglese \"Giant's Causeway\"; in irlandese \"Cloch\u00e1n an Aifir\", arcaicamente note come \"Cloch\u00e1n na bhFomh\u00f3rach\"; in Ulster Scots \"Giant's Causey\") \u00e8 un affioramento roccioso naturale situato sulla costa nord est irlandese a circa 3\u00a0km a nord della cittadina di Bushmills, nella contea di Antrim in Irlanda del Nord composto da circa 40\u00a0000 colonne basaltiche di origine vulcanica; la suggestiva conformazione delle rocce ha ispirato antiche leggende che narrano di giganti e di titaniche battaglie.\nIl Selciato del gigante \u00e8 stato inserito nella lista dei Patrimoni dell'umanit\u00e0 dell'UNESCO nel 1986 riconoscendone il valore geologico e l'interesse per lo studio delle scienze della terra; la costa su cui insiste il sito \u00e8 una riserva naturale nazionale dal 1987 gestita dal National Trust for Places of Historic Interest or Natural Beauty.\nDescrizione.\nIl sito \u00e8 composto da circa 40\u00a0000 colonne basaltiche formatesi a seguito di un'eruzione vulcanica tra i 50 e i 60 milioni di anni fa. Le colonne hanno forma prismatica a base esagonale, ma ve ne sono anche a quattro, cinque, sette o otto lati; le pi\u00f9 alte raggiungono i 12 metri e alcune, situate su delle scogliere, si innalzano anche per 28 metri sul livello del mare. Le formazioni visibili a occhio nudo sulla costa sono solo una parte del complesso, che prosegue anche nel fondale marino adiacente.\nStoria e formazione.\n60 milioni di anni fa le potenti forze che allontanavano il Nord America e l'Europa aprirono una fessura nella crosta terrestre sul margine occidentale di quella che ora \u00e8 la Gran Bretagna. Dalla fessura erutt\u00f2 basalto fuso (roccia che forma il fondale marino) che in seguito, raffreddato e solidificato, si ritir\u00f2, dividendosi in migliaia di colonne a simmetria regolare.\nSessanta milioni di anni fa l'intera contea di Antrim fu soggetta a una intensa attivit\u00e0 vulcanica, che provoc\u00f2 l'intrusione del basalto fuso e molto fluido attraverso dei letti di gesso, formando un vasto \"plateau\" lavico. La lava, a contatto con l'acqua e l'atmosfera, si raffredd\u00f2 rapidamente conformandosi nelle attuali colonne esagonali basaltiche.\nLa \"scoperta\" del Selciato del gigante fu annunciata al mondo nel 1693 su un documento cartaceo per la \"Royal Society\" redatto da Sir Richard Bulkeley, un membro del Trinity College di Dublino, sebbene lo \"scopritore\" fosse in realt\u00e0 il Vescovo di Derry, che aveva visitato il luogo un anno prima. Al tempo, ci furono varie discussioni sulla formazione di quel posto cos\u00ec particolare: ne uscirono teorie strampalate come l'esistenza di un gigante, il lavoro di uomini con cesello e picconi e qualche influenza naturale sconosciuta. Il problema fu risolto definitivamente nel 1771 quando il francese Demarest individu\u00f2 un'eruzione vulcanica come origine del fenomeno.\nLeggenda.\nLa leggenda pi\u00f9 diffusa riguarda il gigante Fionn mac Cumhaill, che avrebbe costruito un selciato per raggiungere a piedi la Scozia per combattere il gigante rivale, Angus. \nUna versione della storia narra che Finn cadde in un sonno profondo prima di andare in Scozia, perci\u00f2 quando Angus venne per cercarlo, la moglie Oonagh copr\u00ec con un drappo il marito Finn e pretese di convincere il rivale che in realt\u00e0 quello fosse il loro bambino. In una variante, avendo visto l'enorme stazza del nemico, \u00e8 lo stesso Finn a dire alla moglie di preparare l'equivoco. In entrambe le versioni comunque, quando Angus vide la dimensione del \"bambino\", pens\u00f2 che il padre dovesse essere terribilmente gigantesco, e scapp\u00f2 a casa terrorizzato distruggendo il \"selciato\" per evitare di essere inseguito.\nUn'altra versione della leggenda narra che Finn costru\u00ec la Causeway per permettere al suo rivale di raggiungere l'Irlanda dalla Scozia. Angus venne sconfitto da Finn e la Causeway, terminata la sua funzione, scomparve nell'Oceano.\nAltre storie meno diffuse vorrebbero che il selciato fosse stato costruito da un gigante innamorato per raggiungere la sua amata, che viveva in Scozia.\nDall'altra parte del Selciato, sulla costa scozzese, l'isola di Staffa ha le stesse formazioni basaltiche, specialmente nella grotta di Fingal.\nAttrazioni, flora e fauna.\nL'area \u00e8 un paradiso protetto per uccelli marini come il fulmaro, i Procellariiformi, il cormorano, l'uria e la gazza marina, mentre le fessure nelle rocce ospitano molte piante rare come l'asplenio, il trifoglio zampa di lepre, la scilla verna, la festuca marina ed il celoglosso verde.\nAlcune parti dell'area, esposte all'azione di eventi meteorologici da milioni di anni, richiamano vari oggetti e figure: le pi\u00f9 famose sono senz'altro \"l'Organo\" e lo \"Stivale del Gigante\" , ma anche gli \"Occhi del gigante\", colonne pi\u00f9 rossastre e pi\u00f9 basse create da effusioni diverse di basalto; i \"Gradini di Shepherd\"; l'\"Alveare\", uno dei punti pi\u00f9 caratteristici proprio a ridosso dell'oceano; l'\"Arpa del Gigante\"; i \"Chimney Stacks\" (la pila di ciminiere), alte colonne di basalto che svettano in cima alle scogliere; il \"Cancello del Gigante\" all'entrata dalla strada e la \"Gobba del Cammello\".\nStrutture simili.\nSebbene le colonne basaltiche del Selciato del Gigante siano le pi\u00f9 suggestive e famose, non sono uniche al mondo. Luoghi similari esistono in varie parti della Terra: oltre alla gi\u00e0 citata Staffa in Scozia, ci sono Garni in Armenia, H\u00e1lsanefshellir a Reynisfjall in Islanda, le isole dei Ciclopi, le forre laviche del Simeto, le Gole dell'Alcantara e i \"neck\" di Motta Sant'Anastasia in Sicilia, il \"Cuccur'e Zeppara\" (Guspini) e Capo Nieddu (Cuglieri) in Sardegna, le Pietre Lanciate presso Bolsena, il Devils Postpile National Monument in California, la Torre del Diavolo nel Wyoming, l'\"Organ Pipes\" sul monte Cargill in Nuova Zelanda, il panska skala in Repubblica Ceca.\nSecondo alcuni studiosi, come il geologo Robert Schoch, anche la cosiddetta \"Struttura Yonaguni\", in Giappone, potrebbe avere la stessa origine."}
{"id": "237661", "revid": "438678", "url": "https://it.wikipedia.org/wiki?curid=237661", "title": "La grande corsa (film 1939)", "text": "La grande corsa (\"King of the Turf\") \u00e8 un film del 1939, diretto da Alfred E. Green. \"King of the Turf\" era chiamato \"Longfellow\", cavallo famoso nel decennio che segue la guerra civile americana.\nProduzione.\nIl film fu prodotto dalla Edward Small Productions.\nDistribuzione.\nDistribuito dalla United Artists, il film usc\u00ec nelle sale cinematografiche USA il 17 febbraio 1939 con il titolo originale \"King of the Turf\". Ne fu curata una riedizione che usc\u00ec il 16 luglio 1948, distribuita dalla Screen Guild Productions."}
{"id": "237662", "revid": "767487", "url": "https://it.wikipedia.org/wiki?curid=237662", "title": "La grande corsa (film 1965)", "text": "La grande corsa (\"The Great Race\") \u00e8 un film del 1965 diretto da Blake Edwards, interpretato da Jack Lemmon, Tony Curtis e Natalie Wood.\nTrama.\nNel 1908 viene indetta una gara automobilistica di 22000 miglia da New York verso ovest fino a Parigi.\nIl diabolico Professor Fate con il suo aiutante Carmelo cercano di vincere a tutti i costi la gara ricorrendo a trucchi e sabotaggi delle vetture avversarie.\nL'unico equipaggio concorrente che rimane in gara riuscendo a sfuggire ai tranelli di Fate \u00e8 quello formato dal suo nemico e nemesi, il Grande Leslie, il suo meccanico ed aiutante Ezechiele e Maggie DuBois, una giornalista e suffragetta che si \u00e8 unita a loro dopo avere perso la propria vettura. I due equipaggi saranno protagonisti di una lunga serie di gag, imprevisti e problemi d'ogni genere, compreso un colpo di Stato in un piccolo paese europeo il cui principe assomiglia a Fate.\nIl contrastato rapporto tra il \"tombeur de femmes\" Leslie e la femminista Maggie si allenta durante le traversie della gara, arrivando al punto che lui si ferma a pochi metri dal traguardo per dimostrarle il suo amore. Questo d\u00e0 la vittoria a Fate, che dopo l'esultanza iniziale decide per orgoglio di non accettare che Leslie l'abbia lasciato vincere, e monta sul cofano della sua auto sfidandolo alla rivincita: da Parigi a New York!\nLa gara riparte qualche giorno dopo, a seguito della cerimonia di nozze tra Leslie e Maggie: la gara sar\u00e0 anche la loro luna di miele, tant'\u00e8 che il meccanico Ezechiele non fa parte dell'equipaggio.\nCast.\nSecondo i ricordi del figlio, Jack Lemmon ambiva molto ad impersonare il doppio ruolo del professor Fate/principe Hapnik, che riteneva particolarmente congeniale. Per il ruolo del Grande Leslie si era inizialmente pensato a Burt Lancaster, Robert Wagner e Charlton Heston, il quale, pur avendo giudicato \"divertente\" la sceneggiatura del film, dovette rinunciarvi a causa dei suoi improrogabili impegni con le riprese di \"Il tormento e l'estasi\" di Carol Reed; per tale regione venne poi impiegato Tony Curtis. L'attrice Natalie Wood (di origini russe), che impersona la vivace giornalista e suffragetta Maggie DuBois, cita in qualche modo se stessa quando, in una scena nella prima parte del film, riferisce con orgoglio di conoscere molto bene varie lingue straniere, tra cui il russo. Tra i tanti validi caratteristi, in perfetto antagonismo rispetto al personaggio della Wood compare anche la spiritosa Dorothy Provine, che con l'interpretazione di Lily Olay fornisce una prova particolarmente efficace cantando anche il singolo di successo \"He shouldn't-a, oughtn't-a swang on me.\"\nEdizione italiana.\nNella versione italiana, peraltro accorciata rispetto alla durata originale, alcuni nomi vengono appositamente modificati: i coniugi Henry ed Hester Goodbody (interpretati dai veterani Arthur O'Connell e Vivian Vance) sono diventati Omobono, mantenendo tuttavia il gioco di parole originale. Come spesso accadeva in quegli anni nel doppiaggio italiano, alcuni cambiamenti avevano lo scopo di rendere pi\u00f9 divertente ed intuibile la pellicola, specie quando, come in tal caso, era destinata soprattutto ad un pubblico di bambini e ragazzi: ad esempio, Maximilian \"Max\" Meen viene doppiato da Renato Cominetti con lo stesso accento siciliano che aveva conferito a Peter Falk in \"Angeli con la pistola\". Anche il suo nome, Carmelo, viene ripreso dalla pellicola del 1961 diretta da Frank Capra (in originale, il Carmelo di \"Angeli con la pistola\" si chiama Joy Boy), cos\u00ec come avverr\u00e0 ancora nel 1964 nel film \"I 4 di Chicago\" di Gordon Douglas.\nInesattezze storiche.\nNel 1908 si svolse realmente una gara automobilistica New York-Parigi, ma gli eventi descritti nel film non sono collegati in alcun modo alla gara reale, documentati invece nel libro Road Race Around the World e altrove; questo tipo di gare venne poi reso illegale a causa del pericolo costituito dall'elevato traffico automobilistico.\nNel film \u00e8 presente un anacronismo, peraltro difficilmente evitabile dalla pur accurata produzione: sulla Torre Eiffel sono visibili le antenne della televisione, installate solamente negli anni trenta del Novecento.\nAltri media.\nIl film, in seguito al grande successo di pubblico riscontrato, ha direttamente ispirato la serie di cartoni animati Wacky Races (\"Corse pazze\") prodotta dalla celebre Hanna-Barbera, trasmessa a partire dal 1968 e per molti anni ancora anche all'estero; vi sono presenti quasi tutti i personaggi principali del film di Edwards, sia pure con nomi modificati, come la sofisticata ed orgogliosa \"Penelope Pitstop\" e il diabolico \"Dick Dastardly\", che insieme al suo bizzarro cane/aiutante \"Muttley\" cerca invano di vincere le gare automobilistiche con ogni trucco sleale possibile."}
{"id": "237663", "revid": "767487", "url": "https://it.wikipedia.org/wiki?curid=237663", "title": "La grande menzogna (film 1933)", "text": "La grande menzogna (\"No Other Woman\") \u00e8 un film del 1933, diretto da J. Walter Ruben.\nAdattamento cinematografico di \"Just a Woman\", un lavoro teatrale di Eugene Walter andato in scena in prima a Broadway il 17 gennaio 1916, \u00e8 il remake di due film muti, entrambi con lo stesso titolo: un \"Just a Woman\" del 1918 diretto da Julius Steger e un \"Just a Woman\" del 1925 diretto da Irving Cummings.\nTrama.\nIn Pennsylvania, Big Jim Stanley lavora come operaio in un'acciaieria mentre la moglie Anna fa l'affittacamere. Uno dei pensionanti, Joe Zarcovia, inventa una speciale vernice che promette di essere rivoluzionaria. Anna, allora, chiede al marito di investire il denaro che lei ha risparmiato con la sua pensione nella commercializzazione della vernice ma il marito rifiuta di farlo e se ne va fuori. Anna lo vede, ubriaco, insieme a un'altra donna ma, il giorno dopo, Jim, pentito, ritorna da lei, acconsentendo alla sua proposta.\nCon il denaro degli Stanley, la vernice si rivela un grande successo, facendo la fortuna di Zarcovia e di Jim che si mettono in societ\u00e0. Dopo qualche anno, Jim \u00e8 diventato un ricco imprenditore, padrone di diverse acciaierie. In fondo, per\u00f2, non \u00e8 cambiato: sempre sensibile al fascino delle donne, si innamora di Margot Van Dearing che, a caccia di un uomo con i soldi, cattura facilmente la sua preda. Volendo farsi sposare, Margot minaccia di lasciare l'amante se questi non chieder\u00e0 il divorzio da Anna. Ma Anna, convinta che si tratti di un'infatuazione passeggera, anche se \u00e8 rimasta ferita dal tradimento di Jim, non acconsente a lasciare il marito. Lui, allora, la cita per adulterio, trovando i testimoni tra i suoi dipendenti che, in tribunale, dichiarano che Anna ha passato la notte con un altro uomo. I giudici, non credendo alle dichiarazioni di innocenza di Anna, annunciano che perder\u00e0 la custodia del figlio Bobbie. Lei, allora, spinta dalla disperazione, ammette l'adulterio, dichiarando che Bobbie non \u00e8 figlio di Jim, per cui lui non pu\u00f2 accampare alcun diritto sul ragazzo. Jim, sopraffatto dal coraggio della moglie, confessa di aver manipolato i testimoni. Condannato per falsa testimonianza, finisce in prigione.\nUn anno dopo, scontata la pena, Jim torna libero. Ma la sua azienda, rimasta senza guida, ormai non gli appartiene pi\u00f9. Cos\u00ec torna a lavorare in fabbrica, non volendo neanche farsi trovare da Anna. Lei, per\u00f2, lo cerca e quindi lo convince a tornare a casa con lei.\nProduzione.\nIl film fu prodotto dalla RKO Radio Pictures.\nDistribuzione.\nDistribuito dalla RKO Radio Pictures, il film usc\u00ec nelle sale cinematografiche USA il 6 gennaio 1933. Sempre nel 1933, fu distribuito anche in Francia (1\u00ba settembre) e in Spagna, il 18 settembre, a Madrid, con il titolo \"Fiel a una mujer\". L'anno seguente, usc\u00ec in Portogallo (2 maggio, come \"A \u00danica Mulher\") e Ungheria (13 giugno 1934, come \"Soha m\u00e1s asszonyt\")."}
{"id": "237664", "revid": "438678", "url": "https://it.wikipedia.org/wiki?curid=237664", "title": "La grande menzogna (film 1941)", "text": "\"La grande menzogna (The Great Lie)\" \u00e8 un film del 1941, diretto da Edmund Goulding.\nTrama.\nPete, un aviatore, ha sposato la capricciosa pianista Sandra. Quando lui scopre che il matrimonio non \u00e8 valido sposa una sua vecchia fiamma, Marta. Quando l'uomo viene creduto morto a causa di un incidente di volo, Marta si fa cedere da Sandra il figlio di cui \u00e8 incinta per conservare il ricordo del marito. Ma Pete riappare, e Marta afferma che quello \u00e8 il suo vero figlio; nonostante la bugia, lui la preferisce a Sandra entrata nuovamente in gioco.\nProduzione.\nIl film fu prodotto dalla Warner Bros. Venne girato in California; per gli interni, ai Warner Brothers Burbank Studios al 4000 di Warner Boulevard, a Burbank, e per gli esterni, nel Mojave Desert, Victorville e al Warner Ranch a Calabasas.\nDistribuzione.\nIl film fu distribuito dalla Warner Bros."}
{"id": "237665", "revid": "767487", "url": "https://it.wikipedia.org/wiki?curid=237665", "title": "La grande ombra (film 1942)", "text": "La grande ombra (\"Der gro\u00dfe Schatten\") \u00e8 un film del 1942, diretto da Paul Verhoeven. Presentato alla decima Mostra di Venezia del 1942, vinse il Premio della Biennale.\nProduzione.\nIl film fu prodotto dalla Tobis Filmkunst. Venne girato dal 15 maggio al luglio 1942 nello Schiller Theater a Berlino.\nDistribuzione.\nDistribuito dalla Deutsche Filmvertriebs (DFV), usc\u00ec nelle sale cinematografiche tedesche il 25 settembre 1942. A Berlino, fu presentato in prima al Gloria-Palast il 23 ottobre 1942."}
{"id": "237666", "revid": "438678", "url": "https://it.wikipedia.org/wiki?curid=237666", "title": "La grande ombra (film 1957)", "text": "La grande ombra \u00e8 un film del 1957, diretto dal regista Claudio Gora.\nTrama.\nStoria di un amore contrastato prima dalle maldicenze e poi dalla malattia di lei."}
{"id": "237667", "revid": "767487", "url": "https://it.wikipedia.org/wiki?curid=237667", "title": "La grande passione (film 1922)", "text": "La grande passione \u00e8 un film del 1922 diretto da Mario Almirante.\nTrama.\nMaria, orfana di entrambi i genitori vive con lo zio. La sua bellezza suscita per\u00f2 l'invidia delle cugine, che la perseguitano. Per trovare serenit\u00e0, Maria accetta quindi la richiesta di matrimonio di Carli, un vecchio e ricco vedovo. Non \u00e8 l'amore, che Maria invece trova in Marcello, cugino di Carli, che la seduce facilmente. Patrizio, un amico, la mette in guardia. Maria, dopo essere stata abbandonata da Marcello, accetta l'amore sincero e disinteressato di Patrizio. Marcello per\u00f2 torna all'assalto per riconquistare la sua ex amante, ma sfidato a duello da Patrizio, rimane ucciso. Carli, nel frattempo, \u00e8 stato rovinato, anche finanziariamente, da Marcello. Maria comprende che il suo dovere \u00e8 di stare accanto al marito diventandone la sposa fedele, sacrificando il suo grande amore per Patrizio.\nProduzione.\nTratto dal romanzo omonimo del 1920 del giornalista-scrittore, nonch\u00e9 presidente della SIAE, Alessandro Varaldo (1878-1953), il film ottenne il \"visto censura\" n. 16940 il 30 aprile 1922.&lt;br&gt;\nUna versione restaurata di 86 min. con didascalie spagnole, di propriet\u00e0 della filmoteca dell'UNAM, \u00e8 stata presentata al festival \"il cinema ritrovato\" di Bologna del 2001.\nCritica.\nM.T.F. in \"La rivista cinematografica\" del 25 febbraio 1923: \u00ab Un lavoro degno del pi\u00f9 grande successo non tanto per la sua esimia e squisita interpretazione quanto per la sua magnifica impostazione e per l'ottimo rendimento ottenuto dalla messinscena. Anzi, a tal riguardo, possiamo anche aggiungere che Mario Almirante \u00e8 riuscito a dare al lavoro di Alessandro Varaldo quell'austera linea di condotta, che, forse, non avrebbe avuto senza sapiente adattamento, se si pensa che lo schermo \u00e8 un divoratore terribile di effetti scenici, contro la facile credenza di molti nostri soggettisti inarrivati [...]. Ottima, senza confronti, fu l'interpretazione di Italia Almirante, la cui superiorit\u00e0 non ha certo bisogno di essere rimessa in rilievo [...]. Andrea Habay, a parer nostro, fu forse il meno a posto, dato che sarebbe stato un artista pi\u00f9 adatto per parti di controscena che per ruoli diretti, ma con questo non si \u00e8 smentito per\u00f2 in lui un forte convincimento scenico ed una spiccata adattabilit\u00e0 anche ad interpretazioni passionali \u00bb.\nElle. Gi. in \"La vita cinematografica\" del 30 gennaio 1923: \u00ab[...] \"La grande passione\", come film \u00e8 un bellissimo lavoro, che si impone all'attenzione del pubblico fin dai suoi primi quadri, e possiede scene madri che, da solo, bastano ad esaltarlo; p.e. la pi\u00f9 altamente drammatica e che \u00e8 la sola veramente umana - quando Maria posa le mani sulle spalle di Patrizio ed ha l'intuizione della tragedia avvenuta:\".. tu... tu... hai fatto questo?\" - ella balbetta in uno smarrimento fatto di spavento e di amore. - \"Si... per te... per liberarti...\" - sussurra nell'angoscia l'altro. Nel grido spasmodico della rivelazione, la passione si suggella in un bacio rovente... Ed \u00e8 in questa scena che Italia Almirante rivela d'essere sempre l'artista eletta nel tormento interiore, la pi\u00f9 significativa fra le nostre migliori attrici, per forza di espressione, se non l'unica...\u00bb."}
{"id": "237668", "revid": "438678", "url": "https://it.wikipedia.org/wiki?curid=237668", "title": "La grande passione (film 1951)", "text": "La grande passione (\"The House in the Square\") \u00e8 un film del 1951 diretto da Roy Ward Baker.\nTrama.\nPeter Standish \u00e8 un giovane scienziato nucleare americano, ma ha un grande interesse per il settecento e vive a Londra in una vecchia casa di Berkeley Square, ricevuta in eredit\u00e0. Un suo antenato, anch'egli di nome Peter Standish, \u00e8 vissuto duecento anni prima e ha lasciato un diario che lo scienziato ha letto e riletto.\nA causa dello stress da superlavoro, Peter va soggetto a strane allucinazioni e si fa curare da un amico. Una sera, dopo aver riaccompagnato l'amico, cade sulla porta di casa colpito da un fulmine; quando si sveglia, si trova trasportato nella Londra del settecento. Lo accolgono la zia e la cugina Kate, che dovrebbe essere la sua fidanzata. Assieme a loro \u00e8 Helen, sorella di Kate, di cui non ha letto nulla nel diario, ma dalla quale si sente inspiegabilmente attratto.\nNei giorni successivi, Peter incorre in numerosi malintesi con i familiari perch\u00e9 usa una terminologia moderna e parla di argomenti che non avrebbe potuto conoscere se fosse vissuto davvero nel diciottesimo secolo. Helen sembra esser l'unica a non meravigliarsi di lui, anzi se ne innamora e lui le rivela che davvero viene dal futuro e le mostra anche il laboratorio nella cantina, dove compie gli esperimenti.\nPiuttosto che impaurita, Helen si mostra incuriosita, ma implora Peter di non far preoccupare gli altri parenti parlando ancora del futuro. Peter dal canto suo si sente obbligato a sposare Kate, consapevole di non poter cambiare il passato dei suoi antenati, ma durante un ricevimento si lascia scappare alcune rivelazioni parlando con la duchessa del Devonshire. Le cose peggiorano quando viene scoperto il suo laboratorio e un maturo pretendente di Helen, dichiarandolo pazzo, vorrebbe farlo internare nel Bethlem Royal Hospital.\nPrima di essere ricoverato, Peter si reca nella camera di Helen e vi trova una croce ansata, che lei gli ha lasciato in ricordo del loro amore. Uscito dalla porta di casa, un secondo fulmine lo riporta nuovamente nel presente: si rende conto che ha vaneggiato per settimane, corre nel giardino di casa e scopre la tomba di Helen, che \u00e8 morta proprio pochi giorni dopo il suo ricovero in manicomio, ma ritrova l'esatta immagine di Helen nella sorella dell'amico che lo ha curato durante la malattia.\nProduzione.\nIl film sarebbe dovuto andare in produzione nel gennaio 1945, con Gregory Peck e Maureen O'Hara come protagonisti. Il progetto tuttavia fu accantonato e fu ripreso nel 1950, quando la stampa diede nuovamente l'annuncio della lavorazione di \"The House in the Square\" con Tyrone Power come protagonista. Come partner di Tyrone Power era stata scritturata la francese Micheline Presle, ma all'inizio delle riprese (gennaio 1951) dovette rinunciare per problemi di salute. Dopo aver preso in esame altre attrici quali Jean Simmons e Constance Smith, il produttore Darryl F. Zanuck decise di scegliere Ann Blyth."}
{"id": "237669", "revid": "438678", "url": "https://it.wikipedia.org/wiki?curid=237669", "title": "La grande rapina di Long Island (film 1955)", "text": "La grande rapina di Long Island (\"Tiger by the Tail\") \u00e8 un film del 1955 diretto da John Gilling."}
{"id": "237670", "revid": "767487", "url": "https://it.wikipedia.org/wiki?curid=237670", "title": "La grande rapina di Long Island (film 1968)", "text": "La grande rapina di Long Island (\"Tiger by the Tail\") \u00e8 un film del 1968 diretto da R.G. Springsteen."}
{"id": "237671", "revid": "438678", "url": "https://it.wikipedia.org/wiki?curid=237671", "title": "La guardia del corpo (film 1933)", "text": "La guardia del corpo \u00e8 un film del 1933, diretto dal regista William Beaudine."}
{"id": "237673", "revid": "438678", "url": "https://it.wikipedia.org/wiki?curid=237673", "title": "La guardia del corpo (film 1942)", "text": "La guardia del corpo \u00e8 un film del 1942, diretto dal regista Carlo Ludovico Bragaglia."}
{"id": "237682", "revid": "15756", "url": "https://it.wikipedia.org/wiki?curid=237682", "title": "CIR - Compagnie Industriali Riunite", "text": "CIR - Compagnie Industriali Riunite S.p.A. \u00e8 una holding italiana quotata sull'MTA della Borsa di Milano. Fino al 19 febbraio 2020 era controllata al 46% dalla COFIDE della famiglia De Benedetti. Da quella data \u00e8 diventata operativa la fusione per incorporazione di CIR in Cofide e il cambiamento di nome di Cofide in Cir.\nLa CIR \u00e8 a capo di un gruppo industriale attivo principalmente in due settori dopo aver ceduto nel 2020 l'attivit\u00e0 nei media: componentistica auto e sanit\u00e0.\nStoria.\nFondata nel 1976 a Torino da Carlo De Benedetti. Nel 1978 CIR diventa il principale azionista di Olivetti, con cui crea Omnitel, fino al 1998. Nel 1981 aveva acquisito SOGEFI e nel 1985 anche il gruppo Buitoni - Perugina, che nel 1988 cede a Nestl\u00e8. Nel 1989 entra nell'editoria e dopo il lodo Mondadori controlla l'\"editoriale L'Espresso\", che nel 2016 diviene GEDI Gruppo Editoriale. Nel 2002 CIR ha costituito la Holding Sanit\u00e0 e Servizi, oggi KOS.\nNel 2012 Carlo De Benedetti ha lasciato il controllo del gruppo ai figli Rodolfo, Marco ed Edoardo.\nIl 19 febbraio 2020 diventa efficace l'operazione di fusione, decisa nel luglio 2019, tra Cir e Cofide, entrambe della famiglia De Benedetti, con incorporazione di Cir in Cofide e con Cofide che cambia nome e diventa (anche in Borsa) Cir.\nAttivit\u00e0.\nComponentistica.\nNella componentistica per autoveicoli opera la controllata SOGEFI, di cui detiene il 56,6 %, uno dei principali operatori mondiale dei settori sistemi motore (filtrazione e sistemi motore) e componenti per sospensioni (molle di precisione, barre stabilizzatrici). Fondata a Mantova nel 1980, SOGEFI oggi fornisce le pi\u00f9 importanti case automobilistiche mondiali e opera in 21 paesi di quattro continenti con 42 stabilimenti. La storia di SOGEFI \u00e8 caratterizzata da numerose acquisizioni, in particolare in Europa e in Sud America: l'ultima in ordine di tempo \u00e8 stata quella di Mark IV Syst\u00e8mes Moteurs (sistemi motore), perfezionata a fine luglio 2011. Nel 2016 Sogefi ha aumentato del 5% i ricavi ottenuti nel 2015 (erano di 1,4 miliardi di euro) grazie allo sviluppo nel Nord America e in Asia. L'Ebitda \u00e8 cresciuto del 32,2% passando dai 115,5 milioni del 2015 a 152,7 milioni nel 2016; l'utile netto \u00e8 cresciuto da 1,1 milioni nel 2015 a 9,3 milioni. Il free cash flow risulta positivo per 31,2 milioni rispetto a -24,8 milioni nel 2015.\nSanit\u00e0.\nKOS, controllata da CIR al 59,5% e partecipata dal gruppo F2i Fondi Italiani per le Infrastrutture SGR S.p.A., opera nella sanit\u00e0 socio-assistenziale. Costituita nel 2002 con il nome di Holding Sanit\u00e0 e Servizi, KOS \u00e8 attiva nella gestione di residenze sanitarie assistenziali (attraverso il marchio Anni Azzurri) e di centri di riabilitazione (S.Stefano). La societ\u00e0, inoltre, fornisce e gestisce tecnologie medicali diagnostiche e terapeutiche attraverso la controllata Medipass.\nKOS \u00e8 uno dei principali operatori italiani del settore con 77 strutture gestite nel centro-nord Italia: secondo l'analisi R&amp;S di Mediobanca, si tratta del quarto gruppo sanitario privato nazionale in termini di fatturato. Nel 2011 il gruppo ha avviato una joint-venture in India nel settore delle tecnologie medicali e nel 2012 ha acquisito il parco tecnologico di due ospedali oncologici in Gran Bretagna. KOS impiega oltre 4.000 dipendenti per un fatturato annuo che nel 2016 \u00e8 cresciuto del 5% rispetto ai 439 milioni di euro del 2015. Il risultato netto supera i 23 milioni nel 2016 rispetto ai quasi 20 dell'anno precedente.\nNel settembre 2020 Kos \u00e8 uscito dalla diagnostica per immagini e dai servizi per le cure oncologiche cedendo Medipass (tranne le controllate in India) al fondo tedesco Dws.\nEx attivit\u00e0.\nEditoria.\nSino al 2020 nel settore dei media CIR ha controllato GEDI Gruppo Editoriale, azienda editoriale quotata in Borsa alla quale fanno capo i quotidiani \"la Repubblica\", La Stampa e Il Secolo XIX, il settimanale \"l'Espresso\" e altri magazine, 13 giornali locali, tre emittenti radiofoniche nazionali (Radio Deejay, Radio Capital e M2O), una divisione digitale e una concessionaria pubblicitaria.\nDopo il memorandum d'intesa del marzo 2016 che prevedeva la fusione della Italiana Editrice (Itedi) con la societ\u00e0 Gruppo Editoriale L'Espresso/la Repubblica, nel maggio 2017 \u00e8 nata la \"GEDI\" (acronimo di \"Gruppo Editoriale\") che vede la Cir al 43% circa, la Exor al 5% circa, la famiglia Perrone (Ital Press Holding) al 5% circa, altri azionisti FCA all'11% circa, mentre il rimanente 36% circa del capitale \u00e8 costituito da flottante. \u00c8 il primo gruppo italiano nella stampa quotidiana e nell'informazione digitale; per il rispetto delle norme in vigore il gruppo \"L'Espresso\" ha ceduto alla fine del 2016 le testate \"Il Centro\" e la \"Citt\u00e0 di Salerno\", ha ceduto la partecipazione nella societ\u00e0 editrice delle testate \"Alto Adige\" e \"Il Trentino\", ha dato in affitto la testata \"La Nuova Sardegna\".\nNell'aprile 2020 ha ceduto la partecipazione in GEDI a Giano Holding, societ\u00e0 per azioni detenuta dalla Exor, che ha acquisito per 102,4 milioni di euro il 43,78% di GEDI in possesso della CIR \nDati economici.\nNel 2016 il gruppo CIR ha registrato un fatturato di circa 2,6 miliardi di euro, ottenendo un risultato netto positivo e distribuendo per la seconda volta consecutiva il dividendo. I dipendenti del gruppo sono oltre 14.000. Nel 2017 il fatturato \u00e8 cresciuto del 6,7% a 2,8 miliardi ma il risultato \u00e8 negativo per 5,9 milioni in seguito al contenzioso Gedi in Cassazione relativo a fatti del 1991.\nConsiglio di amministrazione.\nIl Consiglio di amministrazione di CIR, nominato il 29 aprile 2019, \u00e8 composto da nove membri. Cinque sono indipendenti. I componenti del Consiglio sono i seguenti:\nAzionisti.\n\u00c8 efficace dal 19 febbraio 2020 la fusione tra CIR e la controllante COFIDE.\nLa nuova CIR \u00e8 controllata dalla \"Fratelli De Benedetti S.p.A.\" (tramite il possesso del 30% del capitale ordinario e del 44,9% dei diritti di voto), holding di cui i fratelli Rodolfo, Marco ed Edoardo De Benedetti detengono direttamente o indirettamente il 100% del capitale sociale e dei diritti di voto."}
{"id": "237692", "revid": "767487", "url": "https://it.wikipedia.org/wiki?curid=237692", "title": "La lettera (film 1999)", "text": "La lettera \u00e8 un film del 1999, diretto da Manoel de Oliveira, vincitore del Premio della giuria al 52\u00ba Festival di Cannes.\nIl soggetto \u00e8 tratto dal romanzo \"La principessa di Cl\u00e8ves\" di Madame de La Fayette."}
{"id": "237693", "revid": "438678", "url": "https://it.wikipedia.org/wiki?curid=237693", "title": "La lettera (film 2004)", "text": "La lettera \u00e8 un film del 2004, diretto dal regista Luciano Cannito. \u00c8 ambientato in Aspromonte."}
{"id": "237694", "revid": "767487", "url": "https://it.wikipedia.org/wiki?curid=237694", "title": "La locandiera (film 1929)", "text": "La locandiera \u00e8 un film del 1929 diretto da Telemaco Ruggeri, ispirato all'omonima commedia del 1751 di Carlo Goldoni."}
{"id": "237695", "revid": "767487", "url": "https://it.wikipedia.org/wiki?curid=237695", "title": "La locandiera (film 1944)", "text": "La locandiera \u00e8 un film del 1944 diretto da Luigi Chiarini. Realizzato nel 1943 presso il Centro Sperimentale di Cinematografia di Roma, ebbe notevoli problemi tecnici e distributivi a causa delle vicende belliche che sconvolsero e divisero l'Italia e che ne provocarono una diffusione molto limitata solo alla fine dell'anno successivo.\nTrama.\nLa bella ed astuta Mirandolina gestisce una locanda sulla terraferma di Venezia. \u00c9 corteggiata con insistenza da un marchese amatore del gusto e del lusso e da un conte mite ma geloso del rivale. Lei per\u00f2 ha deciso di conquistare il misogino cavaliere di Ripafratta, Il suo comportamento scatena una serie di gelosie, di passioni e di spassosi equivoci. Il nobiluomo alla fine cede alle attenzioni che Mirandolina sembra riservargli, attirandosi cos\u00ec l'odio dei due nobili corteggiatori.\nLe cose si complicano con l'arrivo di due invadenti attrici che mettono in subbuglio la vita degli ospiti della locanda. Alla fine la giovane locandiera, soddisfatta di esser riuscita a far capitolare il burbero e scontroso cavaliere, proclama a tutti di aver solo voluto scherzare, perch\u00e9 in realt\u00e0 lei ama soltanto l'onesto Fabrizio, cameriere della locanda. Nel finale la finzione del film presenta lo stesso Goldoni che interviene a commento della vicenda.\nRealizzazione del film.\nSoggetto e sceneggiatura.\nTratto liberamente dalla famosa commedia del Goldoni, che per\u00f2 non risulta citata nei titoli di testa, integrata nella parte iniziale dai suoi \"Memoires\", il film costituisce la terza regia di Luigi Chiarini, al tempo Vice Presidente del C.S.C.. Per la sua realizzazione si ricostitu\u00ec lo stesso gruppo di autori che gi\u00e0 avevano lavorato alle due precedenti opere (\"Via delle Cinque Lune\" e \"La bella addormentata\"), oltre a pellicole di altri registi (\"La peccatrice\" di Palermi), del quale facevano parte, oltre a Chiarini, il critico Umberto Barbaro e lo storico Francesco Pasinetti, ed inizialmente doveva essere proprio quest'ultimo a dirigere il film, tanto che fu lui stesso a rendere pubbliche alcune anticipazioni della sceneggiatura.\nNelle intenzioni di Pasinetti si trattava di un film pensato per l'interpretazione di Alida Valli, ma questo progetto, cos\u00ec come quello della sua regia, sfum\u00f2. La giovane attrice, bench\u00e9 avesse partecipato alla redazione di alcuni testi preparatori, si era poi impegnata in altri programmi e, peraltro, non era molto ben vista nell'ambiente del C.S.C., di cui era stata un'allieva indisciplinata.\nIl gruppo degli sceneggiatori si propose di non realizzare una semplice trasposizione della commedia goldoniana. \u00abSi voleva fare - ha detto Chiarini rievocando oltre trent'anni dopo la vicenda - un Goldoni pi\u00f9 moderno, e non semplicemente pizzi e trine\u00bb, traendo ispirazione anche dalla disputa che contrappose Goldoni e Gozzi e cambiando, con l'obiettivo di ottenere maggior realismo, diversi aspetti rispetto al soggetto originario (ambientazione a Venezia, anzich\u00e9 Firenze, costumi pi\u00f9 semplici\nProduzione.\n\"La locandiera\" fu realizzato nei teatri di posa del C.S.C. che, secondo una impostazione di Chiarini, dovevano servire a combinare la funzione didattica del Centro con la pratica applicazione del lavoro cinematografico, come lui stesso aveva ribadito in una lettera a Luigi Freddi, dirigente della cinematografia fascista, nella quale sosteneva che gli impianti \u00abserviranno di scuola per gli allievi, contribuiranno alla soluzione del problema autarchico del settore cinematografico, potranno servire a fare propaganda per gli scopi politici che il Regime si prefigge\u00bb.\nLe riprese iniziarono ai primi di luglio del 1943 con il trasferimento della \"troupe\" nella zona del Brenta dove fu organizzata una realistica scena con il Burchiello trainato da cavalli, definita poi nei commenti una \u00abstupenda visione iniziale del film\u00bb. Proseguirono a Roma, dove il film risultava ancora in lavorazione del travagliato periodo del luglio - agosto 1943. Le riprese erano terminate e si stava lavorando al montaggio presso l'ENIC in via Salaria, quando arriv\u00f2 l'8 settembre. Nel periodo concitato che segu\u00ec, la Cines si trasfer\u00ec al Cinevillaggio di Venezia, mentre Chiarini rifiut\u00f2 di spostarsi e rest\u00f2 a Roma. Il montaggio fu quindi curato mesi dopo e, bench\u00e9 a Venezia fossero presenti sia Maria Rosada (che lo aveva iniziato a Roma) che Francesco Pasinetti, il risultato non fu quello desiderato dal regista, che non riconobbe come suo il film.\nDistribuzione.\nNella confusione dovuta agli eventi bellici ed alla divisione in due dell'Italia, il film usc\u00ec solo al nord oltre un anno dopo, nel dicembre del 1944, e fu visto pochissimo. Fu anche distribuito senza un visto di censura, che infatti \u00e8 datato n.427 \u00e8 del 25 febbraio 1946, per successive edizioni.\nAccoglienza.\nCritica.\nCommenti contemporanei. I pochi commenti al film non furono tutti favorevoli, anche se non fu esplicitamente criticata la scelta di Chiarini di non trasferirsi nel nord. Secondo il \"Corriere della sera\" nel giudizio negativo pesa pi\u00f9 la libera interpretazione effettuata della commedia goldoniana: \u00abEscluso il proposito di fotografare per cos\u00ec dire la commedia [..] Chiarini non ha esitato a fare della \"Locandiera\" un semplice pretesto da cui balzasse vivo lo spirito del suo autore. L'azione, con intento discutibile \u00e8 stata tradotta in modo che partecipasse del balletto e dell'opera buffa [..] Ci\u00f2 che nel film \u00e8 bello, non \u00e8 goldoniano. Un errore che \u00e8 frutto di intelligenza ma che ci pare comunque inaccettabile\u00bb. Diverso, invece, il commento de \"La Stampa\" in quanto \u00abcon mano Felice Chiarini ha saputo compiere il lavoro senza incorrere del cosiddetto \"teatro filmato\" che di solito non \u00e8 immune dal rendere cattivi servigi al teatro ed al cinema, riuscendo a porre pittorescamente in evidenza quel grazioso Seicento veneziano\u00bb.\nA giudizio del settimanale \"Film\", furono soprattutto le difficolt\u00e0 tecniche sofferte dal film a giustificarne una valutazione negativa: \u00abNon so se Luigi Chiarini, rimasto a Roma, abbia veduto la sua \"Locandiera\" [...] cos\u00ec come l'abbiamo veduta noi [...] a Venezia. Credo che se ne ha avuto la ventura, il suo dolore deve essere stato grande. Abbiamo udito questo regista parlare della sua opera in preparazione. Abbiamo saputo con quanto amore e con quanta reverenza \u00e8 stata avvicinata l'opera di Goldoni per farne la \"libera riduzione\". Abbiamo poi veduto il film [..] Intere scene sono inintelleggibili o perch\u00e9 la musica sovrasta le parole o perch\u00e9 la copia \u00e8 scadente; Peccato, s\u00ec, peccato. Perch\u00e9 Luisa Ferida \u00e8 la sola Mirandolina che si potesse trovare al mondo e tutti recitano senza mai una stonatura. L'operatore \u00e8 Nebiolo, ma esso \u00e8 anche l'autore (senza colpa, pensiamo) di tanto buio e di tante ombre improvvise\u00bb.\nCommenti successivi.\nBench\u00e9 condizionati dal giudizio su Chiarini come regista \"calligrafico\", i commenti retrospettivi sono stati di apprezzamento. \u00abPoche volte - ha scritto Ernesto G. Laura - un film di derivazione teatrale \u00e8 stato cos\u00ec svincolato dal palcoscenico come questo; anticipando la lettura di Goldoni che sar\u00e0 fatta da vari registi teatrali, il regista ci d\u00e0 un autore divertente, realistico osservatore della societ\u00e0 del suo tempo. Chiarini si riappropria della citt\u00e0 lagunare e del suo naturale prolungamento fluviale\u00bb. L'ambientazione in esterni \u00e8 lodata anche da Apr\u00e0 che considera \"La locandiera\" \u00abil pi\u00f9 vivace film di Chiarini, insolito per l'epoca, aerato dagli esterni sul Brenta; scenografia e costumi perdono ogni senso di antiquariato\u00bb\nRisultato commerciale.\nLe difficolt\u00e0 distributive causarono anche una scarso risultato economico del film. In base ai soli dati disponibili \"La locandiera\" avrebbe incassato nel biennio 1944 - 45 circa 1.217.000 lire dell'epoca, un risultato modesto se raffrontato con altre pellicole che circolarono in quel, pur difficile, periodo (in base agli stessi dati, una delle tante versioni della Carmen avrebbe superato i 28 milioni)."}
{"id": "237696", "revid": "438678", "url": "https://it.wikipedia.org/wiki?curid=237696", "title": "La lunga notte (film 1954)", "text": "La lunga notte (\"The Long Wait\") \u00e8 un film del 1954 diretto da Victor Saville."}
{"id": "237699", "revid": "767487", "url": "https://it.wikipedia.org/wiki?curid=237699", "title": "I sette peccati capitali (serial cinematografico)", "text": "I sette peccati capitali \u00e8 un serial cinematografico muto del 1918-1919 di registi vari composto da sette episodi, interpretato dall'attrice Francesca Bertini, ispirati al romanzo d'appendice \"I sette peccati capitali\" di Eug\u00e8ne Sue (1804-1857), ciascuno per un peccato capitale: la diva si sarebbe espressa in tutta la gamma delle passioni. Gi\u00e0 dopo l'annuncio si ebbe un'altissima richiesta d'acquisto; la serie di film, usciti tra il 1918 e il 1919, non ebbe per\u00f2 il successo commerciale sperato.\nOgnuno degli episodi \u00e8 incentrato su uno dei vizi capitali:"}
{"id": "237700", "revid": "184755", "url": "https://it.wikipedia.org/wiki?curid=237700", "title": "Eccezione (diritto)", "text": "Una eccezione, nel diritto processuale, indica un fatto giuridico introdotto nel processo che estingue, modifica o impedisce l'efficacia dei fatti su cui si fonda la domanda di chi ha esercitato l'azione (\"fatti costitutivi\").\nEccezioni e mere difese.\nLe eccezioni, in senso proprio, vanno tenute distinte dalle \"mere difese\" con le quali il convenuto contesta la fondatezza della domanda dell'attore adducendo che il fatto costitutivo non si \u00e8 verificato o si \u00e8 verificato con modalit\u00e0 diverse da quelle che ha prospettato oppure che la disposizione di legge da lui invocata non esiste o contiene una disciplina diversa da quella che ha indicato.\nPoich\u00e9, a differenza della mera difesa, con l'eccezione vengono introdotti nel processo nuovi fatti, gli stessi devono essere provati secondo il principio dell'onere della prova. Anche le mere difese, per\u00f2, possono avere un rilievo sul piano probatorio: infatti, se il processo \u00e8 informato al \"principio di non contestazione\" (ed \u00e8 questo il caso del processo civile italiano, quando non verte su diritti indisponibili, ex art. 115 c.p.c), i fatti non contestati non necessitano di prova, sicch\u00e9 contestando i fatti allegati dall'attore li si rende bisognosi di prova.\nEccezioni in senso stretto e in senso lato.\nL'ordinamento pu\u00f2 stabilire che oltre ad essere proposta da una parte, l'eccezione \u00e8 rilevabile d'ufficio dal giudice, nel qual caso si parla di \"eccezione in senso lato\", mentre quando l'eccezione pu\u00f2 essere solamente proposta da una parte si parla di \"eccezione in senso stretto\"\nNel diritto processuale civile italiano le eccezioni sono di regola rilevabili d'ufficio (ci\u00f2 si evince \"a contrario\" dalla disposizione contenuta nell'art. 112 del Codice di procedura civile), sebbene ve ne siano alcune che devono essere proposte dalle parti (ad esempio, quelle di prescrizione e di compensazione).\nEccezioni di merito e di rito.\nL\"'eccezione di merito\" consiste nell'allegazione dei fatti impeditivi, modificativi o estintivi del diritto soggettivo dedotto in giudizio dall'attore (il diritto sostanziale per la cui realizzazione \u00e8 stata esercitata l'azione). Nel processo civile italiano le eccezioni di merito sono fatte valere dal convenuto nella comparsa di risposta, il suo primo atto difensivo.\nL\"'eccezione di rito\" \u00e8, invece, lo strumento attraverso il quale si contesta la validit\u00e0 di un atto processuale e si costringe il giudice a pronunciarsi sulla stessa."}
{"id": "237701", "revid": "767487", "url": "https://it.wikipedia.org/wiki?curid=237701", "title": "La lussuria (film 1976)", "text": "La lussuria \u00e8 un film del 1976 diretto da Max P\u00e9cas."}
{"id": "237703", "revid": "767487", "url": "https://it.wikipedia.org/wiki?curid=237703", "title": "La madonnina d'oro", "text": "La madonnina d'oro \u00e8 un film del 1949 diretto da Luigi Carpentieri e Ladislao Vajda.\nGirato in Italia in doppia versione italo/inglese e diretto da Luigi Carpentieri e Ladislao Vajda. La versione inglese \u00e8 uscita nel 1950 col nome \"The Golden Madonna\".\nEra considerato un film perduto ed era nella lista dei 75 Most Wanted film della British Film Institute, ma successivamente \u00e8 stato recuperato.\nTrama.\nUna giovane signora britannica che possiede una villa in Italia offende i villaggio dove vive buttando via un dipinto considerato protettore della comunit\u00e0.\nPer redimersi va alla ricerca del dipinto per cercare di recuperarlo."}
{"id": "237704", "revid": "76963", "url": "https://it.wikipedia.org/wiki?curid=237704", "title": "Mao Kobayashi (idol)", "text": "Ha ottenuto una notevole celebrit\u00e0 grazie a diversi album fotografici realizzati dal fotografo Garo Aida. Ha recitato anche in alcuni film e serie televisive a partire dal 2002."}
{"id": "237706", "revid": "767487", "url": "https://it.wikipedia.org/wiki?curid=237706", "title": "La madre (film 1926)", "text": "La madre (\"\u041c\u0430\u0442\u044c\") \u00e8 un film del 1926 diretto da Vsevolod Pudovkin. Il soggetto \u00e8 liberamente tratto dall'omonimo romanzo di Maksim Gor'kij.\nTrama.\nLa vicenda si svolge in Russia nel 1905. Michail e Pavel Vlasov, padre e figlio, hanno posizioni politiche opposte: il figlio Pavel \u00e8 un rivoluzionario, mentre il padre Michail, un alcolizzato, entra a far parte di un gruppo di Centurie nere che il padrone di una fabbrica ha assoldato per sventare uno sciopero organizzato dai rivoluzionari. Nei disordini che ne seguono, Michail resta ucciso, mentre a seguito della segnalazione di un confidente della polizia, la casa di Pavel viene perquisita senza successo. La madre Pelageja, credendo di favorire la posizione del figlio, consegna alla polizia le armi che Pavel nascondeva in casa. Egli viene arrestato, processato e condannato ai lavori forzati. Durante la sua detenzione, Pelageja matura simpatie rivoluzionarie.\nGiunge il primo maggio e nel carcere scoppia una rivolta. Pavel \u00e8 tra coloro che riescono a fuggire e si unisce al corteo dei lavoratori organizzato per l'occasione, nel quale \u00e8 anche Pelageja che pu\u00f2 cos\u00ec riabbracciare il figlio. Le truppe dello zar inviate a soffocare la dimostrazione sparano sui manifestanti: tra le prime vittime \u00e8 Pavel, che muore impugnando la bandiera rossa. Pelageja la raccoglie e fronteggia le truppe, ma viene travolta e uccisa dai cavalli dei soldati lanciati contro i dimostranti."}
{"id": "237707", "revid": "2179843", "url": "https://it.wikipedia.org/wiki?curid=237707", "title": "Jolly", "text": "Il jolly o matta \u00e8 una carta da gioco. Nei mazzi di carte internazionali ci sono due jolly per ogni mazzo (in genere uno rosso e uno nero, anche se il colore \u00e8 solitamente ininfluente per le regole dei giochi in cui il jolly viene usato). Tradizionalmente, la carta del jolly rappresenta un giullare.\nIn molti giochi di carte (per esempio nella scala quaranta, ma anche nel dernier e nel burraco, ma non nel poker), il jolly pu\u00f2 essere giocato in sostituzione di una qualsiasi carta specifica richiesta dalle regole in un certo contesto di gioco. In altri giochi pu\u00f2 avere caratteristiche diverse, ma quasi sempre gli \u00e8 associata qualche eccezione importante alle regole generali del gioco, in genere in senso positivo (il jolly fornisce qualche vantaggio speciale al giocatore), pi\u00f9 raramente in senso negativo (nella variante inglese dell'Uomo nero (\"Old Maid\"), perde chi termina il gioco con il jolly in mano).\nIn molti altri giochi di carte (Cuc\u00f9, Sette e mezzo ecc.), dove vengono usate quelle con i semi italiani (denari, coppe, bastoni e spade) viene usata come \"matta\" il re di denari.\nStoria.\nIl jolly nasce negli Stati Uniti nel XIX secolo. La carta era inizialmente chiamata \"The Best Bower\", e pi\u00f9 tardi \"The Little Joker\" oppure \"The Jolly Joker\", ossia il \"gioioso giullare\". In inglese la carta \u00e8 rimasta nota quindi col solo nome di \"Joker\" (il giullare), mentre \"Jolly\" ne \u00e8 diventato il nome italiano. La scelta del giullare come figura \u00e8 chiaramente da correlarsi alle altre figure, che rappresentano ruoli di corte. La motivazione di questa scelta probabilmente \u00e8 legata a due fattori; da una parte, il giullare suggerisce l'idea di un'alternativa rispetto alle regole standard del gioco (il giullare era l'unico personaggio che avesse il potere di deridere il re e in generale di comportarsi in modo anomalo rispetto alle regole di etichetta). Dall'altra, il jolly si pu\u00f2 storicamente ricondurre alla figura del \"matto\" (o del \"folle\" o \"follo\") presente in diversi mazzi di carte antichi e ancora oggi presente nei tarocchi.\nSignificati metaforici.\nIn molti giochi non di carte l'immagine del jolly \u00e8 stata ripresa, associata sempre a uno speciale vantaggio concesso a un giocatore. Due esempi in questo senso sono \"Giochi senza frontiere\" (in cui la squadra che dichiarava di voler \"giocare il jolly\" in una certa prova aveva diritto a raddoppiare i punti ottenuti con quella prova) e \"Rischiatutto\" (dove le caselle del tabellone che rappresentavano un jolly fornivano un punto \"franco\" al giocatore, che evitava per quel turno di dover rispondere a una domanda del quiz).\nIn molti altri contesti, il termine \"jolly\" viene usato metaforicamente per indicare qualcosa che pu\u00f2 sostituirsi liberamente ad altro o anche, in linea generale, per indicare una opportunit\u00e0 extra, una chance in pi\u00f9. In informatica, per esempio, i metacaratteri nelle espressioni regolari vengono talvolta chiamati informalmente \"caratteri jolly\". Nelle compagnie teatrali, il jolly \u00e8 colui il quale interpreta un personaggio gi\u00e0 assegnato ad un altro attore, nel caso in cui quest'ultimo sia assente per motivi di malattia e simili.\nL'avversario di Batman, il Joker, riprende nell'aspetto e personalit\u00e0 la figura del \"jolly\" (e non semplicemente quella del giullare).\nNel linguaggio delle fabbriche, ed in generale in ambito lavorativo, il jolly \u00e8 un operaio o un impiegato polifunzionale addetto allo svolgimento di diversi tipi di lavoro in quanto in possesso di competenze multisettoriali.\nNel calcio e in diversi altri sport di squadra si identifica con jolly un giocatore capace di giocare in pi\u00f9 ruoli."}
{"id": "237709", "revid": "438678", "url": "https://it.wikipedia.org/wiki?curid=237709", "title": "La maestrina (film 1913)", "text": "La maestrina (titolo alternativo: L'arma degli vigliacchi) \u00e8 un film muto italiano del 1913 diretto da Baldassarre Negroni."}
{"id": "237710", "revid": "438678", "url": "https://it.wikipedia.org/wiki?curid=237710", "title": "La maestrina (film 1933)", "text": "La maestrina \u00e8 un film del 1933, diretto dal regista Guido Brignone, tratto dall'omonima opera teatrale di Dario Niccodemi, con Andreina Pagnani nella parte della protagonista.\nTrama.\nUna giovane maestra elementare di una scuola di uno sperduto paese di montagna della Toscana, quasi tutte le notti va di nascosto al cimitero per pregare sulla tomba della figlia morta.\nMa nel paese corre voce che la maestra vada ad un convegno amoroso, e dunque tutti i paesani sono contro di lei, tranne il Podest\u00e0 che la difende a spada tratta dalle malelingue.\nSi scopre quindi che la figlia della maestra da lei creduta morta \u00e8 ancora viva, e si trova proprio tra le sue alunne. Le due si possono finalmente riabbracciare, ed il Podest\u00e0 pu\u00f2 sposare la maestra.\nProduzione.\nIl film venne girato nell'autunno del 1933 negli stabilimenti Cines di Roma, ottenne il visto censura n. 27983 del 31 ottobre 1933.\nDistribuzione.\nLa pellicola usc\u00ec nelle sale cinematografiche italiane il 17 aprile del 1934, con distribuzione S.A.S.P..\nLa critica.\nDalle pagine de \"Il Popolo d'Italia\", del 18 aprile 1934: \"Tenue, delicata e profondamente umana vicenda ideata da Niccodemi, Guido Brignone \u00e8 riuscito a realizzare un bel film. Andreina Pagnani d\u00e0 alla figura della maestrina un'alta passionalit\u00e0 ed un profondo senso umano che riesce a commuovere\".\nRemake.\nNel 1942 Giorgio Bianchi realizzer\u00e0 una trasposizione cinematografica meno drammatica con lo stesso titolo, con Mar\u00eda Denis come protagonista."}
{"id": "237711", "revid": "438678", "url": "https://it.wikipedia.org/wiki?curid=237711", "title": "La maestrina (film 1942)", "text": "La maestrina \u00e8 un film del 1942, diretto dal regista Giorgio Bianchi, tratto dall'omonima opera teatrale di Dario Niccodemi, con Mar\u00eda Denis come protagonista.\nTrama.\nToscana, primo '900, In un piccolo paese di montagna arriva una nuova maestra, Maria Bini, che, con la sua estrema riservatezza, suscita la curiosit\u00e0 e i pettegolezzi della gente. Il giovane sindaco del paesino si sente attratto dalla ragazza e inizia a corteggiarla. Alla fine lei gli rivela tutto: lei abitava poco distante ma venne sedotta da un ricco possidente che non aveva intenzione di sposarla, Maria dette alla luce una bambina che per\u00f2 dopo pochi giorni mor\u00ec. Disperata la ragazza si fece convincere a partire per il sud America ma sul piroscafo la ragazza scopr\u00ec di essere stata lasciata sola. Dopo tanti anni Maria ha deciso di tornare per poter piangere su una tomba, anche se non della sua bambina.\nIl sindaco inizia ad indagare su chi possa essere il seduttore e finalmente scopre la sua identit\u00e0, scopre inoltre che la figlia non era morta ma era stata data a balia e adesso \u00e8 una delle bimbe della scuola.\nMaria decide di partire assieme alla figlia appena ritrovata ma lungo la strada anche il sindaco si unisce a loro deciso a sposare la ragazza.\nDistribuzione.\nIl Film fu distribuito nelle sale cinematografiche italiane l'8 ottobre del 1942.\nOpere correlate.\nL'opera di Niccodemi era gi\u00e0 stata trasposta al cinema otto anni prima con un omonimo film diretto da Guido Brignone con Andreina Pagnani come protagonista, realizzato con un taglio pi\u00f9 drammatico.\nManifesti e locandine.\nLa realizzazione dei manifesti del film, per l'Italia, fu affidata al pittore cartellonista Anselmo Ballester. "}
{"id": "237714", "revid": "767487", "url": "https://it.wikipedia.org/wiki?curid=237714", "title": "La mandragora (film 1928)", "text": "La mandragora (\"Alraune\") \u00e8 un film del 1928 diretto da Henrik Galeen e basato sul romanzo \"Alraune\" di Hanns Heinz Ewers pubblicato nel 1911. L'attrice Brigitte Helm interpret\u00f2 due anni dopo lo stesso personaggio nel film \"Alraune la figlia del male\".\nNel 1952, ne \u00e8 stato fatto un ulteriore remake che in Italia venne distribuito sempre con il titolo \"La mandragora\".\nTrama.\nIl professor Jakob ten Brinken \u00e8 un ricercatore che \u00e8 riuscito a creare degli animali artificiali. Il suo obbiettivo, adesso, \u00e8 quello di scoprire se il ciclo di vita dell'uomo sia determinato dal patrimonio genetico o dall'ambiente in cui vive. Per studiarne la genesi, usa il seme di un assassino morto impiccato, fecondando una prostituta. Nasce cos\u00ec una bambina che viene allevata in maniera protetta, educata nel cristianesimo. La ragazza, che lui presenta come sua nipote, si dimostra per\u00f2 fredda e intrigante e, ormai adulta, gode a far perdere la testa agli uomini, spingendoli alla perdizione. Alla fine, si vendicher\u00e0 anche del suo creatore.\nProduzione.\nIl film fu prodotto dalla Ama-Film GmbH.\nDistribuzione.\nDistribuito in Germania dalla Ama-Film GmbH, il film usc\u00ec nelle sale il 25 gennaio 1928. L'Ufa Film Company lo present\u00f2 negli Stati Uniti nel maggio 1928 in versione originale sottotitolata in inglese."}
{"id": "237716", "revid": "767487", "url": "https://it.wikipedia.org/wiki?curid=237716", "title": "La mandragora (film 1952)", "text": "La mandragora \u00e8 un film horror fantascientifico del 1952, diretto dal regista Arthur Maria Rabenalt.\nTrama.\nIl giovane studente di medicina Frank Braun si innamora di Alraune, la presunta figlia di suo zio, il professor Jakob ten Brinken. Quando suo zio viene a conoscenza della relazione, rivela a suo nipote che Alraune non \u00e8 una persona fisica, ma il prodotto di un esperimento scientifico in cui \u00e8 stata incrociata la composizione genetica di un doppio assassino e di una prostituta. Inorridito da questa rivelazione, Frank lascia il suo amante senza parlarle di nuovo. Si fidanza con un'altra donna e poi si reca a Parigi per terminare gli studi. Alraune porta ricchezza e successo al suo produttore, il professor ten Brinken. Su un campo apparentemente inutile, che il professore acquista su consiglio di Alraune, una preziosa sorgente minerale bolle, che gli permette di aprire una spa.\nAlraune, ferita e instabile dal rifiuto di Frank, reagisce aggressivamente e inizia a sfruttare il suo carisma sugli uomini per metterli l'uno contro l'altro, causando la morte di tre dei suoi ammiratori. Una fastidiosa governante viene licenziata perch\u00e9 Alraune la accusa di aver rubato una preziosa collana che aveva precedentemente nascosto con la governante. La fidanzata di Frank commette un tentativo di suicidio perch\u00e9 Alraune intercetta le lettere di Frank e finge alla fidanzata che Frank sia interessato solo a lei, Alraune.\nQuando Frank, che non sa nulla di tutto questo, vuole finalmente sposare Alraune, la sua magia viene spezzata dall'amore che prova per Frank. La sorgente minerale si asciuga. Quando Alraune viene a sapere il segreto delle sue vere origini dal professor ten Brinken, che spera di non perderla, \u00e8 gi\u00e0 troppo tardi. Il professor ten Brinken spara ad Alraune per impedire il matrimonio e viene quindi condannato a morte.\nProduzione.\nLe riprese si srotole nel giugno 1952 nello studio della Bavaria-Film di Geiselgasteig con scatti esterni di Monaco e dintorni. societ\u00e0 di produzione era Deutsche Styria-Film GmbH, Monaco di Baviera in collaborazione con Carlton Film GmbH, Monaco di Baviera. Robert Herlth era responsabile degli edifici, la gestione della produzione era nelle mani di Otto Lehmann. Il film \u00e8 stato distribuito per la prima volta da Gloria-Filmverleih GmbH, Monaco di Baviera. La prima del film ebbe luogo il 23 ottobre 1952 all'Europa-Filmpalast di D\u00fcsseldorf. Il titolo provvisorio del film era \"Amato tra Lussuria e Avidit\u00e0.\" \nCritica.\nIl Lessico del Cinema Internazionale giudic\u00f2 che sebbene il film non raggiungesse \"il fascino\" dei precedenti adattamenti cinematografici del 1919 e del 1927 del romanzo sottostante, era \"comunque piuttosto impressionante nel suo cupo effetto visivo\".\n\"Kino.de\" dice: \"Il quinto adattamento del romanzo erotico-fantastico di Hanns Heinz Ewer, scritto nel 1952 sotto la direzione di Arthur Maria Rabenalt. Questo adattamento cinematografico anche molto oscuro non si avvicina mai alla qualit\u00e0 delle due versioni di film muti di Michael Curtiz (1918) e Henrik Galeen (1928), ma con Erich von Stroheim come medico e Hildegard Knef come seducente eroina del titolo, ha almeno un eccellente duo di attori principali. Il \"povero\" Frank \u00e8 il convincente Karlheinz B\u00f6hm, che non \u00e8 ancora danneggiato da \"Sissi\"."}
{"id": "237717", "revid": "767487", "url": "https://it.wikipedia.org/wiki?curid=237717", "title": "La marcia nuziale (film 1915)", "text": "La marcia nuziale \u00e8 un film del 1915 diretto da Carmine Gallone.\nLa prima del film \u00e8 avvenuta a Roma il 26 novembre 1915.\nTrama.\nGrazia de Plessans abbandona gli studi in convento in seguito a una crisi mistica. Nella casa paterna, studia musica insieme al maestro Claudio Morillot di cui finisce per innamorarsi. La famiglia de Plessans si oppone fortemente a questo legame, tanto da indurre la coppia alla fuga. I due vivono poveramente, aiutati da un'amica di Grazia che fa assumere dal marito, il banchiere Lachatelier, il maestro di musica. Claudio per\u00f2, a una richiesta di Grazia, che vorrebbe un pianoforte per suonare a casa, ruba del denaro da Lachatelier. Grazia \u00e8 inorridita. Accetta un invito a casa di Susanna e cede per un momento alla corte del banchiere, che le propone la fuga con lui. Decide di tornare da Claudio, per riappacificarsi con l'uomo. Un giorno, mentre questi suona al piano \"La marcia nuziale\", un colpo di pistola mette fine alla vita di Grazia, che ha deciso di suicidarsi."}
{"id": "237718", "revid": "438678", "url": "https://it.wikipedia.org/wiki?curid=237718", "title": "La marcia nuziale (film 1935)", "text": "La marcia nuziale \u00e8 un film del 1935 diretto da Mario Bonnard."}
{"id": "237720", "revid": "438678", "url": "https://it.wikipedia.org/wiki?curid=237720", "title": "La maschera (film 1933)", "text": "La maschera \u00e8 un film del 1933, diretto da Richard Wallace."}
{"id": "237721", "revid": "767487", "url": "https://it.wikipedia.org/wiki?curid=237721", "title": "La maschera (film 1988)", "text": "La maschera \u00e8 un film del 1988 diretto da Fiorella Infascelli.\nTrama.\nLeonardo un giorno vaga ubriaco per il parco e, osservando uno spettacolo, si innamora perdutamente dell'attrice Iris, ma viene respinto durante l'approccio. Il giorno dopo, smaltito l'alcool in eccesso, continua la corte ottenendo lo stesso risultato del giorno precedente. Decide quindi di ricorrere ad alcune maschere, che indossa nei suoi incontri successivi con la ragazza seguendola in varie citt\u00e0. Con i suoi modi riesce a conquistare il cuore della ragazza ma non a confessare la sua reale identit\u00e0. Dopo averle scritto una lettera ritorna alla sua vita di sempre, completamente cambiato nell'animo. I due si incontrano tempo dopo e si amano.\nProduzione.\nProdotto dalle compagnie Best International, Ital-Noleggio Cinematografico e l'Istituto Luce.\nDistribuzione.\nData di uscita.\nIl film venne distribuito in varie nazioni, fra cui:\nRiconoscimenti.\n\u00c8 stato presentato nella sezione Un Certain Regard al 41\u00ba Festival di Cannes.\nAccoglienza.\nCritica.\nFilm debutto da regista di Fiorella Infascelli che mostra quella ingenuit\u00e0 dei registi alle prime armi preoccupata troppo di far bene e per questo limitata nell'agire pellicola piena di sogni e fantasia che soffre dei continui ritocchi che portarono alla versione finale, offrendo un settecento irreale ma affascinante."}
{"id": "237722", "revid": "438678", "url": "https://it.wikipedia.org/wiki?curid=237722", "title": "La maschera di cera (film 1933)", "text": "La maschera di cera, altrimenti conosciuto come Il mistero del museo delle cere (\"Mystery of the Wax Museum\" o anche \"Wax Museum\"), \u00e8 un film horror-thriller del 1933 diretto da Michael Curtiz. Nel cast sono presenti Lionel Atwill e la scream queen dal film \"King Kong\", Fay Wray. Il film \u00e8 in technicolor bicromatico perch\u00e9 la Warner Bros., che all'epoca aveva un contratto con la Technicolor, dovette rispettare le clausole del contratto che prevedevano di girare tre film con quel sistema (le altre due pellicole furono \"The Runaround\" e \"Il dottor X\").\nIl film \u00e8 ispirato all'opera originariamente ideata per il teatro ma poi non utilizzata di Charles Belden, \"The Wax Works\" del 1930.\nTrama.\nLondra, 1921. Ivan Igor \u00e8 uno scultore abile nel creare opere perfettamente curate e precise in cera. Ma il suo museo delle cere nel centro della citt\u00e0 inglese viene bruciato dal socio, che vuole incassare l'assicurazione. Tutto il lavoro della sua vita viene perduto e lui perde l'uso delle mani.\nPassano dodici anni. A New York, dove ora vive, Igor, dalla finestra, vede arrivare all'obitorio il corpo di Joan Gale, una giovane donna vittima di un omicidio di cui \u00e8 accusato il fidanzato, George Winton. Dopo l'arresto di Winton, viene ordinata un'autopsia, ma il cadavere della ragazza \u00e8 sparito.\nFlorence Dempsey, una giornalista a caccia di uno scoop, crede all'innocenza di Winton. Un giorno, la ragazza si reca insieme a Charlotte, la sua compagna di stanza, nel nuovo museo delle cere aperto a New York da Igor. L\u00ec, vi lavora come assistente dello scultore il fidanzato di Charlotte, Ralph Burton. Florence \u00e8 colpita dalla somiglianza della statua di Giovanna d'Arco con la ragazza morta. Cos\u00ec, comincia ad indagare, pedinando insieme a Winton, rilasciato su cauzione, Sparrow, un altro assistente di Igor, un drogato di cui lei sospetta. Nel frattempo, per\u00f2, Igor tiene prigioniera nel museo Charlotte: vuole - come dice lui - donarle l'immortalit\u00e0, trasformandola nella statua di Maria Antonietta. Le spiega che, poich\u00e9 non pu\u00f2 pi\u00f9 lavorare con le mani, ora usa i corpi di persone vere per ricreare le sue opere. La ragazza, atterrita, urla di terrore. Le sue grida vengono sentite da Ralph che irrompe nel museo. Lottando con Igor, quest'ultimo finisce per cadere dentro una vasca di cera nella quale trova la morte. La storia del museo, piena di emozionanti colpi di scena, fornisce il tanto sospirato scoop a Florence.\nProduzione.\nIl film prodotto dalla Warner Bros. Pictures, Inc. e dalla The Vitaphone Corp. Venne girato nei Warner Brothers Burbank Studios, al 4000 di Warner Boulevard, a Burbank e le riprese iniziarono l'8 ottobre 1932.\nPresenta molti componenti del cast e della crew dell'horror \"Doctor X\", tra i quali Lionel Atwill, Fay Wray, Arthur Edmond Carewe, il regista Michael Curtiz e il cameraman Ray Rennahan. All'inizio del film, viene persino usato lo stesso tema musicale di \"Doctor X\" di Bernhard Kaun.\n\"La maschera di cera\" \u00e8 l'ultima delle tre pellicole che la Warner Bros. avrebbe dovuto fare in Technicolor bicromatico secondo il contratto del 1931.\nDistribuzione.\nDistribuito dalla Warner Bros., il film venne presentato in prima a New York il 16 febbraio 1933, uscendo poi nelle sale statunitensi il 18 febbraio. Tra i paesi in cui fu distribuito, vi furono i Paesi Bassi (28 settembre 1933) e il Portogallo (14 marzo 1934). In televisione, fu trasmesso per la prima volta nelle Germania Ovest il 24 aprile 1987 e, in una nuova edizione, il 30 giugno 2009 in Finlandia.\nRemake.\nNel 1953 ne \u00e8 stato fatto, diretto da Andr\u00e9 De Toth e con Vincent Price nel ruolo dello scultore, un remake in 3D dallo stesso titolo (nell'originale, \"House of Wax\") che ha avuto pi\u00f9 successo. Nel 2005, \u00e8 uscito un nuovo remake, con una trama diversa ma con qualche punto della trama che fa intendere di essere un rifacimento a tutti gli effetti in chiave moderna. Questa nuova versione di \"La maschera di cera\" \u00e8 stata diretta da Jaume Collet-Serra e presenta nel cast Elisha Cuthbert, Chad Michael Murray e l'ereditiera Paris Hilton.\nNel 1959, Roger Corman prese spunto dalla storia per il suo \"Un secchio di sangue\" (\"Bucket of Blood\").\nConservazione.\n\"La maschera di cera\" era stato considerato come un film perduto. Ma nel 1970, nell'abitazione di Jack Warner, ne \u00e8 stata trovata una copia in 35\u00a0mm in ottimo stato. \u00c8 stata trovata anche la copia de \"Il dottor X\", anch'esso ritenuto un film perduto, ma non ha avuto molte attenzioni riguardo alla sua stampa a colori. Nel 1988, la Turner Enternainment cre\u00f2 un laserdisc che venne trasferito all'archivio di film \"UCLA\".\nHome Video.\nNegli USA nel 1986 \u00e8 uscita la prima videocassetta distribuita dalla Metro Goldwyn Mayer, la prima versione in commercio dopo la lontana uscita del film nel 1933. In Italia nel 1993 \u00e8 uscita la cassetta con un ridoppiaggio, dato che quello d'epoca \u00e8 andato perduto, distribuita dalla Hobby &amp; Work. Nel 2003 la Warner Bros. ha distribuito internazionalmente il DVD del remake del 1953, dove il film del 1933 \u00e8 presente come contenuto speciale, tuttavia in lingua originale, con sottotitoli opzionabili in italiano, anche se questa edizione in Italia \u00e8 ormai fuori catalogo. Nel 2005, quando usc\u00ec il nuovo remake \u00e8 stata distribuita (solo negli USA) un'edizione limitata del film in DVD. Qualunque persona avesse comprato il DVD del film del 2005 avrebbe ricevuto anche quest'edizione distribuita dalla Warner Bros., che per\u00f2 non \u00e8 provvisto di men\u00f9 principale. Nel 2013 la Warner Bros. ha anche distribuito il Blu-Ray che contiene sia il remake del '53 rimasterizzato in alta definizione che l'originale del 1933, il quale per\u00f2 \u00e8 in standard definition. Il Blu Ray \u00e8 stato distribuito anche in Italia e come per l'edizione DVD il film \u00e8 in lingua originale, ma con sottotitoli opzionabili in italiano. La casa di distribuzione italiana \"A&amp;R Productions\" ha distribuito nel 2012 un'edizione in DVD con solo il remake del '53, ma ha poi ristampato la stessa edizione aggiungendo diversi extra e il film del 1933: \u00e8 la prima edizione in DVD in cui \"La maschera di cera\" del 1933 si trova con l'audio in italiano, tuttavia senza sottotioli. Dunque, nella maggior parte dei casi, il film \u00e8 reperibile in home video solo come contenuto speciale in diverse edizioni in DVD e solo una in Blu-Ray del remake del '53. In Italia non ha quindi avuto un'edizione in home video tutta sua fino alla fine del 2015, quando la \"Macok\", una neonata casa di distribuzione italiana, ha distribuito un'edizione in DVD del film singolo, con il doppiaggio in italiano, senza lingua inglese o sottotitoli. La \"Macok\" si \u00e8 occupata anche di distribuire una riedizione del film del 1953 e tutti e due i film sono stati distribuiti in queste due nuove edizioni singole nello stesso giorno, il 17 dicembre.\nCritica.\nAi tempi dell'uscita il film fu un successo commerciale, dato il fatto che fu ripreso a colori, raro per l'epoca, ma fu anche un successo di critica. La nota rivista Time lo defin\u00ec un buon thriller/horror anche se con un finale troppo svelto. Invece, oggi, \"La maschera di cera\" \u00e8 ritenuto un cult degli anni '30 ed \u00e8 recensito molto positivamente, come dimostrano, per esempio, il punteggio del 90% sul famoso sito di recensioni Rotten Tomatoes, la media del 7 nel sito IMDb, le tre stelle e mezzo su cinque del sito MYmovies.it, le tre stelle su cinque di Movieplayer.it, le quattro stelle e mezzo su cinque di Comingsoon.it, la media del 7.2 su Film Tv e le quattro stelle e mezzo del famoso sito di vendite online Amazon."}
{"id": "237723", "revid": "767487", "url": "https://it.wikipedia.org/wiki?curid=237723", "title": "La maschera di cera (film 1953)", "text": "La maschera di cera, altrimenti conosciuto come La maschera di cera 3D, \u00e8 un film horror stereoscopico del 1953, diretto dal regista Andr\u00e9 De Toth. \u00c8 il remake del film \"La maschera di cera\" del 1933.\nTrama.\nIl signor Henry Jarrod \u00e8 uno scultore della cera molto abile e le sue opere sono veramente molto realistiche. Tiene moltissimo a tutte le sue opere, specialmente a quella di Maria Antonietta. Ma il suo socio, insoddisfatto, brucia il museo delle cere dove tutte le opere di Jarrod erano custodite incassando cos\u00ec tutti i soldi dell'assicurazione, lasciando all'interno il povero scultore che vede bruciare le sue preziose opere. Passano molti anni e Jarrod si \u00e8 miracolosamente salvato dall'incendio. \u00c8 su una sedia a rotelle, le sue mani sono bruciate, ma \u00e8 pronto a ricominciare. Riapre un museo delle cere a New York, ma le opere sono ancora pi\u00f9 realistiche ed inquietanti. \u00c8 altrettanto inquietante il modo in cui ha scoperto di ricreare le opere a cui teneva moltissimo, un metodo macabro e inaspettato...\nProduzione.\nLe riprese sono iniziate nel Gennaio del 1953 e il film venne girato originariamente in formato stereoscopico, con un budget di 658.000 dollari, sotto il titolo \"The Wax Works\" ovvero il titolo del racconto di Charles Belden a cui il film e il suo precedente si sono basati.\nDistribuzione.\nIl film \u00e8 uscito in 3D, il 25 aprile 1953 in America, dopo un'anteprima avvenuta il 10 aprile. In Norvegia e in Belgio il film \u00e8 arrivato nelle sale cinematografiche molto tempo dopo, rispettivamente il 4 maggio 1970 e il 17 luglio 1970. In America il film \u00e8 stato un successo enorme, incassando quasi 25 volte il suo budget, e ha incassato 23.750.000 dollari. \"La maschera di cera\" \u00e8 il film che ha incassato di pi\u00f9 del 1953 nonch\u00e9 uno di quelli che ha incassato di pi\u00f9 negli anni '50 in generale.\nHome video.\nPrima edizione in DVD.\nLa prima edizione in DVD del film \u00e8 uscita nel 2003 ed \u00e8 distribuita dalla Warner Bros. Contiene:\nSeconda edizione in DVD.\nLa seconda edizione in DVD del film \u00e8 uscita nel 2012 ed \u00e8 distribuita dalla A&amp;R Productions. Contiene:\nTerza edizione in DVD.\nLa terza edizione in DVD \u00e8 uscita il 25 gennaio del 2015 e anch'essa \u00e8 distribuita dalla A&amp;R Productions. Contiene lingue e sottotitoli uguali alla seconda versione ma contiene dei contenuti speciali:\nQuarta edizione in DVD.\nLa quarta edizione in DVD \u00e8 stata distribuita il 17 dicembre del 2015, grazie ad una casa di distribuzione da poco aperta chiamata \"Macok\", che ha distribuito il film in versione singola, senza il film del 1933 tra gli extra.\nLa \"Macok\" ha distribuito nello stesso giorno la prima edizione singola mai creata del film originale del '33.\nBlu-Ray.\nNell'ottobre del 2013, in occasione del 60\u00ba anniversario del film, la Warner Bros. ha distribuito il Blu-Ray 3D del film che contiene:"}
{"id": "237724", "revid": "767487", "url": "https://it.wikipedia.org/wiki?curid=237724", "title": "La maschera di ferro (film 1929)", "text": "La maschera di ferro (\"The Iron Mask\") \u00e8 un film del 1929 diretto da Allan Dwan.\nFu girato otto anni dopo de \"I tre moschettieri\" e qui, ancora una volta, Douglas Fairbanks riprende il personaggio di D'Artagnan.Altri attori che, dal film precedente, approdano in questa nuova avventura ricoprendo lo stesso ruolo, sono Marguerite De La Motte (Constance Bonacieux), L\u00e9on Bary (Athos), Nigel De Brulier (il Cardinale di Richelieu), Charles Stevens (Planchet, valletto di D'Artagnan) e Lon Poff (padre Joseph, il confessore della regina).\nTrama.\nAlla corte di Francia nascono due gemelli, figli del re Luigi XIII e di Anna d'Austria, ma il cardinale di Richelieu fa rapire uno dei due neonati, nascondendolo in Spagna per evitare rivendicazioni al trono da parte del gemello escluso. Passano gli anni. Luigi XIV \u00e8 salito al trono. Ma i moschettieri dovranno intervenire per risolvere il problema della maschera di ferro, un misterioso prigioniero chiuso in fortezza che \u00e8 del tutto simile al re.\nProduzione.\nProdotto dalla Elton Corporation di Douglas Fairbanks, il film venne girato a Big Sur, Hollywood e a Point Lobos in California. All'epoca, Fairbanks, che ritorna dopo otto anni al personaggio di D'Artagnan, aveva 45 anni. Il film, un cosiddetto \"part-talkie\", \u00e8 la prima pellicola interpretata da Fairbanks che presenta parti sonore.\nDistribuzione.\nIl film venne prodotto da Douglas Fairbanks per la United Artists che lo fece uscire in sala il 21 febbraio 1929. \nDate di uscita.\nIMDb\nedizioni DVD Silent Era\nAlias"}
{"id": "237725", "revid": "767487", "url": "https://it.wikipedia.org/wiki?curid=237725", "title": "La maschera di ferro (film 1939)", "text": "La maschera di ferro (\"The Man in the Iron Mask\") \u00e8 un film del 1939, diretto da James Whale.\nTratto dal romanzo \"Il visconte di Bragelonne\" di Dumas, che aveva gi\u00e0 ispirato nel 1929 un film omonimo. Questo \u00e8 il primo film dove appare l'attore Peter Cushing.\nTrama.\nIl re di Francia Luigi XIII ha due figli gemelli. La ragione di Stato gli impone di rinunciare a uno dei due, che viene affidato alle cure del moschettiere D'Artagnan. Il piccolo Filippo viene cos\u00ec tenuto segreto e cresciuto nel feudo che suo padre gli ha donato. In occasione della successione al trono, mentre il Delfino di Francia si prepara a diventare re, Filippo viene fatto arrestare e, imprigionato in una cella segreta, gli viene imposta una maschera di ferro per nasconderne completamente il volto. D'Artagnan e i tre moschettieri cercheranno di liberarlo."}
{"id": "237726", "revid": "767487", "url": "https://it.wikipedia.org/wiki?curid=237726", "title": "La maschera di ferro (film 1998)", "text": "La maschera di ferro (\"The Man in the Iron Mask\") \u00e8 un film del 1998 diretto da Randall Wallace.\nIl soggetto \u00e8 liberamente ispirato al romanzo \"Il visconte di Bragelonne\" di Alexandre Dumas.\nTrama.\nNella Francia del 1662 regna Luigi XIV, sovrano impegnato in una politica estera aggressiva e bellicosa. Intanto a Parigi il suo popolo muore di fame e, in una remota prigione, \u00e8 rinchiuso un misterioso prigioniero con una maschera di ferro, vessato dai suoi prepotenti guardiani.\nMentre D'Artagnan \u00e8 ancora al servizio del giovane re, gli altri tre moschettieri si sono ritirati da tempo e hanno scelto strade differenti: Athos vive con il figlio Raoul, fidanzato con Christine, che aspira a diventare moschettiere come il padre; Porthos, ormai ingrassato, fa una vita godereccia; Aramis invece \u00e8 diventato un prete. Quest'ultimo viene chiamato a corte, tramite D'Artagnan, e viene incaricato dal re di scoprire l'identit\u00e0 del generale dei Gesuiti e poi ucciderlo. Infatti i Gesuiti, che sono vicini al popolo, costituiscono per Luigi, giovane ambizioso e arrogante, un grave pericolo per la stabilit\u00e0 del Paese.\nDurante una festa all'aperto al Castello di Vaux-le-Vicomte, Luigi mette gli occhi su Christine Bellefort, la fidanzata di Raoul, e, con il pretesto di aver organizzato una \"caccia all'unicorno\", riesce a rimanere da solo con lei, tuttavia la giovane donna resiste al corteggiamento del re. Proprio in quel momento un Gesuita tenta di uccidere Luigi, ma viene fermato in tempo da D'Artagnan. Dopo l'attentato Christine scappa con Raoul e Luigi fa chiamare i suoi generali.\nDopo aver ricevuto la visita della regina madre per ringraziarlo di avere salvato il figlio e la notizia che Raoul ritirava la richiesta di entrare nel corpo dei moschettieri, D'Artagnan si reca dal vecchio amico Athos, che non vedeva da tempo, per avvertirlo del problema. Proprio in quel momento entra Raoul che informa il padre che \u00e8 stato richiamato al reggimento, sebbene avesse gi\u00e0 fatto il suo servizio. Athos capisce immediatamente il motivo per cui Raoul \u00e8 stato richiamato al fronte e avverte D'Artagnan che, se il re far\u00e0 del male al figlio, Luigi diventer\u00e0 suo nemico. D'Artagnan si congeda da Athos, promettendo che ne parler\u00e0 personalmente al re.\nDopo il colloquio con Athos, D'Artagnan calma la folla inferocita per il cibo guasto che viene distribuito. Una volta entrato nelle segrete stanze del palazzo, D'Artagnan riesce a parlare con Luigi della questione di \"natura personale\", oltre alle rivolte parigine. Luigi promette a D'Artagnan che Raoul torner\u00e0 presto a casa. Il giovane, per\u00f2, invece di tornare a casa, viene messo in prima linea e ucciso durante un assedio. Athos, dopo aver ricevuto la notizia della morte del figlio, \u00e8 adirato con Luigi e tenta di ucciderlo alla caserma dei moschettieri, ma viene fermato da D'Artagnan. Christine, che si trova in difficolt\u00e0 economiche, vive con la madre e la sorella, entrambe malate ai polmoni, mentre il padre \u00e8 morto da molti anni, va a chiedere aiuto al re. Luigi, ormai liberatosi di Raoul, invita Christine a palazzo, concedendole il beneficio di ospitare la madre e la sorella nella sua tenuta di campagna e di farle visitare dal suo medico personale.\nAramis riunisce, in un luogo segreto, i suoi vecchi amici e compagni di avventure Athos, Porthos e D'Artagnan per rivelare che egli stesso \u00e8 il capo dei Gesuiti e per proporre un piano per sostituire il re. Athos, che nutre un grande astio contro il re, reo di aver mandato il figlio Raoul in prima linea nella guerra contro gli olandesi per sfilargli la fidanzata Christine, aderisce immediatamente al piano. Lo stesso fa anche Porthos, notevolmente invecchiato, ma animato dalla voglia di tornare il guerriero di un tempo. Il piano per\u00f2 non mette d'accordo tutti: a differenza dei suoi compagni, D'Artagnan \u00e8 rimasto fedele al re e rifiuta categoricamente di partecipare al complotto, dicendo che non pu\u00f2 tradire il re e che lo difender\u00e0 fino alla morte. Questo atteggiamento fa infuriare Athos, il quale sfida D'Artagnan. Aramis si apparta con D'Artagnan chiedendogli se ha un peso nel cuore, tuttavia il capo dei moschettieri ribadisce che non pu\u00f2 tradire il \"suo\" re e si congeda dai suoi amici con freddezza. Tornato a palazzo D'Artagnan viene rimproverato da Luigi di aver lasciato in vita Athos dopo l'attentato. Intanto Athos, Porthos e Aramis sono scomparsi.\nIl piano di Aramis \u00e8 molto ambizioso: sostituire il re con il suo gemello omozigote Filippo, per volere reale rinchiuso da anni in una prigione regia che si trova in un'isoletta al largo della costa francese, nonch\u00e9 costretto a portare una maschera di ferro. Il piano inizialmente funziona, poich\u00e9 i tre ex moschettieri prelevano senza intoppi il fratello del re dalla prigione e lo portano in una casa di campagna, tuttavia lo trovano in condizioni pietose. Dopo avere tolto la maschera all'ex prigioniero, i tre moschettieri gli chiedono chi fosse. Il giovane risponde che, per sedici anni, aveva vissuto in una casa di campagna insieme a una donna anziana e a un prelato, che veniva costantemente sorvegliato da dei guardiani, che non aveva amici, e che veniva chiamato Filippo; un giorno venne prelevato da un uomo vestito in nero che gli mise la maschera e lo port\u00f2 alla prigione senza che gli fosse spiegato il motivo, ma col tempo cap\u00ec che la sua faccia doveva essere nascosta. Subito dopo Filippo viene aiutato da due Gesuiti a lavarsi e rivestirsi.\nSuccessivamente Aramis rivela a Filippo che \u00e8 il gemello di re Luigi: alla sua nascita venne nascosto e portato via su ordine di Luigi XIII perch\u00e9 temeva una nuova guerra tra fratelli e fece credere anche ad Anna d'Austria che il secondo gemello era morto; poco prima di morire il vecchio re ammise davanti a Luigi e ad Anna d'Austria che il secondo gemello era ancora vivo, cos\u00ec la regina madre volle ristabilire il diritto di Filippo, ma dopo l'incoronazione di Luigi, il nuovo re ordin\u00f2 allo stesso Aramis di prelevare Filippo, portarlo in prigione e mettergli la maschera di ferro. Aramis propone a Filippo di diventare re al posto del fratello: inizialmente Filippo resta senza parole e si mette a piangere, tuttavia accetta l'offerta. Filippo dimostra di avere anche una personalit\u00e0 opposta al fratello: ad esempio racconta ai tre moschettieri che preferirebbe sposare una contadina e badare agli agnelli, piuttosto che diventare re.\nIntanto a palazzo arrivano una lettera che comunica la morte di Filippo, che Luigi fa girare immediatamente alla madre, e un baule contenente la maschera di ferro. Luigi apre il baule e per un istante mette la maschera, ma ha un brivido e la poggia immediatamente. La regina, avuta la notizia della morte del secondo figlio, va in chiesa e, con le lacrime agli occhi, invoca perdono. In quel momento arriva D'Artagnan, che le chiede cosa sia successo, ma Anna non risponde e inizia a baciare il moschettiere, di conseguenza \u00e8 chiaro che tra loro c'\u00e8 un forte sentimento.\nPer alcune settimane i tre moschettieri insegnano a Filippo le regole dell'etichetta di palazzo; inoltre nasce un forte legame di amicizia tra Filippo e Athos. Intanto a palazzo Christine respinge le \"avances\" di Luigi, ammettendo che ama ancora Raoul, cos\u00ec il re, per distrarsi, organizza un ballo in maschera a corte. Il giorno prima del ballo, mentre Athos d\u00e0 le ultime istruzioni a Filippo, Porthos fa preparare i vestiti per la festa da alcune donne di un bordello. Aramis avvisa, in un confessionale, la regina Anna che Filippo \u00e8 vivo, \u00e8 stato liberato dalla prigione ed \u00e8 pronto a sostituire Luigi.\nQuindi Filippo e i tre moschettieri vanno al ballo in maschera e, dopo aver spaventato Luigi con un trucco, realizzano la sostituzione tra Filippo e Luigi nella stanza privata del re. Mentre Luigi viene portato imbavagliato nei sotterranei da Athos, Porthos e Aramis, Filippo, vestito da re, si reca nella sala da ballo. Subito dopo entra anche la regina, che intuisce lo scambio, ma \u00e8 commossa di poter rivedere questo figlio. La regina si ritira nei suoi appartamenti dopo aver suggerito a Filippo di fare la stessa cosa dopo due balli. Improvvisamente Christine entra nella sala da ballo accusando Filippo, credendolo Luigi, di aver mandato a morte certa Raoul col pretesto di schierarlo in prima linea in battaglia. Filippo si scusa con Christine e promette di fare ammenda per i torti fatti in realt\u00e0 dal gemello Luigi. D'Artagnan intuisce, dal comportamento bonario di Filippo, che c'\u00e8 stato lo scambio di persona e, portandosi con s\u00e9 anche Filippo, taglia la strada ai tre vecchi compagni in fuga con il loro ostaggio. Nella colluttazione che ne segue, i tre ex moschettieri perdono sia il loro ostaggio sia Filippo, lasciandolo nelle mani del crudele fratello.\nRitornati nei piani alti, Luigi rivela a D'Artagnan chi \u00e8 in realt\u00e0 l'impostore. La madre Anna supplica Luigi di avere piet\u00e0 per Filippo, dichiarando che ama entrambi i figli. Anche D'Artagnan, bench\u00e9 finora rimasto fedelmente al servizio del re, rimane molto colpito dalla rivelazione che Filippo non \u00e8 un semplice sosia di Luigi, bens\u00ec suo fratello gemello e, commosso anche dalla bont\u00e0 d'animo di Filippo, contrapposta all'egoismo e al cinismo del sovrano di Francia, implora quest'ultimo di risparmiare il prigioniero. Lo stesso Filippo prega, con un filo di voce, di essere ucciso piuttosto di tornare alla prigione e alla maschera. Tutte queste richieste sono vane perch\u00e9 il re ordina che Filippo venga portato alla Bastiglia, con addosso nuovamente la maschera di ferro, e che D'Artagnan porti le teste di Athos, Porthos e Aramis.\nNel frattempo Christine si impicca con un lenzuolo e, una volta visto il cadavere da una finestra, Luigi ordina che venga tolta \"quella roba\". In gran segreto D'Artagnan comunica ad Anna che andr\u00e0 a salvare Filippo e decide perci\u00f2 di unirsi ai suoi compagni. I quattro, nuovamente riuniti, accedono alla Bastiglia e liberano Filippo, ma vengono seguiti dal sospettoso Luigi e dai suoi soldati, che li accerchiano.\nPiuttosto che arrendersi, i quattro moschettieri decidono invece di combattere un'ultima battaglia e incrociano per l'ultima volta le spade, pronunciando il loro famoso motto \u00ab\"Uno per tutti, tutti per uno\"\u00bb, e a loro si aggiunge anche Filippo, al quale D'Artagnan ha appena rivelato di essere il vero padre (Filippo e Luigi sono infatti nati dalla relazione adulterina che il moschettiere aveva intrapreso anni addietro con la regina Anna d'Austria), nonch\u00e9 di provare l'orgoglio per la prima volta. I cinque sferrano una carica ai moschettieri del re, ma sono stati tutti loro allievi e da loro hanno appreso cosa vuol dire essere un vero moschettiere degno di onore. Osservando ammirati l'enorme coraggio dei loro maestri che si buttano alla carica, nessuno di loro riesce a trovare il coraggio di sparargli, chiudendo infine gli occhi e deviando il fucile per fare andare il colpo a vuoto. Il tenente Andr\u00e9 \u00e8 inoltre il primo a deporre le armi in segno di rispetto, seguito da tutti gli altri. Luigi per\u00f2 non ci sta: fissa gli occhi al fratello in segno di sfida, afferra il pugnale di Andr\u00e9 e, nel tentativo di assassinare Filippo, finisce per pugnalare a morte D'Artagnan. Un furente Filippo cerca pertanto di strozzare Luigi, ma viene fermato da D'Artagnan poich\u00e9 essi sono tutti e due figli suoi. Luigi nel sentire ci\u00f2 rimane scioccato e sconvolto nell'apprendere che il suo vero padre non era il precedente re ma un moschettiere.\nIl tenente Andr\u00e9, profondamente devoto al suo capitano, intuisce dalle parole di D'Artagnan morente che Luigi e Filippo sono due fratelli e manda via i soldati obbligandoli al silenzio, dopodich\u00e9 non esita ad arrestare Luigi che non mostra rimorso nell'aver appreso di aver ucciso suo padre, ormai isolato e umiliato, e, con la complicit\u00e0 dei tre moschettieri superstiti, effettua per la seconda volta lo scambio. Filippo diventa quindi il re di Francia sotto il nome di Luigi XIV, destinato a rimanere nella storia come uno dei pi\u00f9 grandi sovrani di questa nazione; Luigi viene invece fatto rinchiudere in un luogo \"dove nessuno possa udire la sua follia\", tanto che, addirittura, il nuovo re ordina al capo del carcere di farlo cibare da un sordomuto ma che venisse cibato e vestito bene. I tre moschettieri superstiti sono chiamati a corte e nominati consiglieri del nuovo re. Dopo il funerale di D'Artagnan, Filippo, rattristato per la morte del figlio di Athos, mandato in guerra dal suo gemello, e per la morte del proprio padre, chiede ad Athos di essere come un padre per lui e che d'ora in poi sia questa la sua ragione di vita (mentre lo stavano preparando ad essere re, Athos confid\u00f2 a Filippo che ognuno di loro aveva qualcosa a cui anteporre la propria vita, tranne lui, perch\u00e9 aveva perso suo figlio Raoul).\nProduzione.\nIl film venne realizzato tra aprile e giugno 1997, ed \u00e8 uscito nelle sale nella primavera del 1998.\nVenne girato interamente in Francia, nelle seguenti localit\u00e0: Le Mans, Vaux-le-Vicomte, al Castello di Pierrefonds, al Castello di Vaux-le-Vicomte, Lione, al Castello di Fontainebleau, al Castello di Taureau e La Fert\u00e9-Alais.\nColonna sonora.\nLa colonna sonora del film \u00e8 stata composta da Nick Glennie-Smith."}
{"id": "237727", "revid": "767487", "url": "https://it.wikipedia.org/wiki?curid=237727", "title": "La maschera di Zorro (serial cinematografico)", "text": "La maschera di Zorro del 1937 \u00e8 il primo serial cinematografico della Republic Pictures, realizzato sul personaggio di Zorro creato da Johnston McCulley nel 1919 e diretto dai registi John English e William Witney. Del serial usc\u00ec nel 1959 una versione condensata di 68 minuti, distribuito negli Stati Uniti al cinema con il titolo Zorro Rides Again e in Italia trasmesso in TV."}
{"id": "237728", "revid": "767487", "url": "https://it.wikipedia.org/wiki?curid=237728", "title": "La maschera di Zorro (film 1998)", "text": "La maschera di Zorro (\"The Mask of Zorro\") \u00e8 un film del 1998, diretto da Martin Campbell e interpretato da Antonio Banderas, Anthony Hopkins e Catherine Zeta Jones.\nIl film vede Don Diego de la Vega (Anthony Hopkins) alias Zorro venire catturato dal tiranno Rafael Montero (Stuart Wilson) e tenuto prigioniero per oltre vent'anni. Una volta evaso egli trover\u00e0 un degno sostituto nel bandito Alejandro Murrieta (Antonio Banderas) col quale attuer\u00e0 la sua vendetta contro Montero e riotterr\u00e0 al contempo sua figlia El\u00e8na (Catherine Zeta-Jones) rapita da Montero vent'anni prima e da lui cresciuta. Hopkins ha interpretato (solo nelle parti iniziali del film) il ruolo dello Zorro originale, ovvero il travestimento di don Diego de la Vega (personaggio reso celebre dall'attore Guy Williams nella serie televisiva della Disney).\n\u00c8 stata la prima trasposizione hollywoodiana del personaggio di Zorro dopo quasi sessant'anni (l'ultima risaliva al 1940 con l'uscita di \"Il segno di Zorro\" interpretata da Tyrone Power, mentre la pi\u00f9 importante uscita fino ad allora in Europa era la pellicola del 1975 diretta da Duccio Tessari con Alain Delon). Prodotto dalla TriStar Pictures e Amblin Entertainment, l'idea del film venne a Steven Spielberg nel 1996 con Robert Rodriguez e Mikael Salomon avvicinati per la regia. Alla fine fu scelto Martin Campbell reduce dal successo di \"GoldenEye\". Alla sceneggiatura collaborarono Terry Rossio e Ted Elliott. Per rendere pi\u00f9 originale la storia, gli sceneggiatori decisero di ideare il parallelismo dei due Zorro, il vecchio e il giovane, che viene sostenuto fino alla fine e rivitalizza i personaggi.\nGirato in Messico e ad Orlando, Florida, \"La maschera di Zorro\" usc\u00ec nelle sale cinematografiche negli Stati Uniti d'America il 17 luglio 1998, mentre in quelle italiane il 18 dicembre 1998: fu immediatamente un grandissimo successo di critica e di pubblico, incassando oltre 250 milioni di dollari in tutto il mondo, consacr\u00f2 definitivamente il suo protagonista Antonio Banderas e diede notoriet\u00e0 a Catherine Zeta-Jones affermandola come una delle star emergenti dello star system.\n\u00c8 considerato da molti critici come Roger Ebert e buona parte del pubblico come la migliore trasposizione sul personaggio di Zorro mai realizzata. Nel 2005 \u00e8 stato realizzato il seguito del film dal titolo \"The Legend of Zorro\", con protagonisti sempre Antonio Banderas e Catherine Zeta Jones.\nTrama.\nCalifornia, 23 agosto 1821. L'esercito messicano \u00e8 quasi ad un passo dalla liberazione dall'insediamento coloniale spagnolo. Nell'area di Los Angeles il folle Governatore della California, don Rafa\u00e8l Montero, si ritrova anch'esso in seria crisi. In un ultimo sforzo, nel tentativo di catturare il suo arci-nemico, lo spadaccino mascherato Zorro, Montero ordina l'esecuzione di tre innocenti. Assistito dai due fratelli orfani, Joaqu\u00edn ed Alejandro Murrieta, Zorro libera i tre prigionieri e ricompensa i due donando a Joaqu\u00edn un medaglione speciale. Scappando sul suo cavallo Tornado, dopo aver lasciato sul collo di Montero un'evidente cicatrice a forma di \"Z\", Zorro \u00e8 ignaro che il Governatore lo ha riconosciuto.\nFacendo irruzione in casa de la Vega, Montero ordina l'arresto di don Diego de la Vega, ormai smascherato. Nel tentativo di arrestare de la Vega, scoppia una lotta e ne consegue l'imprevista morte di Esperanza, la moglie di de la Vega e da sempre amata da Montero. Sconfitto dal Governatore, de la Vega viene disarmato e condotto in prigione, mentre alla sua casa viene dato fuoco. Montero ritorner\u00e0 in Spagna con la neonata figlia di de la Vega, El\u00e9na, intenzionato ad allevarla come se fosse sua e compiere cos\u00ec la sua vendetta.\nMontero ritorner\u00e0 segretamente vent'anni dopo, di nuovo come Governatore della California, tentando di rintracciare il malconcio de la Vega in una vecchia prigione. Egli \u00e8, in effetti, proprio in prigione, ma Montero non lo riconosce. De la Vega, con giochi d'astuzia, riuscir\u00e0 finalmente a fuggire. Intenzionato a vendicarsi su Montero, proprio il giorno del suo rientro ufficiale in California, de la Vega si trattiene vedendo la figlia El\u00e9na, che ora ha vent'anni. El\u00e9na ricever\u00e0 un mazzolino di fiori locali, i Romneya, che crescono solamente in California; sebbene sia passato molto tempo, El\u00e9na sembra riuscire a riconoscere il profumo del fiore, anche se lei crede erroneamente di non essere mai stata prima in California.\nDe la Vega incontra presto una vecchia conoscenza: un adulto Alejandro Murrieta, riconoscendogli la medaglia donata in passato al fratello Joaqu\u00edn. Alejandro \u00e8 ora un ex bandito che ha da poco perso l'amico Jack \"Tre Dita\" ed il fratello per mano del crudele e pazzo capitano Harrison Love, al servizio di don Montero. De la Vega decide di addestrare Alejandro per farne il suo successore.\nDopo l'addestramento, Alejandro si recher\u00e0 in costume per rubare uno stallone nero, somigliante a Tornado, il cavallo cavalcato in passato da Zorro. Sulla strada, Alejandro prima incontrer\u00e0 per caso la bella El\u00e9na, poi scapper\u00e0 dall'inseguimento del capitano Love rifugiandosi in una chiesa locale, grazie anche all'aiuto di frate Felipe, un vecchio amico di Zorro. Nascosto nel confessionale, Alejandro rivede nuovamente El\u00e9na, la quale credendo di parlare a un frate rivela la sua infatuazione per il \"bandito\" misterioso incontrato poco prima.\nRitornando al nascondiglio, de la Vega rimprovera Alejandro ricordandigli che Zorro era un servitore del popolo e non un ladro-avventuriero. De la Vega istruisce dunque Alejandro in modo che possa entrare nella cerchia di Montero e guadagnare la fiducia di quest'ultimo; Alejandro dovr\u00e0 apparire a Montero come \"un gentiluomo di statura\". Apparendo come un ricco nobile, con de la Vega come suo servitore, Alejandro si presenta ad una festa al ranch di Montero, dove guadagner\u00e0 rapidamente l'ammirazione di El\u00e9na ed abbastanza anche quella di Montero, che lo inviter\u00e0 ad una riunione segreta. Montero riveler\u00e0 di avere da tempo un piano: far della California uno stato indipendente in collaborazione con tutti i Don della regione, pagando profumatamente il generale Santa Anna, bisognoso di denaro al fine di sedare la sanguinosa guerra in corso con gli Stati Uniti.\nIl giorno successivo, Alejandro ed uno dei Don verranno invitati da Montero ad un giacimento aurifero segreto, noto come \"El Dorado\", dove vengono sfruttati i criminali locali ed i contadini, bambini compresi. Qui riapparir\u00e0 l'amico di Alejandro, Jack \"Tre Dita\", sopravvissuto alla sparatoria (dove mor\u00ec Joaqu\u00edn) ed ora schiavizzato; maledicendo il capitano Love e don Montero, Jack verr\u00e0 ucciso. Pur di far della California una nazione a s\u00e9, Montero riveler\u00e0 che la regione verr\u00e0 acquistata con l'oro della propria terra, di cui Santa Anna ne \u00e8 completamente ignaro. Nel frattempo, de la Vega sfrutta questa opportunit\u00e0 per avvicinarsi di pi\u00f9 ad El\u00e9na sebbene lui si identifichi come \"Bernardo\", il servitore di Alejandro. Pi\u00f9 tardi, camminando in un mercato locale, El\u00e9na incontrer\u00e0 una donna che era stata in passato la bambinaia che appendeva sulla sua culla i fiori di Romneya.\nSuccessivamente, de la Vega chieder\u00e0 ad Alejandro di travestirsi da Zorro per rubare la mappa che conduce alla miniera di Montero. Zorro riesce a rubarla e ha un avvincente scontro con Montero, il capitano Love e le guardie, riuscendo ad avere la meglio su tutti e umiliarli. Scappando dalla stalla, Zorro rincontrer\u00e0 El\u00e9na, intenzionata a recuperare la mappa. La stessa El\u00e9na mostra un'alta abilit\u00e0 con la spada, anche se Zorro riesce a batterla ed a strapparle i vestiti. Dopo un bacio appassionato tra i due, Zorro abbandona la stalla prima che giungano gli inseguitori. Nel frattempo, terrificati dalla possibilit\u00e0 che Santa Anna possa scoprire di venir pagato col suo proprio oro, Montero e Love decidono di abbandonare gli scavi. Infatti, il giorno dopo, Montero, su consiglio del capitano Love, dar\u00e0 l'ordine di chiudere tutti i lavoratori in gabbie sottostanti alla miniera, la quale verr\u00e0 distrutta con dell'esplosivo, eliminando cos\u00ec ogni testimone.\nZorro giunger\u00e0 ad \"El Dorado\" appena in tempo, grazie alla mappa rubata, per salvare almeno tutti i lavoratori. Mentre Zorro \u00e8 impegnato, de la Vega ne approfitta per cogliere alla sprovvista Montero e recuperare la figlia El\u00e9na. De la Vega ordiner\u00e0 a Montero di chiamare El\u00e9na, in modo che sia lo stesso Don Rafa\u00e8l a rivelarle la vera morte della madre e l'identit\u00e0 del suo vero padre. De la Vega verr\u00e0, per\u00f2, catturato e scortato dalle guardie. Prima di essere portato via, de la Vega riveler\u00e0 ad El\u00e9na il nome dei fiori che lei aveva riconosciuto quando arriv\u00f2 in California. Di nascosto, El\u00e9na giunger\u00e0 alla cella del vero padre per liberarlo e raggiungere la miniera.\nMentre Zorro carica dell'oro in un carro, verr\u00e0 sorpreso in un duello da Montero; de la Vega, per\u00f2, impedir\u00e0 a Montero di cominciare lo scontro con Zorro, prendendogli il posto. Durante il duello Montero verr\u00e0 facilmente disarmato, ma El\u00e9na impedisce a de la Vega di ucciderlo e lo stesso Montero (approfittando della ragazza) minaccia de la Vega di ucciderla. Quando de la Vega getta a terra la spada, Montero gli spara.\nZorro, invece, si vedr\u00e0 impegnato a combattere contro il capitano Love; anche il loro \u00e8 uno scontro all'ultimo sangue, che finisce con il militare trafitto dalla spada del suo avversario. Sebbene mortalmente ferito da Montero, de la Vega riesce a sconfiggerlo approfittando di una fune legata ad un carro pieno di lingotti ed attaccatasi ad un piede di Montero; spingendo il carro, de la Vega elimina definitivamente Montero che precipita in una rupe con il carro stesso, travolgendo anche il capitano Love, in fin di vita. El\u00e9na e Zorro riescono a liberare in tempo i prigionieri prima che la miniera salti con gli esplosivi innescati.\nPrima di morire fra le loro braccia, Diego de la Vega fa di Alejandro il suo successore ed erede della maschera di Zorro e d\u00e0 la sua benedizione per un eventuale matrimonio tra Alejandro ed El\u00e9na. Nell'epilogo del film, Alejandro ed El\u00e9na si sono sposati e vivono in casa de la Vega ricostruita. Avranno un bambino che verr\u00e0 chiamato Joaqu\u00edn, in onore del fratello di Alejandro.\nProduzione.\nLa pellicola \u00e8 stata quasi interamente realizzata in Messico, nelle principali localit\u00e0: Durango, Guaymas, Hidalgo, Tlaxcala, Toluca, Pachuca e negli Estudios Churubusco Azteca di Citt\u00e0 del Messico; parte delle scene vennero realizzate anche ad Orlando, Florida.\nTra gli attori presi in considerazione per il ruolo di Don Diego figurano Sean Connery e Alain Delon.\nAccoglienza.\nCritica.\nSulla base di 69 recensioni aggregate da Rotten Tomatoes, l'82% dei critici ha apprezzato il film, ottenendo un punteggio medio di 7,1/10. Il consenso del pubblico recita \"Banderas ritorna come un vecchio Zorro in questo spadaccino sorprendentemente agile e divertente.\". Metacritic ha dato al film un punteggio medio di 63/100, basato su 22 recensioni. Il pubblico intervistato da CinemaScore ha dato al film un voto medio di \"A-\" su una scala da A + a F.\n\u00c8 considerata dalla maggior parte dei critici e del pubblico la miglior trasposizione cinematografica su Zorro mai fatta.\nBotteghino.\nCostato $ 95 milioni, \"La maschera di Zorro\" fu un successo commerciale e uno dei 20 film pi\u00f9 redditizi del 1998.\n\u00c8 stato distribuito negli Stati Uniti il 17 luglio 1998 in 2.515 sale e ha guadagnando $ 22.525.855 nel suo weekend di apertura, ottenendo la prima posizione negli incassi. Il film \u00e8 sceso dalla seconda settimana con le uscite di \"Salvate il soldato Ryan\" e \"Tutti pazzi per Mary\". Alla fine ha incassato $ 94,095,523 sul mercato nordamericano, pi\u00f9 altri $ 156,193,000 nel resto del mondo. Il totale fu di $ 250,288,523."}
{"id": "237729", "revid": "767487", "url": "https://it.wikipedia.org/wiki?curid=237729", "title": "La maschera e il volto (film 1919)", "text": "La maschera e il volto \u00e8 un film del 1919 diretto da Augusto Genina."}
{"id": "237730", "revid": "767487", "url": "https://it.wikipedia.org/wiki?curid=237730", "title": "La maschera e il volto (film 1942)", "text": "La maschera e il volto \u00e8 un film del 1942, diretto dal regista Camillo Mastrocinque. Fu girato a Cinecitt\u00e0 ed usc\u00ec nelle sale nel dicembre del 1942.\nTrama.\nTratto dall'omonima commedia scritta da Luigi Chiarelli nel 1913, e ambientata da Mastrocinque in piena epoca \"Belle epoque\", \"La Maschera e il volto\" racconta la vicenda di Paolo Grazia, inflessibile nel suo onore al punto che non esita a dichiarare che, qualora fosse a conoscenza del fatto che la moglie lo stia tradendo, non esiterebbe ad ucciderla. E il caso vuole che questa sua idea divenga una realt\u00e0, almeno in apparenza. L'uomo, a dispetto delle sue iniziali dichiarazioni, non ha il coraggio di uccidere la moglie e, incapace di mantenere i suoi propositi e, per evitare che i suoi amici sappiano di quello che per lui \u00e8 un atto di codardia, decide di far partire segretamente la moglie, facendo credere a tutti di averla in realt\u00e0 uccisa. L'uomo subisce quindi un processo per l'omicidio e l'occultamento di cadavere della donna ma viene infine assolto per l'attenuante del delitto d'onore. Dopo qualche tempo la moglie si rif\u00e0 viva, non sopportando l'idea di essere stata screditata, provando non soltanto di essere ancora viva ma di essere anche innocente dell'accusa di adulterio. A questo punto Paolo dovr\u00e0 sottoporsi ad un ennesimo processo, stavolta per aver simulato un reato mai avvenuto.\nManifesti e locandine.\nLa realizzazione dei manifesti del film fu affidata al pittore cartellonista Anselmo Ballester"}
{"id": "237731", "revid": "767487", "url": "https://it.wikipedia.org/wiki?curid=237731", "title": "La moglie bella (film 1924)", "text": "La moglie bella \u00e8 un film del 1924 diretto da Augusto Genina."}
{"id": "237733", "revid": "438678", "url": "https://it.wikipedia.org/wiki?curid=237733", "title": "La moglie bella (film 1930)", "text": "La moglie bella (\"Let Us Be Gay \") \u00e8 un film del 1930, diretto da Robert Z. Leonard che aveva come interprete principale Norma Shearer.\nProduzione.\nIl film fu prodotto dalla Metro-Goldwyn-Mayer (MGM).\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi il 9 agosto, dopo una prima tenuta a New York l'11 luglio 1930."}
{"id": "237734", "revid": "438678", "url": "https://it.wikipedia.org/wiki?curid=237734", "title": "La moglie bugiarda", "text": "La moglie bugiarda \u00e8 un film del 1937, diretto da Wesley Ruggles.\nTrama.\nI coniugi Bartlett sono una strana coppia. Helen \u00e8 una bugiarda patologica, mentre Ken \u00e8 un avvocato onesto e scrupoloso ma di scarso successo. Quando i due scoprono di essere senza soldi, Helen tenta di convincere il marito a difendere un presunto ladro di prosciutti, ma Ken capisce che l'uomo ha davvero rubato gli insaccati e non accetta il caso. Helen \u00e8 costretta ad impiegarsi come segretaria dell'uomo d'affari Otto Krayler.\nProduzione.\nIl film fu prodotto dalla Paramount Pictures.\nDistribuzione.\nDistribuito dalla Paramount Pictures, il film - presentato da Adolph Zukor - usc\u00ec nelle sale cinematografiche USA il 24 dicembre 1937."}
{"id": "237736", "revid": "438678", "url": "https://it.wikipedia.org/wiki?curid=237736", "title": "La moglie di sua eccellenza (film 1913)", "text": "La moglie di sua eccellenza \u00e8 un film del 1913, diretto dal regista Augusto Genina.\nTrama.\nRosina, lavoratrice di una fabbrica di tabacchi, uccide il suo caporeparto perch\u00e9 aveva cercato di violentarla.\nRiesce ad evitare la prigione grazie all'aiuto di un uomo di nome Harris, che per\u00f2 la costringe a stare con lui ed a far parte dei suoi loschi affari.\nHarris la presenta al suo boss di nome Castaldi, ma Rosita s'innamora di lui ed Harris, rimasto con un palmo di naso, minaccia i due di rivelare tutto al marito di lei.\nL'intervento di Castaldi assicurer\u00e0 per sempre la quiete, non prima della triste confessione di Rosita."}
{"id": "237737", "revid": "767487", "url": "https://it.wikipedia.org/wiki?curid=237737", "title": "La moglie di sua eccellenza (film 1921)", "text": "La moglie di sua eccellenza \u00e8 un film italiano del 1921 diretto da Edoardo Bencivenga."}
{"id": "237738", "revid": "438678", "url": "https://it.wikipedia.org/wiki?curid=237738", "title": "La monaca di Monza (film 1947)", "text": "La monaca di Monza \u00e8 un film del 1947, diretto dal regista Raffaello Pacini.\nTrama.\nLa giovane Gertrude viene costretta dalla famiglia a farsi monaca. Ben presto cede alla corte del conte Egidio, tanto audace quanto criminale. \nIl fratello di Gertrude affronta Egidio in duello ma ha la peggio, Egidio convince la sua amante che raggiungendo Roma potranno chiedere al Papa lo scioglimento dei voti ma la coppia si ferma a Firenze dove vengono scoperti. Egidio riesce a fuggire mentre Gertrude viene riportata a Milano dove dopo un colloquio con il cardinale Federico Borromeo capisce i suoi errori e chiede di rientrare in convento per scontare le sue colpe.\nEgidio la raggiunge e cerca di nuovo di convincerla a fuggire con lui ma lei questa volta non cede e lo allontana. Verr\u00e0 ucciso dai soldati del principe di Leyva."}
{"id": "237739", "revid": "1873017", "url": "https://it.wikipedia.org/wiki?curid=237739", "title": "Hiroshi Shirai", "text": "Biografia.\nNasce nel 1937 a Nagasaki.\nNel 1955 inizia la pratica del Karate sotto la guida dei celebri maestri della JKA (Japan Karate Association) Masatoshi Nakayama, Hidetaka Nishiyama e Taiji Kase. Questo pu\u00f2 essere considerato l'inizio del percorso formativo di Hiroshi Shirai.\nNel 1957, dopo soli due anni, ottiene il I dan. Nel 1959 consegue il II dan e si qualifica al primo posto nei campionati universitari. L'anno successivo (1960) inizia il Corso Istruttori alla JKA; tra i suoi maestri figurano Nakayama, Nishijama, Kase e Sugiura. Nel 1961 ottiene la qualifica di istruttore e conquista il III dan.\nNel 1962 si aggiudica il primo posto ai campionati organizzati dalla JKA in entrambe le prove, Kata e Kumite.\nNel 1963 diviene maestro (Sensei).\nConquista il V dan nel 1964.\nNel 1965, assieme ad altri importantissimi maestri, svolge stage e dimostrazioni in tutto il mondo (Europa, Sud Africa e Stati Uniti). Giunto In Italia, si stabilisce a Milano e contribuisce a formare e diffondere un nuovo spirito e ad animare una passione, quella delle arti marziali, istruendo maestri tuttora attivi a livello internazionale.\nNel 1966 fonda la A.I.K. (Associazione Italiana Karate).\nNell'anno 1969 ottiene il VI dan.\nL'anno successivo fonda la FE.S.I.KA (Federazione Sportiva Italiana Karate) che riporta risultati a livello nazionale, europeo e mondiale. Nell'anno 1974 ottiene il VII dan. Nel 1979 fonda l'I.S.I. (Istituto Shotokan Italia - Ente Morale). Nel 1986 ottiene l'VIII dan.\nNel novembre del 1989 insieme ad un gruppo di Maestri e futuri dirigenti fonda la F.I.K.T.A. (Federazione Italiana Karate Tradizionale e Discipline Affini)di cui \u00e8 Direttore Tecnico.\nNel 1999 ottiene il IX dan proponendosi come una della pi\u00f9 importanti personalit\u00e0 nell'ambito del Karate Do ancora viventi.\nNel 2011 riceve una delle pi\u00f9 alte onorificenze concesse dal ministro degli Affari Esteri nipponico e sempre nello stesso anno gli \u00e8 stato conferito il titolo di X dan a Busto Arsizio (VA)."}
{"id": "237740", "revid": "767487", "url": "https://it.wikipedia.org/wiki?curid=237740", "title": "La monaca di Monza (film 1962)", "text": "La monaca di Monza \u00e8 un film del 1962, diretto dal regista Carmine Gallone (al suo penultimo film) che narra la toccante storia di Suor Maria Virginia de Leyva, al secolo Marianna De Leyva.\nTrama.\nMonastero di Monza. La giovane Virginia viene costretta a prendere gli ordini da monaca dal padre e dalla zia e per un po' di tempo assolve degnamente ai suoi doveri di suora, ricevendo incarichi importanti grazie alla sua buona condotta.\nUn giorno per\u00f2 sorprende una novizia mentre si sta baciando con un giovane, Gian Paolo Osio, proprietario delle terre che confinano col monastero. Virginia punisce la novizia ma nei giorni seguenti comincia a pensare a quell'uomo, il quale, innamoratosi di lei, riesce a mandarle messaggi nel tentativo di parlarle; la monaca rifiuta ogni contatto fino a che, una sera, non lo incontra nel giardino del monastero e nasce cos\u00ec un amore tormentato, in quanto Virginia non pu\u00f2 dimenticare di essere legata a Dio e alla Chiesa. Questo amore sfocia in due omicidi che suscitano molti sospetti sulla monaca.\nIl cardinale Federigo Borromeo si interessa alle voci che circolano e manda un legato a controllare la situazione. I due amanti vengono scoperti poco prima che possano realizzare la fuga a Milano progettata da tempo; Gian Paolo viene condannato a morte e Virginia rester\u00e0 chiusa per il resto della vita in una cella."}
{"id": "237741", "revid": "438678", "url": "https://it.wikipedia.org/wiki?curid=237741", "title": "La monaca di Monza (film 1969)", "text": "La monaca di Monza \u00e8 un film del 1969 diretto da Eriprando Visconti.\nTrama.\nLiberamente ispirato agli eventi della vita reale di Marianna De Leyva, meglio conosciuta come \"La monaca di Monza\", una suora del XVII secolo accusata e processata dalla chiesa per aver infranto il celibato e complottato per omicidio."}
{"id": "237742", "revid": "438678", "url": "https://it.wikipedia.org/wiki?curid=237742", "title": "La monaca di Monza (film 1987)", "text": "La monaca di Monza \u00e8 un film del 1987, diretto dal regista Luciano Odorisio. Si basa sulla vicenda di Marianna de Leyva.\nTrama.\nMonza, XVII secolo. La giovane Virginia De Leyva conduce la vita monastica nel convento di clausura, con le altre suore, ed \u00e8 la responsabile delle nuove educande, tanto che per il suo severo carattere \u00e8 appellata \"la Signora\". Il suo convento confina con le propriet\u00e0 del nobile Giampaolo Osio, giovane sfrontato e attaccabrighe, che provoca Virginia con i suoi corteggiamenti. Dopo alcuni tentativi falliti, Giampaolo riesce a conquistare Virginia, e anche due sottoposte di lei. I quattro si danno al libertinaggio nel convento, compiendo anche furti e omicidi. Virginia diventa poi badessa e ottiene la complicit\u00e0 del confessore don Paolo, che si occupa di non far uscire notizie sconvenienti fuori dal convento. Tuttavia alla fine Giampaolo \u00e8 scoperto, cos\u00ec come Virginia, che viene condannata da un tribunale ecclesiastico a essere murata viva."}
{"id": "237743", "revid": "767487", "url": "https://it.wikipedia.org/wiki?curid=237743", "title": "La mummia (film 1932)", "text": "La mummia (\"The Mummy\") \u00e8 un film horror del 1932, diretto da Karl Freund.\nTrama.\nNel 1921, a Tebe, tre archeologi di una spedizione del British Museum scoprono un sarcofago contenente la mummia del sacerdote Imhotep. Uno di loro, leggendo un papiro ritrovato nei pressi della bara, e che in seguito si scoprir\u00e0 essere il Libro di Thot, riporta in vita il millenario sacerdote. La mummia fugge con il papiro e prende le sembianze, undici anni pi\u00f9 tardi, di Ardath Bey, il quale, con l'intenzione di riportare in vita la sua antica amata Ankh-es-en-Amon, fornisce indizi sull'ubicazione della tomba di lei a un'\u00e9quipe di archeologi. Alcune settimane dopo, al Cairo, il sacerdote vede in Helen Grosvenor, fidanzata di uno degli archeologi cui si era rivolto, la reicarnazione di Ankh-es-en-Amon e perci\u00f2 la rapisce per sacrificarla in un rito che le dovrebbe dare la vita eterna facendola tornare quella di un tempo. Durante la cerimonia Helen, che durante le prime fasi del rituale aveva cominciato a recuperare i ricordi della sua vita precedente come sacerdotessa di Iside, implora la dea che interviene miracolosamente eliminando Imhotep.\nProduzione.\nIspirato dall'apertura della tomba di Tutankhamon nel 1922 e dalla maledizione di Tutankhamon, il produttore Carl Laemmle Jr. commission\u00f2 a Richard Schayer di trovare un romanzo che potesse fornire la base per un film horror a tema egizio, similmente a quanto gi\u00e0 era stato fatto ispirandosi ai romanzi \"Dracula\" e \"Frankenstein\". Schayer non trov\u00f2 nulla, ma insieme alla scrittrice Nina Wilox Putnam fece ricerche su Alessandro Cagliostro e scrisse una scaletta di nove pagine intitolata \"Cagliostro\".\nLa storia, ambientata a San Francisco, parlava di un mago di 3000 anni che sopravviveva tramite iniezioni di nitrato. A Laemmle piacque, e assunse John L. Balderston per stenderne il copione. Balderston aveva gi\u00e0 contribuito a \"Dracula\" e \"Frankenstein\" e aveva anche seguito l'apertura della tomba di Tutankhamon per il \"New York World\" quando era giornalista. Spost\u00f2 la storia in Egitto, rinomin\u00f2 il film e diede al personaggio chiave il nome di \"Imhotep\", come lo storico architetto.\nKarl Freund, gi\u00e0 direttore della fotografia di \"Dracula\", fu assunto dalla Universal solo due giorni prima dell'inizio delle riprese. Egli fece ingaggiare Zita Johann, attrice che si diceva credesse nella reincarnazione. Le riprese del film furono programmate in tre settimane. Nei primi giorni di ripresa si girarono le scene in cui Boris Karloff (Imhotep) usciva dal sarcofago. Il trucco fu affidato ancora una volta a Jack Pierce, il quale iniziava la trasformazione di Karloff alle 11 del mattino applicando il cotone, il collodio e il cerone di gomma sul volto dell'attore, creta per i capelli ed il confezionamento delle bende di lino trattate con un particolare acido. Questo lavoro si concludeva alle 7 della sera.\nColonna sonora.\nPer i titoli di testa \u00e8 stato utilizzato come sottofondo musicale un brano tratto da \"Il lago dei cigni\" di Tchaikovsky, precedentemente scelto anche per l'intro di \"Dracula\".\nDistribuzione.\nIl film venne distribuito in prima negli Stati Uniti il 22 dicembre 1932; arriv\u00f2 nelle sale italiane il 7 novembre 1933.\nEdizione italiana.\nQuando iniziarono ad apparire i primi film ridoppiati da parte della Rai, con grande disappunto dei puristi, \"La mummia\" fu un caso atipico e forse unico. Non venne ridoppiato nelle voci, ma vennero rifatte le parti dove c'era il commento musicale. Curiosamente, quando c'era il dialogo era possibile sentire il commento musicale originale, ma non appena gli attori smettevano di parlare partiva il commento musicale rifatto (totalmente diverso, in quanto composto da suoni elettronici). La Rai si giustific\u00f2 per questa serie di ridoppiaggi sostenendo che le pellicole erano degradate e la qualit\u00e0 audio non era pi\u00f9 accettabile. Questa versione venne anche commercializzata in VHS. Nell'edizione in DVD della Universal il doppiaggio, invece, lo si ritrova completamente rifatto, cos\u00ec come nel Blu-ray Disc della stessa casa. Solo le edizioni in DVD prodotte dalla Sinister Film e dalla A&amp;R Productions contengono ancora il doppiaggio originale. L'edizione italiana originale del 1933 fu tuttavia privata di alcune scene - probabilmente per censura - che di conseguenza non furono doppiate.\nCritica.\nCos\u00ec il Los Angeles Times: \"\u00abIl mantello dello scomparso Lon Chaney riposa ora sulle spalle di Karloff, il cui empio ritratto del film - con l'aiuto di un magnifico trucco - lo trasforma da grande caratterista in attore di prima grandezza.\u00bb\"\nSeguiti e remake.\nDiversamente da \"Frankenstein\" e \"Dracula\", ed altri film horror seguenti della Universal, questo film non ha dei seguiti, ma piuttosto fu semi-rifatto nel film \"The Mummy's Hand\" (1940), e nei suoi sequel, \"The Mummy's Tomb\" (1942), \"The Mummy's Ghost\" (1944), \"The Mummy's Curse\" (1944), successivamente imitati negli anni '50 in \"Il mistero della piramide\". Questi film erano incentrati sulla mummia Kharis.\nNei tardi anni cinquanta la britannica Hammer Film Productions riprese il tema della \"Mummia\", cominciando con \"La mummia\" (1959), il quale, piuttosto che un remake del film del 1932 con Karloff, \u00e8 basato sugli avvenimenti raccontati nei successivi quattro film della Universal Pictures. I seguiti del film della Hammer sono \"Il mistero della mummia\" (1964), \"Il sudario della mummia\" (1966) e \"Exorcismus - Cleo, la dea dell'amore\" (1971), tutti film non legati ai precedenti n\u00e9 fra di loro.\nIl film del 1999 \"La mummia\" \u00e8 il remake ufficiale del film del '32; prodotto dalla Universal, anche questo film ruota attorno al personaggio di Imhotep, resuscitato dal \"Libro dei morti\" negli anni venti cerca di riportare in vita la sua amata Anck-su-namun, seguendo per\u00f2 lo stile di un film di avventura/azione legato al fantasy, e sviluppandosi da una storia diversa. Il film del 1999 presenta due seguiti (\"La mummia - Il ritorno\" e \"La mummia - La tomba dell'Imperatore Dragone\") e due spin-off (\"Il Re Scorpione\" e \"Il Re Scorpione 2 - Il destino di un guerriero\"). Nel 2017 esce un reboot - sempre intitolato \"La mummia\" - del film del 1999 (e quindi, indirettamente, di quello del 1932).\nCuriosit\u00e0.\nImhotep (\"[colui] che viene in pace\") fu un sacerdote, visir, architetto e medico egizio realmente esistito ai tempi del faraone Djoser, agli inizi della III dinastia; fu un uomo di grande ingegno (pu\u00f2 essere considerato fra i primi architetti, matematici, ingegneri, fisici e medici dell'antichit\u00e0) e la sua memoria si radic\u00f2 talmente nell'immaginario egizio da venire divinizzato sul finire del I secolo a.C., ossia circa 2500 anni dopo la sua morte. A lui si deve il progetto della piramide di Djoser. Anche un personaggio di nome Ankhesenamon esistette veramente, essendo stata la sposa di Tutankhamon (XVIII dinastia)."}
{"id": "237747", "revid": "125732526", "url": "https://it.wikipedia.org/wiki?curid=237747", "title": "La mummia (film 1999)", "text": "La mummia (\"The Mummy\") \u00e8 un film del 1999 diretto da Stephen Sommers.\nCostituisce il primo capitolo della trilogia de \"La mummia\" ed \u00e8 seguito da \"La mummia - Il ritorno\" del 2001 e da \"La mummia - La tomba dell'Imperatore Dragone\" del 2008.\nTrama.\nEgitto, 1290 a.C. L'alto sacerdote Imhotep, custode dei morti, ha una relazione con Anck-su-Namun, amante del Faraone Seti I. La donna \u00e8 per\u00f2 di propriet\u00e0 esclusiva del faraone: ad ogni altro uomo \u00e8 vietato toccarla. Quando il faraone scopre il loro tradimento Imhotep e Anck-su-Namun lo uccidono e la donna si suicida per dare al suo amante il tempo di fuggire, certa che Imhotep l'avrebbe fatta resuscitare. Dopo la sua sepoltura, Imhotep penetra nella tomba trafugando il suo corpo e i vasi canopi. Insieme ai suoi sacerdoti, attraversa il deserto fino ad Hamunaptra, la citt\u00e0 dei morti, dove iniziano la cerimonia di resurrezione. Prima che questa venga completata vengono fermati dalle guardie di Seti (i Medjay) e l'anima di Anck-su-Namun, con il rituale non concluso, viene rimandata nell'Oltretomba. Per il grave sacrilegio compiuto i sacerdoti di Imhotep vengono mummificati vivi, mentre a Imhotep viene imposta la terribile maledizione del \"Hom Dai\", mai stata emessa prima: la sua lingua viene tagliata (pena per avere pronunciato il sacrilego rituale di resurrezione dell'amata) e viene seppellito vivo assieme ad innumerevoli scarabei carnivori. Il rituale fornisce vita eterna, obbligando il condannato a vivere in agonia per l'eternit\u00e0. Viene seppellito con ogni precauzione, imprigionato in un sarcofago sotto la statua del dio egizio Anubi, e tenuto sotto sorveglianza dagli Horas, i discendenti delle guardie del faraone. Se Imhotep venisse sottratto ai vincoli eterni della sua pena, tornando in vita, egli si leverebbe come un non-morto causando un'onda di distruzione e morte sulla Terra.\nNel 1923, al Cairo, all'incantevole ed esperta ma ingenua bibliotecaria ed egittologa Evelyn Carnahan viene presentato un intricato cofanetto, che in seguito si riveler\u00e0 essere una chiave contenente una antichissima mappa, da suo fratello Jonathan, anche lui esperto archeologo ma ancora pi\u00f9 goffo di lei, che le rivela averla rinvenuta a Tebe. Dopo avere scoperto che la mappa porta alla leggendaria citt\u00e0 di Hamunaptra, Jonathan rivela che effettivamente ha rubato la mappa da un avventuriero americano, ex ufficiale della Legione straniera francese, di nome Rick O'Connell, che al momento si trova in prigione. Rick ammette di conoscere la locazione della citt\u00e0 perch\u00e9 la sua unit\u00e0 di legionari francesi raggiunse la citt\u00e0, ma venne sterminata dai tuareg. Rick stringe un patto con Evelyn per portarla ad Hamunaptra; in cambio Evelyn lo salva dall'impiccagione. L'accordo viene perfezionato grazie all'avido Capo della Prigione del Cairo, Gad Georg\u00e9s Hassan, che viene fatto socio in cambio della vita di Rick, che diverr\u00e0 la guida della spedizione. Durante il tragitto il gruppo incontra una banda di profanatori di tesori senza scrupoli guidata dagli americani Burns, Henderson, Daniels e dal famoso egittologo Allen Chamberlain. La loro guida \u00e8 Benit Gabor, un soldato legionario francese codardo che in passato trad\u00ec Rick per salvarsi la vita. Anche Benit, naturalmente, conosce la locazione della citt\u00e0 perduta. Poco dopo avere raggiunto Hamunaptra entrambi i gruppi vengono attaccati dai Medjai, guidati da un tenebroso guerriero di nome Ardeth Bay, che li avverte del male nascosto nella citt\u00e0. Ignorando l'avvertimento le due spedizioni continuano a scavare nella stessa porzione della citt\u00e0. Evelyn cerca il Libro di Amon-Ra, forgiato in oro puro e contenente un'antica saggezza, ma invece si imbatte nel sarcofago di Imhotep. La squadra degli americani invece, scopre la base della grande statua di Anubi e Chemberlain, incurante del pericolo, d\u00e0 ordine a quattro scavatori indigeni di aprirla: i quattro muoiono a causa di alcuni sali nocivi fuoriusciti all'apertura, ma scoprono una cassa contenente il Libro dei morti e i vasi canopi contenenti gli organi preservati di Anck-su-Namun. Gli americani Burns e Henderson non sono per\u00f2 soddisfatti. Nel frattempo Gad Hassan perde la vita, a causa del furto di uno scarabeo d'oro blu che ne nasconde uno vivo e carnivoro. La bestia gli penetra sottopelle, risale lungo il tronco fino al cranio. Hassan in preda al dolore corre senza controllo fino a sbattere violentemente e fatalmente la testa contro un muro, sotto gli occhi increduli degli altri. La stessa notte Evelyn, mostrando la sua insaziabile curiosit\u00e0, sottrae il Libro dei Morti dalla tenda degli americani e ne legge ad alta voce le pagine, risvegliando accidentalmente Imhotep e scatenando le dieci piaghe d'Egitto legate al suo risveglio. L'archeologo americano Burns, rimasto nei cunicoli di Hamunaptra, \u00e8 il primo a venire trovato dalla Mummia: viene aggredito da Imhotep, che gli strappa gli occhi e la lingua per rigenerare le sue membra orribilmente putrefatte.\nEntrambi i gruppi tornano al Cairo, mentre la mummia di Imhotep, aiutata dal malvagio Benit (che si \u00e8 salvato la vita conoscendo la lingua degli ebrei), d\u00e0 la caccia agli americani che hanno aperto la cassa maledetta contenente i Canopi ed il Libro dei Morti. Il trattamento riservato ai profanatori dei resti della sua amata \u00e8 analogo a quello riservato da Imhotep al povero Burns. Le piaghe d'Egitto si abbattono intanto sul Cairo. Imhotep dopo avere eliminato Burns prosciugandone la vita, l'egittologo Chamberlain ed Henderson, che era incaricato di proteggere Evelyn in un forte militare, entra, tramutandosi in un turbine di sabbia, nella sua stanza per mettersi in contatto con essa: il Sommo Sacerdote la considera infatti (forse perch\u00e9 \u00e8 la prima donna vista dal suo risveglio) la reincarnazione di Ankh-Su Namun. Tuttavia un gatto lo spaventa e lo fa fuggire, poich\u00e9 i gatti sono i guardiani dell'Oltretomba e quindi temuti da Imhotep, in quanto non totalmente rigenerato. Daniels, oramai ultimo americano sopravvissuto, si unisce al gruppo di O'Connell per paura di morire.\nIl direttore del museo presso cui Evelyn lavora, il Dr. Bey, si rivela essere a conoscenza dell'esistenza delle Guardie Medjai e quindi alleato del loro capo Ardeth Bay. Evelyn ipotizza che se il Libro dei Morti ha riportato in vita Imhotep il Libro di Amon-Ra potr\u00e0 ucciderlo ancora una volta, ma proprio in quel momento interviene la popolazione del Cairo, ipnotizzata da Imothep, che irrompe nel museo per catturare Daniels e Evelyn. Questi due, insieme a Rick, Jonathan, il Dr. Bey e Ardeth, scappano su un'auto e, nella fuga, Daniels viene scaraventato via dalla vettura da alcuni cittadini ipnotizzati e, successivamente, smembrato da Imhotep. I cinque non riescono a fuggire e Evelyn viene rapita, mentre Rick, Jonathan, Ardeth e il Dr. Bey tentano la fuga in una botola: purtroppo proprio quest'ultimo si sacrifica per salvare gli altri tre. Imhotep \u00e8 intenzionato a sacrificare Evelyn per fare resuscitare Anck-su-Namun, e ritorna ad Hamunaptra, inseguito appunto da Rick, Jonathan, Ardeth e dal capitano Winston, un vecchio amico di Rick che pilota un biplano, mezzo che usano per raggiungere la citt\u00e0 perduta per lo scontro finale. Purtroppo la mummia, ormai completamente rigenerata, con i suoi poteri ultraterreni fa apparire un altissimo muro di sabbia che fa schiantare il biplano uccidendo Winston, che per\u00f2 in questo modo avr\u00e0 la morte eroica che ha sempre desiderato. Evelyn viene salvata dopo un'intensa battaglia con le mummie di Imhotep, che grazie ad un brano del Libro di Amon-Ra, Jonathan ad un certo punto riesce a rivolgere contro la mummia resuscitata di Anck-su-Namun, che minacciava Evelyn con un'arma. Questa, finalmente libera, mentre Rick combatte stoicamente contro Imhotep, legge il Libro di Amun-Ra. Imhotep, non pi\u00f9 invulnerabile, diventa mortale, e Rick lo trafigge con una spada. Mentre sta morendo Imhotep lascia il mondo dei vivi decomponendosi e tornando allo stato di mummia in una vasca ribollente di anime, in cui affonda dichiarando cripticamente che \"La morte \u00e8 soltanto il principio\". Benit nel frattempo ha fatto la spola tra la fantastica Sala del Tesoro di Hamunaptra (dove i faraoni avevano occultato le ricchezze dell'Egitto) e i cammelli di O'Connell, caricandoli di preziosi oggetti, ma in preda alla frenesia di possederne di pi\u00f9, rientra ancora una volta e accidentalmente attiva un'antica trappola che innesca la distruzione di Hamunaptra. Rick, Evelyn e Jonathan riescono a fuggire, ma Rick si dimostra compassionevole nei confronti di Benit, cercando di aiutarlo. Tuttavia proprio Benit rimane intrappolato e torna alla sala del tesoro, ma viene sorpreso da un enorme sciame di scarabei carnivori che lo divorano. Evelyn e Rick, ormai evidentemente innamorati, insieme a Jonathan salutano il loro alleato Ardeth Bay, anch'egli sopravvissuto alla battaglia, cavalcando un paio di cammelli, ovvero quelli caricati di tesori da Benit, e si avviano in un incandescente tramonto verso il Cairo.\nProduzione.\nIl film \u00e8 il remake de \"La mummia\" (1932), diretto da Karl Freund nel 1932 e con Boris Karloff nel ruolo di Imhotep. Il nome di Ardeth Bey nel film di Karl Freund era lo pseudonimo usato da Imhotep, qui \u00e8 il nome del comandante degli Horas.\nIl film \u00e8 stato girato fra l'Arizona, il Marocco, l'Egitto e l'Inghilterra, nelle seguenti localit\u00e0:\nAccoglienza.\nIncassi.\nIl film ha incassato 10.680.651 \u20ac in Italia, 155.385.488 $ negli Stati Uniti e 415.933.406 $ in tutto il mondo.\nCritica.\nIl film ha avuto recensioni miste da parte della critica. Sul sito Rotten Tomatoes detiene il 56% di recensioni professionali positive, basato su 83 recensioni e con una media dei voti di 5.7/10. Su Metacritic ha un punteggio di 48 su 100, basato su 34 recensioni.\nSequel.\nLa pellicola fa parte di una trilogia che comprende \"La mummia - Il ritorno\" (2001) e \"La mummia - La tomba dell'Imperatore Dragone\" (2008). Il secondo film ha inoltre avuto uno spin-off, \"Il Re Scorpione\", che a sua volta ha generato un prequel, \"Il Re Scorpione 2 - Il destino di un guerriero\", e i tre sequel, \"Il Re Scorpione 3 - La battaglia finale\" e \"Il Re Scorpione 4 - La conquista del potere\" e l'ultimo \"Il Re Scorpione 5 - Il libro delle anime\".\nReboot.\nNel 2017 \u00e8 uscito un \"reboot\" omonimo diretto da Alex Kurtzman."}
{"id": "237748", "revid": "767487", "url": "https://it.wikipedia.org/wiki?curid=237748", "title": "La nave (film 1912)", "text": "La nave \u00e8 un cortometraggio del 1912 diretto da Edoardo Bencivenga."}
{"id": "237749", "revid": "767487", "url": "https://it.wikipedia.org/wiki?curid=237749", "title": "La nave (film 1921)", "text": "La nave \u00e8 un film del 1921, diretto da Gabriellino D'Annunzio e Mario Roncoroni. \u00c8 la seconda edizione cinematografica della tragedia scritta da Gabriele D'Annunzio, che gi\u00e0 nel 1912 era stata portata sugli schermi in una prima edizione.\nTrama.\nIn una citt\u00e0 della pianura veneta ritorna Basiliola, figlia di Orso Faledro, un tribuno pagano che \u00e8 stato destituito ed accecato, assieme ai suoi figli, dai Gratici, suoi avversari. L'arrivo di Basiliola, ansiosa di vendicarsi, porta la rovina nella famiglia avversaria. Obiettivo della vendetta sono i due fratelli Gratici, Marco, nuovo tribuno, e Sergio, vescovo cristiano. La donna seduce entrambi e li spinge ad un duello fratricida causato dalla gelosia, oltre ad uccidere lei stessa i torturatori del padre e dei fratelli.\nMarco uccide Sergio ma poi, capita la pericolosit\u00e0 della donna e l'errore commesso, la condanna alla stessa pena del padre. Per espiare la colpa del delitto salper\u00e0 poi alla ricerca del corpo di San Marco, protettore di Venezia. Basiliola chiede ed ottiene di essere uccisa anzich\u00e9 accecata, ma in un momento di libert\u00e0 si getta su un altare ardente. Alla morte della donna tutta la comunit\u00e0 parte per salvarsi dai barbari alle porte ed andare a fondare una citt\u00e0 nella laguna: Venezia.\nRealizzazione del film.\nIl film \u00e8 tratto dalla omonima tragedia che fu rappresentata per la prima volta a Roma al Teatro Argentina l'8 gennaio 1908. L'opera aveva costituito l'oggetto di un contratto che nel maggio 1911 era stato stipulato tra il poeta (a quel tempo residente a Parigi) ed il produttore torinese Arturo Ambrosio con il quale si prevedeva di trasferire sullo schermo sei opere da scegliersi tra quelle gi\u00e0 edite da D'Annunzio, tra cui, oltre a questa, \"L'innocente\" e \"La figlia di Iorio\", cosa che poi in effetti avvenne negli anni 1911 e 1912.\nQuando la \"Ambrosio\" volle realizzare una seconda edizione de \"La nave\", definita \"poema adriatico\", ottenne il consenso di D'Annunzio, che invece nel 1916 per una seconda edizione de \"La figlia di Jorio\" aveva promosso un'azione legale contro la stessa \"Ambrosio\".\nA quel tempo il poeta era impegnato a Fiume, tuttavia segu\u00ec la realizzazione del film intervenendo presso il produttore affinch\u00e9 la regia fosse affidata al figlio Gabriellino, che gi\u00e0 collaborava con la casa torinese (l'apporto alla regia di Roncoroni sembra sia stato molto limitato), e che dal \"set\" di Venezia lo raggiunse a Fiume per ricevere indicazioni. Il poeta impose inoltre che fosse la Rubinstein, che gi\u00e0 nel 1911 si era molto adoperata per la firma del primo contratto con la \"Ambrosio\", a sostenere la parte della protagonista.\nQuesta edizione della \"Nave\" diede anche origine a una delle ricorrenti cause legali della cinematografia italiana: in questo caso fu la \"Ambrosio\" a citare in giudizio presso il Tribunale di Roma la \"U.C.I.\" con l'accusa di aver pubblicizzato il film, in Italia e all'estero, come un proprio prodotto, violando in tal modo i contratti di distribuzione.\nAccoglienza.\nCommenti contemporanei.\nI giudizi su questa seconda edizione cinematografica del dramma dannunziano non furono, all'epoca, positivi, temperati soltanto dalla fama dell'autore e dall'impegno della produzione in un momento di profonda crisi del cinema italiano. Ne sono la prova due commenti, di cui il primo riconosceva che \u00abGabriellino ha fatto tutto quello che gli era possibile fare per restare fedele a quell'opera mirabile che inscenava, ma la sua capacit\u00e0 di riduttore e direttore, il personale artistico ed i mezzi scenografici a sua disposizione erano evidentemente troppo impari al bisogno\u00bb, mentre l'altro riteneva \"La nave\" \u00abuna prova mirabile di energia fattiva e di genialit\u00e0 artistica nel campo della cinematografia italiana, prova che onora la \"Ambrosio\" e di cui ci possiamo vantare specialmente in un momento cos\u00ec angoscioso per la nostra industria\u00bb.\nCommenti successivi.\nAnche in seguito questa \"Nave\" non ha riscosso apprezzamenti. \u00abIn questo film - ha scritto \"Bianco e nero\" nel 1952 - derivato da un'opera drammatica, l'influenza del palcoscenico \u00e8 ancora presente, soprattutto nell'interpretazione della Rubinstein che, sebbene grande artista, non sa qui muoversi e danzare come richiede il cinema.\u00bb. Pi\u00f9 recentemente (2008) Brunetta ritiene \"La nave\" un film \u00ablento, enfatico, sconnesso nella struttura e mal digeribile per il lessico dannunziano (anche se) merita uno studio che lo consideri come epicedio della grande produzione spettacolare nazionalista del cinema muto italiano, per lo stretto legame ideale con la vicenda della occupazione di Fiume, di cui sembra costituire la motivazione ideologica\u00bb.\nConservazione.\nCopie de \"La nave\" sono conservate presso le cineteche di Bologna e di Milano, nonch\u00e9 in una analoga istituzione spagnola."}
{"id": "237750", "revid": "1873017", "url": "https://it.wikipedia.org/wiki?curid=237750", "title": "Taiji Kase", "text": "\u00c8 stato uno dei maestri pi\u00f9 preparati e pi\u00f9 conosciuti nell'ambito del karate, considerato come uno dei migliori combattenti ed esecutori di kata grazie alla sua abilit\u00e0 tecnica, alla sua esplosiva velocit\u00e0 e alla sua potenza.\nNel 2000 gli \u00e8 stato conferito il grado di X dan, a conferma del suo immenso valore.\nLa sua vita ed i suoi insegnamenti.\nNasce il 9 febbraio 1929 a Chiba, in Giappone, e inizia la pratica delle arti marziali a soli sei anni. Il maestro Kase tuttavia, non inizia con la pratica del Karate, ma con lo J\u016bd\u014d.\n\u00c8 all'et\u00e0 di quindici anni che inizia a praticare il Karate alla scuola Shotokan di Tokyo. \u00c8 stato allievo diretto dei maestri Gichin e Yoshitaka Funakoshi.\nIl maestro Kase fa la sua comparsa sulla scena europea nel 1965, inviato con altri giovani maestri nel continente dalla Japan Karate Association e da quel momento, se si escludono i brevi periodi del soggiorno belga, \u00e8 sempre vissuto a Parigi.\nIn Europa viene subito apprezzato per le qualit\u00e0 sia umane che prettamente tecniche. Ci\u00f2 che sorprendeva in lui era l'atteggiamento pacato e la disponibilit\u00e0 che dimostrava in ogni occasione con i suoi allievi, sia che si trattasse di campioni di alto grado o \"semplici\" cinture nere.\nLa caratteristica principale del suo insegnamento \u00e8 quella di separare completamente la pratica sportiva dal Karate-d\u014d. Il Karate-d\u014d \u00e8 una via, un percorso di formazione e crescita che il maestro Kase intendeva insegnare secondo i precetti del suo maestro e fondatore del Karate Shotokan Gichin Funakoshi. Era l'incarnazione dello spirito del Karate-d\u014d al quale ha dedicato tutta la sua vita e tutto s\u00e9 stesso.\nNel 1989 fonda la W.K.S.A. (World Karate Shotokan Academy) oggi S.R.K.H.I.A. (Shotokan Ryu Kase Ha Instructor Academy), l'Accademia che si propone di unire praticanti di diversi paesi che seguendo il suo programma di insegnamento si impegnano a diffondere la vera essenza del Karate-d\u014d Shotokan.\nEra di casa anche in Italia, invitato spesso dal maestro Hiroshi Shirai per condurre al suo fianco stage e seminari. Tutti gli appassionati ricordano le dimostrazioni dei grandi maestri giapponesi al Palalido di Milano, nelle quali il Maestro Taiji Kase era sempre fra le pi\u00f9 acclamate punte di diamante.\nDurante la permanenza in Francia, ha scritto vari libri sulle arti marziali, tra i quali \"5 Heian: Katas, Karat\u00e9, Shotokan\" (1974), \"18 kata sup\u00e9rieurs: Karate-d\u00f4 Sh\u00f4t\u00f4kan Ry\u00fb\" (1982), e \"Karat\u00e9-d\u00f4 kata: 5-Heian, 2-Tekki\" (1983). \nPer i suoi atleti \u00e8 l'espressione pi\u00f9 alta del Karate Tradizionale: sono la rettitudine del suo comportamento, la sua lealt\u00e0 e la profonda umanit\u00e0 che erano proprie di questo grande Sensei che lo fanno apprezzare da tutti i praticanti di Karate, e non solo, al di l\u00e0 dei diversi stili e delle singole federazioni."}
{"id": "237751", "revid": "767487", "url": "https://it.wikipedia.org/wiki?curid=237751", "title": "La noia (film 1998)", "text": "La noia (\"L'ennui\") \u00e8 un film del 1998 diretto da C\u00e9dric Kahn, tratto dall'omonimo romanzo di Alberto Moravia.\nTrama.\nUn professore di filosofia di nome Martin soffre di depressione dopo che la relazione con sua moglie Sophie \u00e8 stata interrotta. Durante la sua crisi personale, Martin vaga per locali notturni dove incontra un vecchio pittore al quale paga il conto; egli per ringraziarlo gli dona un suo quadro.\nL'indomani Martin scopre che il pittore \u00e8 morto e conosce C\u00e9cilia, ovvero la modella dalle procaci forme che posava nuda per il pittore, di cui si dice che lo abbia ucciso. Iniziando a farle domande, Martin scopre la semplicit\u00e0 e l'\"innocenza\" di C\u00e9cilia, con la quale intraprende una relazione sessuale molto fredda e distaccata, che diviene per\u00f2 via via pi\u00f9 morbosa, nel momento in cui Martin viene a conoscenza della relazione parallela che C\u00e9cilia ha con Momo."}
{"id": "237752", "revid": "8596", "url": "https://it.wikipedia.org/wiki?curid=237752", "title": "Beppe Vessicchio", "text": ""}
{"id": "237753", "revid": "125944958", "url": "https://it.wikipedia.org/wiki?curid=237753", "title": "La notte (film 1961)", "text": "La notte \u00e8 un film del 1961 diretto da Michelangelo Antonioni.\nLa pellicola ottenne l'Orso d'oro al Festival di Berlino, Nastro d'argento e David di Donatello per la regia del miglior film.\nCapitolo centrale della cosiddetta \"trilogia esistenziale\" o \"dell'incomunicabilit\u00e0\", segue \"L'avventura\" e precede \"L'eclisse\". \u00c8 stato considerato un film fortemente innovativo nei contenuti e nel linguaggio filmico. Di rilievo il cast tecnico-artistico fra cui gli sceneggiatori Ennio Flaiano e Tonino Guerra ed i principali interpreti Marcello Mastroianni, Jeanne Moreau e Monica Vitti.\nTrama.\nLa giornata di una coppia in crisi, dalla mattina all'alba del giorno dopo. Giovanni, scrittore di successo, e la moglie Lidia visitano in clinica Tommaso, un caro amico gravemente malato, quindi partecipano al ricevimento di presentazione del nuovo libro. Lidia, sconvolta, se ne va presto e vagabonda senza meta per la citt\u00e0, mentre il marito l'attende a casa.\nAlla sera, per rompere la monotonia, si recano in un tabarin, dove assistono a uno spettacolo di danza, ma Lidia pare non sopportare l'uscita a due, perci\u00f2 la coppia si sposta fuori citt\u00e0, accettando l'invito ad una festa nella grande villa dell'industriale Gherardini, che propone a Giovanni di assumerlo e di fargli scrivere un libro sulla sua impresa.\nGiovanni \u00e8 affascinato da Valentina, diciottenne, che in mezzo ai festeggiamenti se ne sta in disparte a leggere e che scopre essere la figlia del padrone di casa. Nonostante il party sia affollato, Lidia rimane chiusa nel suo disagio esistenziale. Infastidita dalla vacuit\u00e0 dei comportamenti degli invitati, dopo aver visto il marito baciare Valentina e aver appreso al telefono che Tommaso \u00e8 morto, finisce per flirtare con uno sconosciuto, rifiutando per\u00f2 le sue avance pi\u00f9 esplicite.\nIn seguito ad un temporale che interrompe il ricevimento, Lidia si ritrova a tu per tu con Valentina e le spiega di non provare alcuna gelosia, dato che considera il suo matrimonio finito da tempo. Alle due donne al termine della notte si unisce Giovanni, che insieme a Lidia lascia Valentina, visibilmente turbata, e si apre ad un confronto finalmente sincero nel parco della villa.\nLei, dopo avergli letto una sua vecchia e struggente lettera scritta al termine di una notte di amore (che lui non ricordava nemmeno di aver scritto), ribadisce di non amarlo pi\u00f9, mentre Giovanni cerca inutilmente di riaccendere la vecchia passione, ormai sopita. I due fanno disperatamente l'amore, mentre la cinepresa gira loro le spalle.\nProduzione.\nIl film \u00e8 ambientato a Milano. I titoli di testa presentano il grattacielo Pirelli, dall'alto ancora in fase di costruzione, e la stazione Centrale di Milano sul lato di piazza IV Novembre. La coppia protagonista del film abita in via Giovanni Battista Pirelli in un palazzo quasi all'angolo con via Gustavo Fara; in una ripresa dal balcone si nota l'edificio al numero 24 di via G.B. Pirelli. Si notano via Copernico, via Melchiorre Gioia e Sesto San Giovanni nei pressi della societ\u00e0 Breda. La coppia circola su una Alfa Romeo Giulietta del 1955.\nDistribuzione.\nCensura.\n\"La notte\", che usc\u00ec nei cinema italiani nel 1961, fu classificato dalla Commissione per la Revisione cinematografica del Ministero per i Beni e le Attivit\u00e0 Culturali come vietato ai minori di sedici anni. La commissione inoltre impose i seguiti tagli: a) Parte della scena dell'ospedale dopo il bacio iniziale tra Giovanni (Marcello Mastroianni) e la ricoverata (Maria Pia Luzi); b) La parola \"puttana\" pronunciata da una delle signore che passeggiano nel parco; c) Parte della scena finale del film quando, durante l'abbraccio finale, Giovanni e Lidia si distendono sull'erba, con una ripresa successiva della scena con una panoramica dove la coppia si intravede sul fondo, lasciando poi spazio solo al paesaggio.\nAccoglienza.\nAl debutto nelle sale vi furono celebri interventi provenienti dal mondo intellettuale, fra cui quello di Moravia, che elogi\u00f2 l'originalit\u00e0 della narrazione, e quello di Pasolini, il quale analizz\u00f2 acutamente punti di contatto e differenze con il romanzo \"La noia\" dello stesso Moravia, pubblicato proprio in quei mesi.\nCritica.\nL'azione si svolge a Milano nei primi anni sessanta nel pieno fervore sociale del boom economico, durante l'arco di un pomeriggio ed una notte. \u201cL'ambiente \u00e8 quello dei \"nouveaux riches\", dove lavoro e cultura, snobismo e affettazione si mescolano, e dove l'autenticit\u00e0 viene a volte scolorita e mistificata dalle maschere degli atteggiamenti\u201d.\nCome per le pellicole precedenti del regista ferrarese, \"La notte\" non incontr\u00f2 i favori del pubblico, mentre ebbe immediatamente un notevole impatto sulla critica, conquistando grandi lodi e consacrando Antonioni quale maestro di un cinema moderno ed atipico, destinato ad avere una significativa influenza su molte generazioni successive di cineasti (Malle, Godard, Wenders, Wong Kar-wai, Fatih Ak\u0131n, Hou Hsiao-hsien, Kim Ki-duk) e movimenti (Nouvelle Vague).\nL'opera, per alcuni straniante e di difficile fruizione, \u00e8 stata saltuariamente giudicata cerebrale e datata, perch\u00e9 intimamente legata alla descrizione di un determinato periodo storico ed una classe sociale (i primi anni sessanta e la borghesia intellettuale). La maggioranza degli studi critici, al contrario, evidenzia la pervicacia di Antonioni nel seguire un percorso artistico personale privo di compromessi verso l'industria dello spettacolo, documentando inoltre una realt\u00e0 culturale allora molto in voga e scarsamente rappresentata al cinema, in un'epoca dominata da correnti neorealiste e commedie all'italiana."}
{"id": "237754", "revid": "767487", "url": "https://it.wikipedia.org/wiki?curid=237754", "title": "La notte (film 1985)", "text": "La notte (\"Die nacht\") \u00e8 un film del 1985, diretto da Hans-J\u00fcrgen Syberberg .\n\u00c8 un monologo teatrale nel quale l'attrice Edith Clever recita in lingua tedesca testi di Novalis, Friedrich Nietzsche, Heinrich Heine, C\u00e9line, William Shakespeare, Heinrich von Kleist, Goethe, Richard Wagner e Capo Seattle (trascritto da Henry A. Smith).\nIl film \u00e8 stato presentato fuori concorso al 38\u00ba Festival di Cannes."}
{"id": "237755", "revid": "782150", "url": "https://it.wikipedia.org/wiki?curid=237755", "title": "Khalil Gibran", "text": "Libanese di religione cristiano-maronita emigr\u00f2 negli Stati Uniti; le sue opere si diffusero ben oltre il suo paese d'origine: fu tra i fondatori, insieme a Mikha'il Nu'ayma (Mikhail Naimy), dell'Associazione della Penna (al-R\u0101bi\u1e6dah al-Qalamiyyah), punto d'incontro dei letterati arabi emigrati negli Stati Uniti. La sua poesia venne tradotta in oltre 20 lingue, e divenne un mito per i giovani che considerarono le sue opere come breviari mistici. Gibran ha cercato di unire nelle sue opere la civilt\u00e0 occidentale e quella orientale. Fra le opere pi\u00f9 note: \"Il Profeta\" (scritto in inglese) e \"Massime spirituali\".\nBiografia.\nLa giovent\u00f9 in Libano.\nGibran Khalil Gibran nacque in un villaggio del Libano settentrionale (allora parte dell'Impero ottomano), nella citt\u00e0 maronita di Bsharri, nel nord montagnoso del paese. A causa della condizione precaria della famiglia Gibran non ebbe un'educazione formale, anche se fu istruito da alcuni preti sulla Bibbia, la lingua siriaca e quella araba.\nFu in questo periodo che Gibran inizi\u00f2 a sviluppare le idee che ispirarono i suoi primi lavori (come \"Il Profeta\"). Il padre di Gibran, un esattore, fu imprigionato per peculato e le autorit\u00e0 ottomane confiscarono tutti i suoi beni, compresa la casa di famiglia, prima di rilasciarlo nel 1894.\nMentre il padre rimase in Libano, la madre di Gibran, Kamila, decise di trasferirsi con i figli (Khalil, le sorelle Mariana e Sultana, il fratellastro Boutros/Peter) presso suo fratello, che era gi\u00e0 emigrato negli Stati Uniti (a New York): qui approdarono il 17 giugno 1895.\nGiovent\u00f9 ed educazione americana.\nSubito dopo l'arrivo a New York la famiglia si trasfer\u00ec a Boston, dove allora viveva la seconda comunit\u00e0 siriana pi\u00f9 grande d'America, compresi altri parenti; la madre cominci\u00f2 a lavorare come merciaia ambulante. Dal 30 settembre 1895 Gibran frequent\u00f2 la sua prima scuola a Boston, dove l'insegnante di inglese lo persuase a cambiare il suo nome completo, Jibran Khalil Jibran, in Kahlil Gibran, con modifica della grafia originaria (\"Khalil\") per adattamento alla pronuncia americana. Gibran si iscrisse poi a un istituto d'arte, dove mostr\u00f2 una particolare inclinazione per il disegno, attirando l'attenzione del fotografo, all'epoca all'avanguardia, Fred Holland Day: gi\u00e0 nel 1898 un editore pubblicava alcuni suoi disegni come copertine. Holland Day gli fece conoscere la scrittrice Josephine Peabody, che pi\u00f9 tardi avrebbe esercitato su di lui un'influenza benefica e stimolante.\nBreve rientro in Libano.\nNel 1899, dietro consiglio della madre, Gibran fece ritorno in Libano, dove si riun\u00ec al padre e si iscrisse al College de la Sagesse, una scuola superiore maronita di Beirut. Qui frequent\u00f2 anche corsi di letteratura araba e fu attratto dalla letteratura romantica francese, fond\u00f2 una rivista letteraria studentesca e fu eletto \"poeta del collegio\". La vita in comune con il padre, nel frattempo, divenne insostenibile, tanto che Gibran decise di ritornare in America, dopo avere terminato diligentemente gli studi nel 1902.\nRitorno in America.\nRientrato a Boston apprese della morte di Sultana, appena quattordicenne, per tubercolosi; l'anno successivo fu testimone anche della morte di Boutros, sempre per tubercolosi, e della madre, di tumore. Successivamente Gibran decise di vendere la merceria, aperta dalla madre anni prima, non sentendosi portato per un simile lavoro. Sua sorella Mariana dovette mantenere entrambi lavorando presso una sartoria. Nel frattempo Gibran venne introdotto in un circolo molto esclusivo di intellettuali, da Josephine Peabody, che divenne sua amante. Li rendeva simili l'indipendenza e la fierezza di carattere. La passione svan\u00ec ben presto e nel 1904, in occasione della sua prima mostra, alla galleria di Day, Gibran fece conoscenza con Mary Elizabeth Haskell di cui si innamor\u00f2 perdutamente dedicandole moltissime lettere.\nMa il suo amore era puramente platonico. Lei era di dieci anni pi\u00f9 anziana e ammiratrice delle sue opere. Tramite lei ebbe la possibilit\u00e0 di esporre le sue opere nell'istituto dove la Haskell era preside. Negli anni che vanno dal 1904 al 1908 collabor\u00f2 con il giornale \"al-Muhajir\" (\"L'emigrante\") nella stesura di articoli dedicati agli arabi. Inoltre si intensificava sempre pi\u00f9 il legame con la Haskell. Visto l'amore di entrambi per le lettere nacque una duratura comunanza letteraria che, grazie ai preziosi consigli di natura linguistica di Mary, avrebbe dato a Gibran negli anni futuri la possibilit\u00e0 di scrivere in inglese. Nonostante la loro discrezione pubblica la loro corrispondenza rivela una forte intimit\u00e0.\nViaggi in Europa.\nLa Haskell nell'anno 1908 gli fece dono di un viaggio a Parigi, dandogli la possibilit\u00e0 di studiare arte con Auguste Rodin per due anni. Gibran accett\u00f2 volentieri e a Parigi studi\u00f2 Nietzsche, Voltaire, Rousseau, oltre a pittura presso l'accademia \"Julian\", dove conobbe l'artista e amico per la vita Youssef Howayek. Si rec\u00f2 brevemente a Londra con l'amico e scrittore arabo Amin al-Rihani (Ameen Rihani) che ammirava moltissimo. Nell'anno 1909 mor\u00ec il padre e Gibran, avuta notizia della benedizione in punto di morte del genitore, ne fu confortato.\nRitorno definitivo in America.\nRitornato negli Stati Uniti riprese gli studi d'arte a Boston. In America, dove le sue opere vennero esposte in centinaia di gallerie, trascorse gli ultimi vent'anni di vita, mentre la sua fama superava i confini del continente americano arrivando presto in tutto il mondo.\nMorte ed eredit\u00e0.\nGibran mor\u00ec a New York il 10 aprile 1931 di cirrosi epatica e tubercolosi incipiente a uno dei polmoni. Aveva sempre espresso il desiderio di essere sepolto in Libano, dove la sua salma fu subito trasportata con grandi onori; il desiderio fu realizzato appieno nel 1932, quando la sorella Mariana e Mary Haskell acquistarono il monastero Mar Sarkis (San Sergio) in Libano.\nLa corrispondenza tra Gibran e Mary Haskell \u00e8 archiviata presso la University of North Carolina Library. Una collezione di un centinaio di opere d'arte \u00e8 conservata al Telfair Museum of Art di Savannah (Georgia).\nProduzione letteraria.\nLa lingua.\nLa maggior parte dei primi scritti di Gibran fu in arabo, ma dopo il 1918 pubblic\u00f2 quasi esclusivamente in inglese. Il suo primo libro in questa lingua, pubblicato dalla casa editrice Alfred Knopf nel 1918, fu \"The Madman\" (\"Il folle\"), un breve volumetto di aforismi e parabole scritti in cadenza biblica, a mezza via tra poesia e prosa.\nGibran partecip\u00f2 anche alla Associazione della Penna, nota anche come i \"poeti d'emigrazione\" (\"al-mahjar\"), assieme ad altri autori libanesi americani come Amin al-Rihani (\"il padre della letteratura libanese-americana\"), Elia Abu Madi e (Elia D. Madey) Mikha'il Nu'ayma (Mikhail Naimy), amico intimo e grande conoscitore della letteratura araba, il cui nipote, Samir, sarebbe stato figlioccio di Gibran.\nI temi.\nMolti degli scritti di Gibran hanno per argomento il cristianesimo, in particolare il tema dell'amore spirituale. La sua opera poetica si distingue per l'uso di un linguaggio formale e per osservazioni sui temi della vita mediante termini spirituali.\nL'opera pi\u00f9 nota di Gibran \u00e8 \"Il Profeta\", un volume composto di ventisei saggi poetici pubblicato nel 1923 e tradotto in pi\u00f9 di venti lingue. Durante gli anni sessanta \"Il Profeta\" fu popolarissimo nella controcultura americana e nei movimenti New Age e resta tuttora celebre.\nJuliet Thompson rifer\u00ec che Gibran le aveva detto di avere pensato ad 'Abdu'l-Bah\u00e1, allora guida della religione Bah\u00e1'\u00ed, durante tutta la stesura de \"Il Profeta\". La figura di `Abdu'l-Bah\u00e1 influenz\u00f2 anche \"Ges\u00f9, il Figlio dell'Uomo\" (\"Jesus, The Son of Man\"), un'altra sua opera. \u00c8 assodato che in questi anni Gibran dipinse due ritratti di `Abdu'l-Bah\u00e1.\nUno dei suoi versi in inglese pi\u00f9 famosi appare in \"Sabbia e spuma\" (\"Sand and Foam\", 1926): \"Half of what I say is meaningless, but I say it so that the other half may reach you\" (Met\u00e0 di quel che dico non ha senso, ma lo dico perch\u00e9 l'altra met\u00e0 possa giungere a te). Il verso \u00e8 noto anche per essere stato incluso da John Lennon (in forma leggermente modificata) nella canzone \"Julia\" dall'album \"The Beatles\" dei Beatles."}
{"id": "237758", "revid": "767487", "url": "https://it.wikipedia.org/wiki?curid=237758", "title": "La notte dei morti viventi (film 1990)", "text": "La notte dei morti viventi (\"Night of the Living Dead\") \u00e8 un film horror statunitense del 1990 diretto da Tom Savini. \u00c8 il \"remake\" del film omonimo del 1968 di George A. Romero. Il film vede come uno dei protagonisti assoluti l'attore afro-americano Tony Todd.\nTrama.\nBarbara e suo fratello Johnny stanno andando in un cimitero per andare a trovare la loro madre, defunta da tempo. Durante il tragitto Johnny scherza allegramente con la sorella dicendo che i morti torneranno e la prenderanno, ma arrivati alla tomba notano un uomo in lontananza avvicinarsi; mentre Johnny continua a scherzare sopraggiunge l'uomo che cerca di aggredire Barbara. Johnny interviene nel tentativo di fermarlo, ma resta ucciso nella colluttazione sbattendo la testa contro una tomba, nonostante l'aggressore sia lento e impacciato. Barbara fugge e raggiunge la sua macchina chiudendovisi dentro. A questo punto sopraggiunge un altro uomo che tenta di sfondare il finestrino della vettura. Barbara cerca le chiavi, ma si ricorda che le aveva Johnny. Mentre sta pensando a ci\u00f2, uno dei due esseri sfonda il finestrino e cerca di afferrarla, ma quest'ultima, appena in tempo, toglie la marcia e precipita gi\u00f9 per la collina sbattendo contro un albero. Appena esce dalla macchina nota due esseri in lontananza che si avvicinavano e mentre si mette a correre cercando di scappare da loro, vede una casa e si rifugia dentro. Una volta entrata, venne assalita da altri due esseri simili ai precedenti. Quando sembrava arrivata la fine per lei, viene fortunatamente salvata da un uomo che sopraggiunge su un furgoncino investendo un altro di quegli esseri che si stava avvicinando. Appena entrato uccide con un piede di porco che aveva portato con s\u00e9 i due uomini che avevano attaccato Barbara (compreso quello che aveva investito perch\u00e9 si muoveva ancora), mentre lei uccide l'altro essere che l'aveva assalita con un bastone di ferro; dopo averla salvata l'uomo le racconta di chiamarsi Ben e che il furgoncino con cui \u00e8 venuto \u00e8 a corto di benzina. Pertanto, non possono lasciare la casa per il momento. Ben sa anche cosa sono quegli esseri. Sono uomini morti, anche se il cervello permette loro di andare in giro con un solo scopo: nutrirsi di esseri viventi, persino di esseri umani. Racconta a Barbara che prima di scappare col furgoncino lavorava in una pizzeria; poi sopraggiunsero questi zombie che devastarono il locale e uccisero un suo amico che lavorava con lui. Prima di essere ucciso, questo ragazzo spar\u00f2 trenta colpi di fucile nel petto di uno zombie che, nonostante ci\u00f2, continuava a muoversi. Solo dopo averlo colpito alla testa l'essere cadde a terra morto, perci\u00f2 da questo, ha intuito che quello \u00e8 il loro punto debole e che \u00e8 l'unico modo per ucciderli. Ben incoraggia Barbara dicendole che ha dimostrato di essere una donna forte e se vuole sopravvivere deve continuare a esserlo; cos\u00ec organizza insieme a lei una difesa contro gli zombie che stanno aumentando e circondando la casa.\nBen scopre che le linee telefoniche sono staccate e trova un fucile al piano di sopra, a fianco di un uomo divorato vivo dai due zombie che avevano ucciso precedentemente. Ben nota che gli zombie stanno aumentando e che stanno circondando lentamente la casa. Nel frattempo altri due uomini, di cui uno ha un fucile, sbucano dal magazzino di sotto: si tratta di Tom e Harry Cooper. Tom racconta che \u00e8 venuto con la fidanzata, Judy Rose, e che quella \u00e8 la casa dello zio, mentre Harry \u00e8 venuto con la moglie Helen e la figlioletta Karen che \u00e8 stata morsa da uno zombie. Fin dall'inizio, Ben e Harry non vanno molto d'accordo a causa delle opinioni discordanti in merito a come difendersi. Secondo Harry l'idea migliore per salvarsi \u00e8 rifugiarsi in cantina, mentre Ben pensa che sia meglio barricarsi in casa con porte e finestre sprangate. Harry e la moglie decidono di restare chiusi in cantina con la figlioletta, mentre gli altri inchiodano le finestre. Intanto Tom racconta che a poche miglia dalla casa c'\u00e8 un distributore di benzina, chiuso da tempo, che si potrebbe aprire con le chiavi dello zio, che dovrebbero trovarsi da qualche parte nell'appartamento. Helen non ce la fa pi\u00f9 a stare rinchiusa in cantina, e decide di uscire dalla cantina e di aiutare gli altri nella ricerca. Col proseguire del tempo, il rapporto tra Ben e Harry peggiora sempre di pi\u00f9 finch\u00e9 per sbaglio i due fanno cadere un televisore che Harry aveva trovato al piano di sopra, fracassandolo. I due arrivano quasi alle mani, ma vengono fermati da Judy, che riesce a calmarli. Tom intuisce che le chiavi per aprire il distributore del gasolio sono nella tuta dello zio, ucciso da Ben e Barbara precedentemente. Prese le chiavi e usciti di casa, Barbara scorge tra gli zombie l'assassino di suo fratello Johnny e in preda alla collera gli spara.\nPi\u00f9 tardi Ben organizza un piano: lui e Tom armati di fucile e torcia prenderanno il furgoncino e raggiungeranno il distributore, mentre Barbara rester\u00e0 in casa a fare la guardia con un altro fucile. Con loro andr\u00e0 anche Judy, data la sua abilit\u00e0 nel guidare. Il piano sembra procedere bene, infatti Ben scopre che le creature temono il fuoco e riesce a tenerle occupate, ma quando Tom e Judy raggiungono il distributore scoprono che le chiavi che avevano trovato precedentemente erano quelle sbagliate. Tom, a causa del nervosismo, finisce per sparare al serbatoio che prende fuoco; nel disperato tentativo di allontanare il mezzo dalla pompa di benzina, Tom e Judy rimangono uccisi dall'esplosione seguita alle fiamme e i loro resti bruciati vengono divorati dagli zombie. Ormai ogni speranza sembra persa: Ben \u00e8 rimasto fuori da solo contro gli zombie, mentre Barbara viene assalita da Harry che voleva impossessarsi del suo fucile. Intanto Helen viene uccisa in cantina da Karen, ormai diventata anche lei una zombie. Harry riesce a impossessarsi del fucile, ma consuma tutti i colpi sparando inutilmente alle mani delle creature mentre Barbara, catturata dagli zombie, riesce a liberarsi. Intanto Ben riesce miracolosamente a raggiungere la casa e cerca di salvare Barbara dagli zombie, ormai riusciti a sfondare finestre e porte. Harry, paralizzato dal terrore non li aiuta, ma in quel momento Karen sopraggiunge e Ben ordina a Harry di spararle prima che lo morda. Vedendo che l'uomo resta paralizzato tenta di farlo lui, ma prima di riuscire a premere il grilletto della pistola viene colpito alla spalla da Harry; Ben, ormai colmo di rabbia, spara a sua volta ad Harry che ferito si rifugia in una soffitta nascosta al piano di sopra. Ben morente ordina a Barbara, l'unica rimasta illesa, di scappare pi\u00f9 lontano possibile a cercare aiuto approfittando della lentezza nel camminare degli zombie. Barbara promette di ritornare appena possibile e scappa, lasciando Ben ferito in preda alle creature che sono ormai penetrate all'interno della casa.\nFortunatamente Ben riesce a rifugiarsi in cantina, dove trova Helen che tenta di divorarlo. Per difendersi dalla donna \u00e8 costretto a ucciderla con l'ultimo colpo rimasto in canna. A Ben non resta altro da fare che stare in quella cantina ad ascoltare i versi e i rumori delle creature affamate di carne umana. Nel frattempo riesce ad accendere una radiolina che ha trovato e a sentire un comunicato delle forze di polizia, dal quale apprende che gli esseri che stanno invadendo la citt\u00e0 sono morti, ma a causa di un virus sono resuscitati e vagano con l'unico scopo di nutrirsi di carne umana. L'unico modo di ucciderli definitivamente \u00e8 sparare loro alla testa. Ben se la ride perch\u00e9 sapeva gi\u00e0 tutto e anche perch\u00e9 sa che ormai \u00e8 troppo tardi. In pi\u00f9, sopra al tavolo, trova il vero mazzo di chiavi del gasolio e se la ride ancora di pi\u00f9, sapendo che Tom e Judy sono morti inutilmente. Intanto Barbara, sfuggita agli zombie, trova sul retro di un furgone alcuni cadaveri completamente divorati, tra i quali quello di Johnny. In quel momento, un gruppo di persone armate di fucile le presta soccorso. La mattina dopo Barbara si sveglia su una macchina e appena scende vede che il gruppo di persone che l'aveva salvata e medicata la notte precedente era penetrato in casa e aveva ucciso tutte le creature, divertendosi a impiccarle e a colpirle con delle pietre, mentre altri le raggruppavano in mucchio dando loro fuoco. Barbara si precipita subito nella casa e la trova completamente sottosopra. Intanto due uomini forzano la porta della cantina con una motosega e appena riescono a sfondarla ne esce Ben, diventato anche lui uno zombie. Barbara piange mentre gli uomini gli sparano, uccidendolo. Subito dopo, dalle scale spunta Harry, incredibilmente sopravvissuto al massacro grazie al fatto di essere rimasto rintanato tutta la notte nella soffitta al piano di sopra. La cosa suscita una rabbia enorme in Barbara, che lo uccide punendolo cos\u00ec per essersi comportato da codardo. Barbara resta l'unica sopravvissuta all'assedio degli zombie, anche se si ricorder\u00e0 per sempre gli orrori passati in quella casa la notte precedente.\nProduzione.\nIl film venne gestito dalla stessa \u00e9quipe del film originale, con l'eccezione che la regia venne affidata al creatore di effetti speciali Tom Savini, che ha originariamente sottoscritto con la speranza di fare da truccatore in quanto non era in grado di farlo ai tempi del film originale. George A. Romero serv\u00ec come produttore per il remake, e reclut\u00f2 alcuni fonici del film originale.\nLaurence Fishburne, Ving Rhames e Eriq La Salle erano tutti considerati per il ruolo di Ben. Successivamente, Rhames avrebbe interpretato il ruolo di protagonista in \"L'alba dei morti viventi\", remake del film \"Zombi\".\nPer evitare un X rating, Savini dovette tagliare diverse scene dal film, alcune di queste sono incluse nel DVD."}
{"id": "237759", "revid": "438678", "url": "https://it.wikipedia.org/wiki?curid=237759", "title": "La parata dell'allegria (film 1937)", "text": "La parata dell'allegria (\"O-Kay for Sound \") \u00e8 un film del 1937, diretto da Marcel Varnel.\nTrama.\nHyman Goldberger, presidente della Super-Colossal Pictures, \u00e8 alla ricerca di possibili finanziatori per foraggiare la sua casa di produzione in grosse difficolt\u00e0. Ne trova sei che invita a visitare gli studi. Ma il giorno previsto per la visita, anche Albert, un giovanotto che lavora come fattorino, ha invitato sei suoi amici a fare un giro alla Super-Colossal. Goldberger equivoca, e crede che quelli siano i suoi sei ricchi polli da spennare.\nProduzione.\nIl film fu prodotto dalla Gaumont British Picture Corporation e dalla Gainsborough Pictures.\nVenne girato a Londra e nei Gainsborough Studios, di Islington.\nDistribuzione.\nDistribuito dalla General Film Distributors (GFD), il film usc\u00ec nelle sale britanniche nel 1937. Venne presentato in Danimarca il 26 febbraio 1940 con il titolo \"Den sk\u00f8re bande\". In Brasile, prese il nome di \"Hollywood \u00e0s Avessas\"."}
{"id": "237760", "revid": "767487", "url": "https://it.wikipedia.org/wiki?curid=237760", "title": "La parata dell'allegria (film 1960)", "text": "La parata dell'allegria (\"When Comedy Was King\") \u00e8 un film antologia del 1960, diretto da Robert Youngson che racconta la storia di Hollywood attraverso le scene di vecchi film comici, che vanno da Mack Sennett a Stanlio e Ollio, da Charlie Chaplin a Fatty Arbuckle.\nTrama delle comiche di Charlot.\nPresso Venezia un regista sta riprendendo la corsa di alcune auto, tuttavia un vagabondo, Charlot, s'interpone tra la cinepresa e la scena, facendo montare su tutte le furie sia l'operatore che il regista.\nCharlot viene incaricato dalla moglie Mabel di recarsi a comperare un biberon per il bambino, mentre sta per uscire la segretaria lo chiama per comunicargli di spedirle una lettera d'amore per un uomo. Charlot si avvia ma si ferma in un bar dove scoppia una tremenda rissa. Charlot ne esce illeso ma scambia la sua giacca con quella di un altro uomo, il fidanzato della segretaria, e quando torna in casa la moglie Mabel scopre la dichiarazione d'amore.Successivamente Charlot si mette a lavorare per un teatro di posa dove deve girare la scena di un assassino che deve uccidere un fanciullo. Tuttavia i pasticci del vagabondo interrompono a lungo le riprese, cos\u00ec viene cacciato. Tuttavia Charlot non si arrender\u00e0 e s'intrufola negli studios travestito da soubrette.\nComica di Stanlio e Ollio.\nIl duo Laurel e Hardy (Stanlio e Ollio) appare nell'antologia solo in uno spezzone tratto dalla comica \"Grandi affari\" del 1929. Vendendo in piena estate alberi di Natale, Stanlio e Ollio non riescono a trovare neanche un cliente interessato alla loro merce, finch\u00e9 non giungono in casa di un tranquillo vicino. All'inizio l'uomo rifiuta cortesemente, ma poi a causa di Stanlio che fa impigliare in continuazione un rampo dell'albero tra la fessura della porta, il che implica il ripetuto suono del campanello, l'uomo inizia ad alterarsi. Infatti egli fa dei piccoli sgarbi ai due prima distruggendo l'orologio di Ollio e l'albero di Natale, poi iniziando a sfasciare la loro auto; cos\u00ec anche Stan e Oliver incominciano a vendicarsi dei torti sfondando finestre, porte e abbattendo le piante della casa. L'intervento di una guardia far\u00e0 scoppiare i tre litiganti in un pianto dirotto che stabilir\u00e0 una, ma breve, tregua.\nProduzione.\nIl film fu prodotto dalla Robert Youngson Productions.\nDistribuzione.\nFu distribuito dalla Twentieth Century Fox Film Corporation."}
{"id": "237761", "revid": "767487", "url": "https://it.wikipedia.org/wiki?curid=237761", "title": "La parola che uccide (film 1914)", "text": "La parola che uccide \u00e8 un film del 1914 diretto da Augusto Genina."}
{"id": "237763", "revid": "438678", "url": "https://it.wikipedia.org/wiki?curid=237763", "title": "La parola che uccide (film 1945)", "text": "La parola che uccide (\"Murder in Reverse\") \u00e8 un film del 1945, diretto da Montgomery Tully.\nTrama.\nDopo essere stato ingiustamente condannato a una lunga pena per un omicidio che non ha commesso, uscito dal carcere Tom Masterick \u00e8 deciso a trovare il vero assassino.\nProduzione.\nIl film fu prodotto dalla British National Films.\nDistribuzione.\nDistribuito dalla Anglo-American Film Corporation, il film usc\u00ec nelle sale cinematografiche britanniche il 22 ottobre 1945. In Danimarca, fu distribuito il 19 settembre 1946 con il titolo \"Thi kendes for Ret\", in Finlandia l'11 ottobre dello stesso anno come \"Murhatun miehen j\u00e4ljet\". Negli Stati Uniti, dove \u00e8 conosciuto anche con il titolo \"Query\", fu presentato a New York il 10 gennaio 1947 dalla Four Continents Films Inc. in una versione di 87 minuti, mentre in Francia il film usc\u00ec il 18 giugno come \"Meurtre \u00e0 cr\u00e9dit\" e in Svezia l'8 dicembre con il titolo \"Skuggan fr\u00e5n Soho\"."}
{"id": "237767", "revid": "438678", "url": "https://it.wikipedia.org/wiki?curid=237767", "title": "La partita (film 1988)", "text": "La partita \u00e8 un film del 1988 diretto da Carlo Vanzina.\nTrama.\nVenezia, XVIII secolo. Dopo 14 mesi di esilio, il nobile Francesco Sacredo torna in patria e trova il padre che ha appena perso al gioco tutto il patrimonio, sconfitto dall'astuta e diabolica contessa Matilde Von Wallenstein. La contessa \u00e8 disposta a restituire tutto se Francesco riesce a batterla a \"Totum et nihil\" (tutto e niente); ma se Francesco perde, la sua anima appartiene alla contessa. Francesco perde, ma non \u00e8 disposto a onorare il contratto."}
{"id": "237770", "revid": "438678", "url": "https://it.wikipedia.org/wiki?curid=237770", "title": "La pattuglia sperduta (film 1934)", "text": "La pattuglia sperduta (\"The Lost Patrol\") \u00e8 un film del 1934 diretto da John Ford, basato sul romanzo \"Patrol\" di Philip MacDonald, pubblicato a New York nel 1928.\nTrama.\nUna squadra dell'esercito inglese, nella prima guerra mondiale, durante una missione nel deserto della Mesopotamia, perde l'orientamento avanzando senza alcun punto di riferimento.\nSoldati arabi nemici, dopo vari agguati, uccidono uno dopo l'altro gli inglesi, sopravvive solo un sergente salvato dall'arrivo di truppe inviate alla loro ricerca.\nProduzione.\nLa lavorazione del film, prodotto dalla RKO Radio Pictures, dur\u00f2 dal 31 agosto al 22 settembre 1933. Le scene nel deserto vennero girate a Yuma, in Arizona. \"Hollywood Reporter\" riport\u00f2 la notizia che, durante le riprese, la troupe and\u00f2 incontro a molti problemi, colpita dalla dissenteria e soffrendo a causa del grande caldo e a causa dell'acqua inquinata..\nDistribuzione.\nIl copyright del film, richiesto dalla RKO Radio Pictures, Inc., fu registrato il 16 febbraio 1934 con il numero LP4510. Il film usc\u00ec nelle sale cinematografiche statunitensi il 16 febbraio 1934. Nello stesso anno, venne distribuito anche in Argentina (20 giugno) e Svezia (3 dicembre). Nel 1935, usc\u00ec in Cecoslovacchia (1\u00ba febbraio), Spagna (25 febbraio), Paesi Bassi (15 marzo), Francia (26 giugno). In Finlandia, il film usc\u00ec l'8 novembre 1936 mentre nel 1937 fu distribuito anche in Danimarca (17 maggio) e Portogallo (26 dicembre).\nRiconoscimenti.\n\u00c8 stato candidato ai Premi Oscar 1935 per la migliore colonna sonora.\nNel 1934 \u00e8 stato indicato tra i migliori dieci film dell'anno dal National Board of Review of Motion Pictures."}
{"id": "237771", "revid": "438678", "url": "https://it.wikipedia.org/wiki?curid=237771", "title": "La pattuglia sperduta (film 1954)", "text": "La pattuglia sperduta \u00e8 un film del 1954, diretto da Piero Nelli.\nTrama.\nLa mattina del 19 marzo 1849, vigilia della seconda fase della prima guerra di indipendenza, una pattuglia dell'esercito piemontese, al comando del capitano Salviati, viene inviata verso le linee austriache per una ricognizione e per stabilire un contatto con le forze che fronteggiano gli imperiali sul Ticino davanti a Pavia.\nNon riuscendo a prender contatto con le truppe amiche, il secondo ufficiale del gruppo, il tenente Airoldi, originario dei luoghi, attraversa il Ticino e si dirige verso la propria casa per raccogliere informazioni sui movimenti delle truppe austriache. Raggiunge cos\u00ec i suoi famigliari ma, durante il ritorno, viene individuato dai soldati nemici che lo inseguono sino al fiume. Egli riesce a fuggire, ma un giovane soldato che lo accompagnava viene ucciso.\nIl tenente, conoscitore del fiume, lo discende in barca, ritrova la pattuglia e fa rapporto al Capitano, che decide di rientrare nelle proprie linee. Durante il percorso, per\u00f2, essi si imbattono in un distaccamento austriaco e decidono di attaccarlo, riuscendo a far saltare un deposito di munizioni. Vengono inseguiti per la campagna e si rifugiano in una cascina, dove due dei contadini - uno \u00e8 un ragazzo - si uniscono a loro.\nGli Austriaci li attaccano ed il ragazzo viene ucciso. I soldati piemontesi riescono a fuggire, ma quando gli Austriaci si impadroniscono della cascina, per rappresaglia fucilano il contadino ed incendiano l'edificio. Nella fuga il tenente Airoldi rimane gravemente ferito e nella giornata muore. Il capitano decide di seppellirlo sul posto, rivolgendo ai soldati parole patriottiche sul senso della loro missione.\nI superstiti continuano a vagare incerti per la campagna sino a quando sentono lontano il rombo del cannone e si dirigono verso quella direzione. Ma arrivano tardi, quando la battaglia di Novara \u00e8 ormai finita con la sconfitta piemontese, e sul campo trovano soltanto rovine e caduti.\nRealizzazione del film.\nSoggetto.\n\"La pattuglia sperduta\" nasce dall'incontro, avvenuto a Torino, \"culla\" del cinema italiano, tra il produttore Franco Cristaldi ed il regista Piero Nelli, entrambi interessati a realizzare, nei rispettivi campi, la loro prima opera cinematografica, dopo aver prodotto con la loro casa produttrice, \"Vides\" diversi documentari, tra cui quello, molto noto, sul disastro aereo di Superga.\nQuando il titolo del film era ancora \"Vecchio Regno\" fu lo stesso regista a illustrarne gli intenti, affermando che \u00absin dal tempo dell'unit\u00e0 d'Italia il problema della creazione di una narrativa risorgimentale attende la sua risoluzione. il Risorgimento, narrativamente costretto negli schemi di un'aulica retorica di parte, non \u00e8 andato oltre l'interesse di un fatto folcloristico o regionale\u00bb. Quindi, secondo Nelli \u00abla via narrativa da seguire per fare un Risorgimento che non sia retorico n\u00e9 bozzettistica [\u00e8] quella capace di superare le aureole ed i limiti del tempo (\u2026) capace cio\u00e8 di raccontare la storia come vita degli uomini\u00bb.\nProduzione.\nLe riprese del film, per le quali Cristaldi e Nelli ricorsero alle attrezzature della Fert, durarono circa sei mesi nel corso del gelido inverno 1952\u00a0\u2013 53 e si svolsero tutte in Piemonte, in particolare nei i dintorni di Casale Monferrato, nei centri abitati di Moncalieri, Carignano e Brandizzo, ed in alcuni terreni del Novarese e del Vercellese, mentre gli interni furono girati a Torino. Le scarse disponibilit\u00e0 indussero la produzione ad ingegnarsi con mezzi di fortuna: cannoni ricavati da tubi da stufa, affusti da carri agricoli, divise cucite con mezzi artigianali dalla costumista Carla Simonetti (al tempo moglie di Cristaldi), anche se, grazie alla consulenza del torinese Piero Pieri, esperto di storia militare, \u00abnel complesso l'abbigliamento dei fanti piemontesi \u00e8 reso bene\u00bb e \u00abil colpo d'occhio sulle uniformi della fanteria austriaca \u00e8 buono\u00bb. Tutto ci\u00f2 consent\u00ec di restare entro l'esiguo budget della produzione che ammontava a soli 18 milioni di lire. Nonostante le ristrettezze, l'entusiasmo dei promotori riusc\u00ec a coinvolgere il compositore Goffredo Petrassi che dedic\u00f2 alla \"Pattuglia sperduta\" una delle sue pochissime colonne sonore cinematografiche.\nInterpreti.\nNessuno degli interpreti, di origini professionali e sociali diverse, era un attore professionista. Secondo la ricostruzione di Renzo Fiammetti \u00abmolti degli uomini che lavoravano al film avevano partecipato alla Resistenza [ed] alcune scene del film vedono la pattuglia agire come una banda partigiana\u00bb, il che comport\u00f2 anche alcune forzature come la scena della rappresaglia, con la fucilazione di un contadino e l'incendio della sua cascina, dato che \u00abi soldati austriaci nel contesto di quella guerra non compirono atti di quel genere nei confronti della popolazione\u00bb. L'interpretazione principale, quello del capitano Salviati (che nella finzione del film \u00e8 napoletano), fu affidata ad Oscar Navarro, un intellettuale torinese che volle per riservatezza essere presentato come Sandro Isola, usando il cognome della madre. Il non professionismo degli attori fu enfatizzato nei titoli di testa: \u00abGli interpreti di questo film non sono attori professionisti. Nella vita sono borghesi, intellettuali, artigiani, operai, come quelli che al tempo del Risorgimento e dell'Unit\u00e0 fino ai giorni pi\u00f9 vicini, sempre sono stati protagonisti della storia d'Italia nella cattiva e nella buona sorte\u00bb.\nAccoglienza.\nLe riprese della \"Pattuglia sperduta\" terminarono nel febbraio 1953, ma il film usc\u00ec quasi un anno e mezzo dopo, a causa del tempo che si rese necessario dapprima per le attivit\u00e0 di montaggio e doppiaggio dei non professionisti (tra i doppiatori anche Luigi Pavese) e poi per la ricerca di una casa di distribuzione. \u00abNel cercare un distributore \u2013 ha detto il produttore Cristaldi - sono venuto a Roma ed ho atteso per ben due mesi per poter parlare con qualcuno\u00bb. Alla fine il film ottenne due distribuzioni: una da parte della \"Columbia Ceiad\" e l'altra dalla \"Diana Cinematografica\", ma dopo essere stato ridotto di circa 15 minuti e con un titolo che richiamava un'opera del 1934 di John Ford \"The lost patrol\". A causa di questi ritardi \"La pattuglia sperduta\" and\u00f2 nelle sale nell'estate del 1954 e, come scrisse la rivista \"Cinema\", \u00abcompare in piena canicola, relegata in un cantuccio della stagione morta, con la certezza quindi di una resa economica disastrosa\u00bb.\nRisultato economico.\nLa facile previsione di \"Cinema\" fu pienamente rispettata. Gli incassi del film non raggiunsero infatti neppure i 30 milioni di lire, come anche Cristaldi, ha successivamente confermato. L'insuccesso economico spense molti entusiasmi. Il regista Nelli, presentando il film, aveva scritto che \u00abCristaldi intende non limitarla ad un fatto casuale o sporadico della societ\u00e0; qualora il pubblico dimostri il proprio favore per questo genere di film, esso potr\u00e0 essere l'inizio di un filone narrativo\u00bb. Ma questi propositi non si realizzarono: Cristaldi si trasfer\u00ec a Roma, dove diede avvio alla sua brillante carriera di produttore realizzando nello stesso 1954 \"Il seduttore\", un film con Alberto Sordi, opera di un genere e con finalit\u00e0 commerciali completamente diversi.\nCritica.\nL'anticonformismo. Tutti i commenti su \"La pattuglia sperduta\" hanno evidenziato quello che il critico Guido Aristarco defin\u00ec come \u00absforzo di operare in senso anticonformistico, di allontanarsi dallo schema oleografico, apologetico, cartaceo, da personaggi astratti e mitologici\u00bb con cui era stata sempre affrontata dal cinema la tematica Risorgimentale. Questa considerazione fin\u00ec per porre in secondo piano il giudizio intrinseco sul film. \u00abChi volesse giudicare rigidamente \u2013 scrisse \"Cinema\" - l'operato del regista potrebbe anche essere indotto ad uno spicciativo giudizio di condanna, [ma] con tutto questo sembra doveroso aprire un credito a Piero Nelli. In grazia (\u2026) della indiscutibile seriet\u00e0 con cui si \u00e8 accostato al suo primo impegno, egli ha diritto ad una certa fiducia\u00bb. Sulla stessa linea il parere espresso da \"Bianco e Nero\" secondo cui \u00abnonostante le molte ingenuit\u00e0, gli evidenti scompensi strutturali ed i palesi squilibri di ritmo, il film \u00e8 meritevole di una certa considerazione, per la presenza di alcune sequenze felici ed un uso efficace di interpreti non professionisti\u00bb.\nRapporto con il neorealismo. Anche \"La pattuglia sperduta\" non pot\u00e9 sottrarsi alla valutazione del rapporto con il neorealismo. \u00abQuando il cinema italiano \u2013 ha scritto Massimo Mida - si \u00e8 occupato del nostro Risorgimento lo ha fatto in modo non realistico, Nelli ci ha saputo offrire il ritratto di un'epoca: niente oleografia, niente retorica per avallare una concezione convenzionale del Risorgimento\u00bb. Anche il \"Corriere della sera\" osserv\u00f2 che \u00abil film \u00e8 opera nobile, anche se ambiziosa; fioriscono episodi di realismo e non mancano motivi di commozione\u00bb. Lo stesso regista consider\u00f2 il suo film \u00abl'ultimo del neorealismo, e non solo l'ultimo cronologicamente; il punto estremo in cui il neorealismo della cronaca approd\u00f2 al territorio della storia\u00bb. Ma, secondo il \"Morandini\", \u00abil tentativo di accostare il neorealismo alla storia \u00e8 solo parzialmente riuscito\u00bb.\nInterpretazione storico - sociale. Alcuni commenti hanno messo maggiormente in rilievo la relazione tra il film ed il momento storico in cui fu realizzato. Gianpiero Brunetta spiega cos\u00ec l'origine culturale del film: \u00abPer quanto riguarda i film sul Risorgimento \u00e8 avvenuto un fatto nuovo: la pubblicazione dell'interpretazione gramsciana ha rilanciato il dibattito storiografico. A questo dibattito guardano in misura e modi differenti non solo Visconti con \"Senso\", ma anche Alessandrini con \"Camicie Rosse\", Mario Costa con \"Cavalcata d'eroi\" ed il film di Nelli; nel breve volgere di pochi anni la concentrazione tematica \u00e8 tutt'altro che casuale. Ne \"La pattuglia sperduta\" viene mostrato il distacco tra forze popolari e quadri militari\u00bb.\nAnche il \"Mereghetti\" scorge nel film \u00abnotazioni di classe vicine alla lezione gramsciana [per] la sottolineatura delle sofferenze subite dal popolo che ne fanno un'opera innovativa e, nella sua scelta anti spettacolare, coraggiosa\u00bb. mentre Aristarco rileva che \u00abquegli uomini combattono anche perch\u00e9 nell'unit\u00e0 vedono la possibilit\u00e0 di un lavoro\u00bb.\nCommenti successivi.\nLa convergenza in quei pochi anni di diversi autori sulla tematica risorgimentale fece nascere delle speranze (\u00abForse \"Senso\" \u00e8 l'avvio di una serie di film storici ?\u00bb si chiedeva Massimo Mida), che andarono deluse. Gi\u00e0 pochi anni dopo Aristarco, che pure aveva apprezzato il film all'uscita, contest\u00f2 il fatto che \u00abgli otto componenti della pattuglia hanno un valore simbolico e vogliono sottolineare che tutti, intellettuali e contadini, hanno contribuito in eguale misura e stretta concordia al moto risorgimentale. In seguito per\u00f2 Gianni Rondolino ha definito \"La pattuglia sperduta\" \u00abun coraggioso tentativo di rileggere criticamente il nostro Risorgimento, rimasto senza seguito\u00bb, mentre Vittorio Spinazzola ha sostenuto che il film di Nelli \u00abpoteva rappresentare un primo esempio di revisionismo risorgimentale\u00bb. Ma in conclusione, come ha scritto Casadio, a parte questa e poche altre eccezioni, \u00abfino al 1962 i film risorgimentali sono di un conformismo e di una retorica di carattere scolastico e possono essere perfettamente sovrapponibili ad analoghi film girati in periodo fascista\u00bb."}
{"id": "237772", "revid": "6923", "url": "https://it.wikipedia.org/wiki?curid=237772", "title": "La paura (film 1954)", "text": "La paura \u00e8 un film del 1954, diretto da Roberto Rossellini. Il soggetto \u00e8 ripreso dalla novella \"Paura\" (\"Angst\") di Stefan Zweig scritta nel 1910. Si devono considerare versioni originali del film quelle in tedesco (\"Angst\") e in inglese (\"Fear\"), girate in parallelo a Monaco di Baviera tra l'agosto e l'ottobre del 1954.\nIn italiano esistono due versioni doppiate. La prima, distribuita nel 1955 con il titolo \"La paura\", fu montata a partire dal materiale della versione in lingua inglese. Dato lo scarso successo al botteghino la produzione decise di ridistribuire nel 1958 senza il consenso del regista una versione pesantemente modificata con il nuovo titolo \"La paura: non credo pi\u00f9 all'amore\". Questa versione - la pi\u00f9 breve in assoluto - si distingue per l'aggiunta di sequenze ex novo, l'introduzione di una voce narrante affidata alla protagonista e un finale melodrammatico tutto nuovo.\n\"La paura\" \u00e8 l'ultimo lavoro nato dal sodalizio artistico e privato tra il regista romano e l'attrice svedese Ingrid Bergman. In precedenza i due avevano collaborato ai film \"Stromboli, terra di Dio\" (1949), \"Europa '51\" (1952), \"Viaggio in Italia\" (1954), \"Giovanna d'Arco al rogo\" (1954). Di Rossellini \u00e8 anche l'episodio intitolato \"Ingrid Bergman\" del film \"Siamo donne\" (1953) a cui contribuirono in veste di registi Luchino Visconti, Luigi Zampa, Gianni Franciolini e Alfredo Guarini.\nTrama.\nIrene Wagner \u00e8 una brillante donna in carriera che dirige una ditta di prodotti farmaceutici. Vive a Monaco. \u00c8 sposata con Alberto Wagner dal quale ha avuto due figli. Alberto \u00e8 impiegato come chimico nel laboratorio della ditta diretta dalla moglie.\nLa signora Wagner ha una relazione extraconiugale con Enrico Stoltz. Una sera di ritorno a casa, dopo essersi appena congedata dall'amante, Irene viene avvicinata da una sconosciuta la quale dice di essere la fidanzata di Enrico e pare disperata. L'incontro ha luogo sulla porta di casa Wagner. Irene per paura che il marito la possa vedere dalla finestra, estrae rapidamente qualche banconota dalla borsetta e congeda la donna. Nei giorni successivi la donna che si presenta sotto il nome di Giovanna Schultze si presenta di nuovo a Irene, ma con un atteggiamento completamente diverso: comincia a ricattare sistematicamente Irene, chiedendo somme sempre maggiori. Irene cede al panico e cerca, all'insaputa del consorte, in tutti i modi di soddisfare le richieste della ricattatrice temendo che possa mettere a repentaglio la sua vita familiare.\nQuello che Irene inizialmente non sa \u00e8 che Giovanna \u00e8 in realt\u00e0 un'attrice di basso profilo ingaggiata dallo stesso Alberto, il quale sa tutto del tradimento e cerca, mettendo in scena il ricatto, di spingere la moglie a confessare il suo errore.\nAlla fine Irene riesce a smascherare Giovanna, il cui vero nome \u00e8 Luisa Vidor. In occasione dell'ultimo appuntamento con la ricattatrice, in un locale notturno, Luisa rivela a Irene il complotto di cui \u00e8 vittima. Irene cade nel baratro della disperazione: nella sua mente inizia a balenare l'idea del suicidio. Di notte si reca in macchina alla sua fabbrica di medicinali. Raggiunge prima l'ufficio da dove si mette telefonicamente in comunicazione con la casa di campagna dove soggiornano i figli; in lacrime, Irene prega la governante di salutare i bambini da parte della mamma. Quindi redige un breve messaggio di congedo, prima di avviarsi verso il laboratorio alla ricerca di una boccetta di curaro onde porre fine alla sua vita. All'ultimo secondo la raggiunge Alberto, che le chiede perdono. I due si stringono in un abbraccio e si confessano il loro amore.\nFinale della seconda versione italiana.\nNella seconda versione italiana il ricongiungimento finale viene cassato. Irene decide di non perdonare il marito, anzi vuole lasciarlo per dedicare il suo tempo e le sue energie all'educazione dei figli, perch\u00e9 del resto, come ci ricorda il titolo, lei non crede pi\u00f9 alla magia dell'amore."}
{"id": "237773", "revid": "767487", "url": "https://it.wikipedia.org/wiki?curid=237773", "title": "La paura (film 1974)", "text": "La paura (\"Strah\") \u00e8 un film del 1974 diretto da Matja\u017e Klop\u010di\u010d.\nIl film \u00e8 stato presentato nella Quinzaine des R\u00e9alisateurs al Festival di Cannes 1975."}
{"id": "237774", "revid": "767487", "url": "https://it.wikipedia.org/wiki?curid=237774", "title": "La peccatrice (film 1931)", "text": "La peccatrice (\"The Good Bad Girl\") \u00e8 un film del 1931 diretto da Roy William Neill, che si basa sull'omonimo romanzo di Winifred Van Duzer, pubblicato a New York nel 1926.\nProduzione.\nLe riprese del film, prodotto dalla Columbia Pictures, durarono dal 26 marzo al 15 aprile 1931.\nDistribuzione.\nIl copyright del film, richiesto dalla Columbia Pictures Corp., fu registrato il 21 maggio 1931 con il numero LP2248. Distribuito dalla Columbia Pictures, il film fu presentato in prima a New York il 14 maggio 1931."}
{"id": "237775", "revid": "438678", "url": "https://it.wikipedia.org/wiki?curid=237775", "title": "La peccatrice (film 1940)", "text": "La peccatrice \u00e8 un film del 1940, diretto dal regista Amleto Palermi, che ha fatto parte della selezione italiana alla Mostra di Venezia di quell'anno. \u00c8 considerato come un primo tentativo di film realista nel panorama del cinema italiano all'inizio degli anni quaranta.\nTrama.\nMaria vede morire una ragazza, che si ritrova come lei in un bordello. Questo fatto la induce a rievocare le sue vicissitudini sin da quando, ingenua ragazza di provincia, \u00e8 fidanzata con Alberto che per\u00f2 la abbandona quando lei resta incinta. In preda alla vergogna, piuttosto che confessare a sua madre il proprio stato, Maria si allontana da casa e viene ospitata a Napoli in un centro di assistenza per ragazze madri. Qui d\u00e0 alla luce un bimbo che per\u00f2 muore dopo pochi giorni. Maria viene quindi accolta in un paese vicino da una brava famiglia di contadini per fare la balia a loro figlio.\nIl cognato del padrone di casa dimostra serie intenzioni verso di lei, ma quando viene a conoscenza del suo passato la tratta indegnamente. La ragazza \u00e8 quindi costretta ad allontanarsi anche da questa sua nuova famiglia ed a tornare in citt\u00e0. Qui conosce Pietro, un bravo giovane con cui inizia una relazione, ma che, coinvolto ingiustamente nella emissione di assegni falsi, viene arrestato. Rimasta sola, Maria viene attirata da Ottavio, sedicente amico di Pietro (in realt\u00e0 \u00e8 colui che ne ha provocato l'arresto) sulla strada della prostituzione.\nLa morte della compagna di sventura le fa comprendere pienamente il basso livello a cui \u00e8 ormai arrivata, e trova il coraggio di fuggire. Si riavvicina a Pietro, che la inserisce nella gestione di una lavanderia di propriet\u00e0 della sua famiglia, ma, essendo ricercata dalla polizia, si scopre il suo passato e viene cacciata. Ritorna al paese d'origine ove casualmente incontra di nuovo Alberto, che fatica quasi a riconoscerla e la tratta con disprezzo. Maria, piena di amarezza, torna dalla vecchia madre che l'accoglie a braccia aperte.\nRealizzazione del film.\nProduzione.\n\"La peccatrice\" fu il primo film realizzato presso il Centro sperimentale di cinematografia, il cui teatro di posa venne per l'occasione inaugurato dopo il trasferimento di questa istituzione nella nuova sede di via Tuscolana, accanto a Cinecitt\u00e0. Le riprese iniziarono il 6 maggio 1940 e ad esse parteciparono numerosi allievi del Centro quale esercitazione \"sul campo\" della loro attivit\u00e0. La lavorazione termin\u00f2, dopo qualche difficolt\u00e0 e contrasti su alcune scene di cui vennero realizzate due versioni, alla fine del mese di luglio, in tempo per consentire la presentazione della pellicola alla Mostra di Venezia.\nSoggetto e sceneggiatura.\nLa partecipazione del Centro Sperimentale al film di Palermi non fu solo logistica: l'ideazione e realizzazione dell'opera si deve infatti, oltre che a Palermi, ai principali esponenti di tale istituzione, cio\u00e8 \u00abintellettuali del calibro di Umberto Barbaro, Luigi Chiarini e Francesco Pasinetti impegnati, sia pure in ruoli distinti, nella formazione e nella diffusione di una cultura cinematografica estranea a qualunque tentazione provinciale ed autarchica\u00bb.\nLa presenza di questi tre autori comporter\u00e0 un'accoglienza del film, soprattutto a Venezia, come \u00abun segnale importante di rinnovamento\u00bb favorita da \u00abun certo allentamento del controllo politico, in particolare a partire dal 1939, quando i film italiani sono chiamati a coprire i vuoti lasciati dal ritiro, dopo l'istituzione del \"monopolio\", delle pellicole americane\u00bb, dando vita ad un cinema considerato pi\u00f9 \"realista\", \"precursore del realismo\", o almeno ispirato al \"naturalismo\". Anche Vittorio De Sica, che fece parte del cast e poi tanta parte ha avuto nel cinema italiano del dopoguerra, riconobbe che \u00abPalermi ebbe la qualit\u00e0 di staccarsi dai clich\u00e9s del momento, i \"telefoni bianchi\". Lui andava negli ambienti veri e cercava un rapporto autentico e di sincera umanit\u00e0 con i personaggi; era un autore\u00bb.\nInterpreti.\nLa principale interprete, Paola Barbara, contribuisce all'impostazione \"realista\" del film. \u00abPerfettamente calata nel personaggio, appare in molte scene senza un filo di trucco, cosa rara, rarissima, in un'epoca in cui sullo schermo la bellezza femminile seguiva rigidi canoni estetici\u00bb. Per questa sua interpretazione innovativa l'attrice ottenne unanimi commenti di lode, rilevandosi \u00abattrice di grandi mezzi\u00bb, arrivando cos\u00ec all'apice della sua celebrit\u00e0. A seguito di tale successo che la rivel\u00f2 quale \u00abcompiuta attrice drammatica\u00bb. fu la prima ad essere individuata da Visconti quale possibile interprete di \"Ossessione\", ancora prima della Magnani e poi della Calamai, ma lei rifiut\u00f2 quella parte per accompagnare il marito Primo Zeglio impegnato in Spagna per una regia. Accanto a lei lavora un complesso di interpreti maschili di primo piano, \u00abquale prima d'ora s'era mai visto in un film italiano, affidando ad ognuno di essi una parte incisiva corrispondente alle loro attitudini\u00bb, anche se nessuno di loro sar\u00e0 protagonista assoluto.\nAccoglienza.\nPresentazione a Venezia.\n\"La peccatrice\" ebbe qualche problema con la censura a causa di alcuni aspetti ritenuti scabrosi, superati i quali fece parte della selezione italiana alla Mostra di Venezia, dove fu proiettato il 3 settembre 1940, riscuotendo applausi e critiche positive. Tra gli estimatori del film anche il futuro regista Michelangelo Antonioni secondo il quale \u00abcon \"La peccatrice\" l'Italia ha portato a Venezia uno dei \"pezzi\" pi\u00f9 interessanti della Mostra (...) Per la prima volta da noi si tenta di dare una compiutezza schiettamente cinematografica ad un personaggio e di conseguenza ad un film\u00bb. Anche secondo \"La Stampa\" \u00abil merito di Palermi \u00e8 di aver voluto distendere il suo racconto in cadenze assai concrete di un evidente realismo\u00bb. Per \"Bianco e nero\" \u00abil tono de \"La peccatrice\" \u00e8 realistico, specie nell'ultima parte; questo tono \u00e8 stato raggiunto compiutamente e con suggestiva evidenza formale\u00bb. Ma non tutti furono d'accordo. \"La Tribuna\" defin\u00ec \u00abcupa ed opprimente\u00bb la pellicola di Palermi criticandone \u00abl'ambiente scabroso che presenta, con una crudezza che sarebbe stato meglio evitare, una persecuzione atroce, assillante ed implacabile\u00bb.\nRisultato commerciale.\nDopo la \"prima\" veneziana il film fu distribuito nelle sale tra la fine di ottobre e la met\u00e0 di novembre del 1940. ottenendo un buon risultato economico. Nonostante non siano disponibili dati ufficiali sugli introiti delle pellicole prodotte in Italia negli anni Trenta e primi Quaranta, alcuni elementi indicano che \"La peccatrice\" ebbe un positivo riscontro di pubblico registrando un incasso superiore ai 2.300.000 lire dell'epoca.\nCampione di incassi nello stesso periodo fu \"L'assedio dell'Alcazar\" di Genina, che super\u00f2 i 7 milioni, seguito a distanza da \"Maddalena... zero in condotta\" di De Sica con pi\u00f9 di 3 milioni..\nCritica.\nCommenti contemporanei. Al momento della sua uscita nelle sale, \"La peccatrice\" conferm\u00f2 i commenti sostanzialmente positivi che aveva gi\u00e0 ricevuto a Venezia. \"Cinema\" ribad\u00ec che \u00abverista o romantico, drammatico o vaudevilliano, codesto film ha tra i molti peccati di ispirazione un pregio perlomeno desueto da noi: di entrare in ambienti nei quali sinora nessuno aveva osato porre piede (e) ci\u00f2 a prescindere dalle cose buone (poche, ma veramente buone) che il film contiene\u00bb. \n\"La Stampa\" accrebbe le lodi, dando un secondo giudizio nel quale descrisse il film come \u00abil desiderio di Palermi di parlare forte e chiaro, di esprimere un dramma della vita di oggi. Non lo ringrazieremo mai abbastanza in questa inflazione di commediette e commediole, troppo sovente in costume\u00bb, mentre \"Film\" riconobbe al regista \u00ababilit\u00e0, mano intelligente e buon gusto [per] una regia che fa onore al nostro cinema\u00bb.\nAlcuni commentatori videro nella vicenda un argomento abusato, tuttavia, come scrisse il \"Corriere della sera\", \u00abPalermi l'ha raccontata con una certa vena di popolare realismo, qua e l\u00e0 rialzandola con brani di pi\u00f9 complessa e studiata attenzione\u00bb. Giudizio analogo a quello de \"L'Ambrosiano\" che ritenne il film \u00abun lavoro di seria impostazione, anche se il soggetto appartiene alla categoria di quelli che attingono i motivi fondamentali del loro successo popolare agli elementi e alle situazioni molto comuni ed abusati. [...] Una regia meno prolissa e manierosa sarebbe andata a vantaggio della classe del film\u00bb.\nCommenti successivi. Con il passare degli anni, anche i giudizi retrospettivi hanno evidenziato il ruolo moderatamente innovativo de \"La peccatrice\" nell'ambito di \u00abun panorama di film basati su opere della letteratura Ottocentesca o tratti da opere musicali\u00bb. Secondo Brunetta, il film di Palermi \u00e8 \u00abtra le opere che possono essere lette come forme di protesta o di distacco o di polemica contro la situazione presente\u00ab e Margadonna rileva che \u00abanche tra gli anziani si cominciava a sentire la necessit\u00e0 di affrontare opere pi\u00f9 impegnative e lo sforzo di Palermi ne \u00e8 la riprova\u00bb. Masi e Lancia, nel ricordare l'entusiasmo con cui diversi critici che volevano un cinema diverso accolsero il film, sostengono che si tratta di \u00abun film - cerniera che proietta la sua ombra sui modelli cinematografici del dopoguerra\u00bb."}
{"id": "237776", "revid": "438678", "url": "https://it.wikipedia.org/wiki?curid=237776", "title": "La peccatrice (film 1975)", "text": "La peccatrice \u00e8 un film del 1975, diretto dal regista Pier Ludovico Pavoni.\nTrama.\nDebra Santalena \u00e8 arrivata in Sicilia con il marito Turi. Appena arrivata, le donne del paese non l'accolgono nella comunit\u00e0, dandole della strega, soprattutto a causa del colore della pelle e per la sua grande bellezza.\nIl \"Turco\", padrone delle solfatare e quindi potente locale cui piacciono le belle donne e ne fa quello che vuole, arde di desiderio per Debra. La moglie gelosa vuole porre fine alla relazione extraconiugale del marito e per questo chiama in aiuto il figlio Michelino che si trovava a Roma per studiare. Purtroppo anche Michelino s'innamora di Debra dando origine a un conflitto con il padre che si concluder\u00e0 solo con la morte di Debra, lapidata dalle donne del paese.\nLa moglie del \"Turco\", partecipe alla lapidazione di Debra, vedendo la sofferenza del figlio nel ritrovare la sua amata morta, cade a terra sofferente per compassione."}
{"id": "237778", "revid": "767487", "url": "https://it.wikipedia.org/wiki?curid=237778", "title": "La perdizione (film 1974)", "text": "La perdizione (\"Mahler\") \u00e8 un film del 1974, diretto da Ken Russell.\nTrama.\nIl film ripercorre in chiave allegorica ed onirica la carriera artistica di Gustav Mahler.\nL'azione principale si svolge nel 1911, a bordo di un treno. Il direttore d'orchestra, dopo varie tourn\u00e9e, decide di recarsi a Vienna, insieme a sua moglie. Durante il lungo tragitto, il protagonista rivive i momenti pi\u00f9 belli e quelli pi\u00f9 tristi della vita, spesso associati da incubi o visioni.\nProduzione.\nKen Russell decise di dirigere il film dopo aver visto e criticato aspramente \"Morte a Venezia\".\nIl budget a disposizione per il suddetto lungometraggio fu di circa 200 000 dollari.\nAlcune scene in esterno sono state girate nel Lake District.\nL'attore feticcio Oliver Reed, spesso protagonista nelle pellicole del cineasta inglese, compare solo in un piccolo cameo.\nDistribuzione.\n\u00c8 uscito nelle sale cinematografiche europee ad aprile del 1974.\nHa avuto una edizione home video con lingua italiana.\nCritica.\nPaolo Mereghetti giudica \"La perdizione\" come un bio-movie stravolto, ricco di numerose scene kitsch che rimandano alle copertine e vignette di \"Life\".\nJohn Anderson di \"Variety\" reputa la pellicola come un esperimento deformato, costituito da elementi simbolici.\nRiconoscimenti.\nFestival di Cannes 1974\nBritish Academy Film Awards (1974)"}
{"id": "237779", "revid": "15756", "url": "https://it.wikipedia.org/wiki?curid=237779", "title": "Folding@home", "text": "Folding@home (talvolta abbreviato come FAH o F@h) \u00e8 un progetto che utilizza il calcolo distribuito per simulare e studiare diversi fenomeni, quali il ripiegamento delle proteine, la progettazione di farmaci e altri tipi di dinamiche molecolari. Il progetto usa la potenza di calcolo inutilizzata di migliaia di PC di propriet\u00e0 di volontari, che hanno deciso di installare e di eseguire un apposito software sul proprio computer. Il suo scopo principale \u00e8 quello di determinare i meccanismi di ripiegamento delle proteine, che \u00e8 il processo mediante il quale le proteine raggiungono la loro struttura tridimensionale finale, e di esaminare le cause che portano ad errati ripiegamenti delle stesse.\nQuest'ultimo fenomeno \u00e8 di notevole interesse nella ricerca medica, in quanto ha implicazioni dirette su molte patologie quali la malattia di Alzheimer, la malattia di Huntington e molte forme di cancro, oltre ad altre malattie. In misura minore Folding@home cerca anche di prevedere la struttura finale di una proteina e di determinare come altre molecole vadano ad interagire con essa, un'attivit\u00e0 molto utile per la ricerca farmacologica. Folding@home \u00e8 sviluppato e gestito dal laboratorio Pande alla Stanford University, sotto la direzione del professor Vijay Pande, ed \u00e8 condiviso da varie istituzioni scientifiche e laboratori di ricerca in tutto il mondo.\nIl progetto \u00e8 stato pioniere nell'uso nel calcolo distribuito di schede video e console da gioco, pi\u00f9 precisamente la PlayStation 3. La metodologia di simulazione impiegata, basata sulla statistica, rappresenta un cambiamento di paradigma rispetto ai tradizionali approcci computazionali. Il software in esecuzione sui computer dei volontari si collega ad un server del progetto, riceve un piccolo frammento (\"work unit\") di una simulazione completa, effettua su tale frammento i calcoli richiesti e restituisce il risultato al server, dove le work unit vengono assemblate nella simulazione completa.\nI volontari possono tenere traccia dei loro contributi sul sito web Folding@home sotto forma di un punteggio basato sul lavoro totale svolto, il che rende la partecipazione dei volontari competitiva ed incoraggia il coinvolgimento a lungo termine.\nFolding@home \u00e8 uno dei sistemi di calcolo pi\u00f9 veloci del mondo, con una velocit\u00e0 di oltre 100 petaFLOPS, ovvero pi\u00f9 potente di tutti i progetti in esecuzione sulla piattaforma di calcolo distribuito BOINC messi insieme (soprattutto grazie all'utilizzo di gpu). Il progetto \u00e8 stato anche il simulatore di dinamica molecolare pi\u00f9 potente del mondo fino alla met\u00e0 del 2011. Queste caratteristiche hanno consentito di effettuare simulazioni molto pi\u00f9 complesse e lunghe di quanto precedentemente realizzato con strutture informatiche tradizionali. Dal suo lancio il 1\u00ba ottobre 2000, il laboratorio di Pande ha prodotto 109 articoli di ricerca scientifica basati sull'attivit\u00e0 di Folding@home. Le prove sperimentali in seguito realizzate concordano con i risultati delle simulazioni.\nSignificato del progetto.\nLe proteine sono una componente essenziale per molte funzioni biologiche, e prendono parte a quasi tutti i processi metabolici all'interno delle cellule. Spesso agiscono come enzimi, eseguendo reazioni biochimiche tra cui la segnalazione cellulare, il trasporto molecolare e la regolazione cellulare. Possono servire come elementi strutturali costituendo una sorta di scheletro per cellule. Altre proteine partecipano al sistema immunitario, agendo da anticorpi. Prima che una proteina possa assumere questi ruoli, la lunga catena di amminoacidi di cui \u00e8 composta deve ripiegarsi in una struttura tridimensionale adeguata allo scopo, un processo che spesso avviene spontaneamente e dipende dalle interazioni all'interno della sequenza aminoacidica con l'ambiente circostante. Pertanto, la comprensione del ripiegamento delle proteine \u00e8 fondamentale per capire appieno il funzionamento di una proteina, ed \u00e8 considerato un \"Santo Graal\" della biologia computazionale.\nNonostante il ripiegamento si verifichi all'interno di un ambiente cellulare affollato, in genere procede senza intoppi. Tuttavia, a causa delle propriet\u00e0 chimiche di una proteina o di altri fattori, possono verificarsi ripiegamenti non corretti: le proteine possono, cio\u00e8, seguire un percorso di ripiegamento alternativo e finire deformi. A meno che i meccanismi cellulari siano in grado di distruggere o di rieseguire il ripiegamento di tali proteine, esse possono successivamente aggregarsi e causare una serie di malattie debilitanti. Gli esperimenti di laboratorio che studiano questi processi sono di limitato aiuto per la comprensione delle meccaniche del fenomeno. Di conseguenza gli scienziati utilizzano modelli numerici basati sulla fisica che, integrando gli esperimenti, cercano di fornire un quadro pi\u00f9 completo sulle meccaniche del ripiegamento e dell'aggregazione delle proteine.\nA causa della complessit\u00e0 delle proteine lo \"spazio delle configurazioni\", ovvero l'insieme delle possibili forme che una proteina pu\u00f2 assumere, \u00e8 enormemente vasto. Senza un\u2019adeguata potenza di calcolo le simulazioni di dinamica molecolare a livello atomico sono state a lungo limitate dal punto di vista del tempo totale analizzato: mentre la maggior parte delle proteine si ripiegano in genere nell'ordine di millisecondi, prima del 2010 le simulazioni potevano raggiungere solo tempi dell'ordine dei nanosecondi e del microsecondo. In diverse analisi sono stati utilizzati Supercomputer, ma tali sistemi sono intrinsecamente costosi e tipicamente condivisi tra molti gruppi di ricerca. Inoltre, poich\u00e9 le dinamiche analizzate sono difficilmente parallelizzabili, la scalabilit\u00e0 delle simulazioni molecolari tradizionali su queste architetture risulta essere difficile. Un'ulteriore difficolt\u00e0 all'analisi numerica \u00e8 costituito dal fatto che il ripiegamento delle proteine \u00e8 un processo stocastico, ovvero poco stabile nel tempo, \u00e8 computazionalmente difficile utilizzare lunghe simulazioni per una visione globale del processo di ripiegamento.\nIl folding delle proteine non avviene in un unico passaggio. Al contrario, le proteine passano la maggior parte del loro tempo, fino a quasi il 96% in alcuni casi, \"in attesa\" in vari stati conformazionali intermedi, ognuno con una propria energia termodinamica libera minima rispetto all'energia complessiva della proteina. Attraverso un processo noto come \"campionamento adattivo\", queste conformazioni sono utilizzati da Folding@home come punti di partenza per un insieme di traiettorie da simulare. Poich\u00e9 le simulazioni scoprono pi\u00f9 conformazioni, le traiettorie vengono riavviate da esse, e un modello di stato Markov (MSM) \u00e8 progressivamente creato da questo processo ciclico. Gli MSM sono modelli di equazioni di massima discreti che descrivono la conformazione e l'energia di una biomolecola come un insieme di strutture distinte e delle brevi transizioni tra di loro. L'approccio del modello di stato di Markov al campionamento adattivo aumenta significativamente l'efficienza della simulazione, in quanto evita il calcolo dell'energia interna locale minima, e favorisce il calcolo (anche con GPUGrid) in quanto consente l'aggregazione, in senso statistico, di brevi traiettorie simulate indipendentemente. La quantit\u00e0 di tempo necessaria per costruire un modello di Markov \u00e8 inversamente proporzionale al numero di simulazioni parallele da eseguire, cio\u00e8 in prima analisi dal numero di processori disponibili. In altre parole, si ottiene una parallelizzazione lineare, portando a una riduzione di circa quattro ordini di grandezza del tempo di calcolo complessivo rispetto ad un tradizionale approccio di calcolo serializzato. Un MSM completo pu\u00f2 contenere decine di migliaia di stati di esempio dallo spazio di fase della proteina, ovvero come detto di tutte le conformazioni che la proteina pu\u00f2 assumere, e le transizioni tra tali stati. Il modello illustra gli eventi di folding e i relativi percorsi, e i ricercatori possono poi utilizzare il clustering cinetico per visualizzare una rappresentazione grossolana del modello altrimenti altamente dettagliato. Essi possono utilizzare questi MSM per capire come le proteine sbaglino a ripiegarsi, e verificare sperimentalmente le previsioni ottenute tramite tali simulazioni.\nTra il 2000 e il 2010, la lunghezza delle proteine che Folding@home ha studiato \u00e8 aumentata di quattro volte, mentre i tempi simulati del folding delle proteine sono aumentati di sei ordini di grandezza. Nel 2002, Folding@home ha usato modelli di stato di Markov per un tempo totale di conto di circa un milione di giorni di simulazioni su CPU nell'arco di qualche mese, e nel 2011, MSM ha parallelizzato un'altra simulazione che ha richiesto complessivamente 10 milioni di ore di calcolo con CPU. Nel gennaio 2010, Folding@home ha utilizzato un MSM per simulare la dinamica del lento ripiegamento a 32 residui della proteina NTL9 per 1,52 millisecondi, un lasso di tempo in linea con le previsioni sperimentali ma mille volte pi\u00f9 lungo di quanto precedentemente calcolabile. Il modello consisteva in molte traiettorie individuali, e ha fornito un livello di dettaglio senza precedenti nel panorama energetico della proteina.\nRiconoscimenti.\nNel 2010, il ricercatore Gregory Bowman della Folding@home \u00e8 stato insignito del Thomas Kuhn Paradigma Award dalla American Chemical Society per lo sviluppo del software open-source MSMBuilder e per il raggiungimento di accordo quantitativo tra teoria e la sperimentazione.\nPer il suo lavoro, Pande \u00e8 stato insignito del 2012 Michael and Kate B\u00e1r\u00e1ny Award for Young Investigators per \"lo sviluppo di metodi di calcolo per la definizione della dimensione e dei cambiamenti per la produzione di importanti modelli teorici per il folding delle proteine e dell'RNA\", cos\u00ec come il 2006 Irving Sigal Young Investigator Award per i suoi risultati di simulazione che \"hanno stimolato un riesame del significato di entrambi i metodi di misurazione a insieme e a singola molecola, facendo s\u00ec che gli sforzi del Dr. Pande siano pionieri dei contributi alla metodologia di simulazione.\"\nLa ricerca biomedica.\nL'errato folding delle proteine pu\u00f2 provocare una variet\u00e0 di malattie come la malattia di Alzheimer, cancro, malattia di Creutzfeldt-Jakob, la fibrosi cistica, la malattia di Huntington, l'anemia falciforme, e il diabete di tipo II. L'infezione cellulare da parte di virus come l'HIV e l'influenza coinvolgono anche il folding sulle membrane cellulari. Quando le proteine deformi saranno capite meglio, potranno essere sviluppate terapie che aumentano la capacit\u00e0 naturale delle cellule di regolare il ripiegamento delle proteine. Tali terapie includono l'uso di molecole ingegnerizzate per alterare la produzione di una certa proteina, per aiutare a distruggere una proteina deforme, o per aiutare nel processo di folding. La combinazione del modellamento molecolare computazionale e dell'analisi sperimentale da la possibilit\u00e0 di fondamentalmente plasmare il futuro della medicina molecolare e della pianificazione razionale delle terapie, ad esempio accelerando e riducendo i costi della scoperta di farmaci. L'obiettivo dei primi cinque anni di Folding@home \u00e8 stato quello di fare progressi nella comprensione del folding, mentre l'obiettivo attuale \u00e8 quello di capire l'errato folding e le malattie connesse, in particolare la malattia di Alzheimer.\nLe simulazioni eseguite su Folding@home sono utilizzate in combinazione con esperimenti di laboratorio, ma i ricercatori possono usare esse per studiare come il folding in vitro differisce dal folding nell'ambiente cellulare nativo. Ci\u00f2 \u00e8 vantaggioso per studiare alcuni aspetti del corretto ed errato folding, e loro relazione con la malattie che sono difficili da osservare sperimentalmente. Ad esempio, nel 2011 Folding@home ha simulato il folding di una proteina all'interno di un tunnel di uscita ribosomiale, per aiutare gli scienziati a capire meglio come il naturale confinamento e l'affollamento potrebbero influenzare il processo di folding. Inoltre, gli scienziati di solito impiegano denaturanti chimici per dispiegare le proteine dal loro stato nativo stabile. Non \u00e8 generalmente noto come il denaturante influisce nel ripiegamento della proteina, ed \u00e8 difficile da determinare sperimentalmente se questi stati denaturati contengano strutture residue che possano influenzare il comportamento del folding. Nel 2010, Folding@home ha utilizzato le GPU per simulare gli stati liberi della proteina L, e ha previsto il suo tasso di caduta in forte accordo con i risultati sperimentali.\nIl laboratorio Pande \u00e8 parte della Stanford University, un ente senza scopo di lucro, e non vende i risultati generati da Folding@home. I grandi insiemi di dati del progetto sono disponibili gratuitamente per altri ricercatori utilizzabili previa richiesta e alcuni sono accessibili dal sito web Folding@home. Il laboratorio Pande ha collaborato con altri sistemi di dinamica molecolare, come il supercomputer Blue Gene, e loro condividono parti chiave del software di Folding@home con altri ricercatori, in modo che gli algoritmi di cui ha beneficiato Folding@home possano aiutare altre aree scientifiche. Nel 2011 hanno pubblicato il software open-source Copernico, che si basa sul MSM di Folding@home e altre tecniche di parallelizzazione e mira a migliorare l'efficienza e la scalabilit\u00e0 di simulazioni molecolari su grandi cluster di computer o supercomputers. Sintesi di tutte le scoperte scientifiche di Folding@home sono scritte sul sito web Folding@home dopo la pubblicazione.\nMalattia di Alzheimer.\nLa malattia di Alzheimer \u00e8 una malattia neurodegenerativa incurabile che principalmente colpisce gli anziani e rappresenta pi\u00f9 della met\u00e0 di tutti i casi di demenza. La sua causa esatta rimane sconosciuta, ma la malattia \u00e8 identificata come una malattia dovuta all'errato folding. L'Alzheimer \u00e8 associato con aggregazioni tossiche della betamiloide (A\u03b2) peptide, causate dall'errato folding di un A\u03b2 e l'aggregazione con altri peptidi A\u03b2. Questi aggregati di A\u03b2 poi crescono in modo significativo fino a diventare placche senili, un marker patologico della malattia di Alzheimer. A causa della natura eterogenea di tali aggregati, tecniche sperimentali come la cristallografia a raggi X e l'NMR hanno avuto difficolt\u00e0 nel caratterizzare le loro strutture. Inoltre, le simulazioni atomiche di aggregazione A\u03b2 sono estremamente impegnative a causa della loro dimensione e complessit\u00e0.\nPrevenire l'aggregazione A\u03b2 \u00e8 un promettente approccio per lo sviluppo di farmaci terapeutici per la malattia di Alzheimer, secondo i Dot. Naeem e Fazili in un articolo di revisione della letteratura. Nel 2008, Folding@home ha simulato le dinamiche di aggregazione A\u03b2 con dettaglio atomico su scale temporali dell'ordine di decine di secondi. Gli studi precedenti sono stati solo in grado di simulare circa 10 microsecondi - Folding@home \u00e8 stato in grado di simulare il folding di A\u03b2 per sei ordini di grandezza pi\u00f9 a lungo rispetto al passato. I ricercatori hanno utilizzato i risultati di questo studio per individuare una forcina beta che \u00e8 stata una delle principali fonti di interazioni molecolari all'interno della struttura. Lo studio ha contribuito a preparare il laboratorio Pande per i futuri studi di aggregazione e di ulteriori ricerche per trovare un piccolo peptide che potrebbe stabilizzare il processo di aggregazione.\nNel dicembre 2008, Folding@home ha trovato diversi candidati che sembrano inibire la tossicit\u00e0 degli aggregati A\u03b2. Nel 2010, in stretta collaborazione con il Center for Protein Folding Machinery, questi candidati hanno cominciato ad essere testati su tessuto biologico. Nel 2011, Folding@home ha completato simulazioni di diverse mutazioni di A\u03b2 che sembrano stabilizzare la formazione di aggregati, il che potrebbe aiutare nello sviluppo di approcci terapeutici del farmaco per la malattia e di grande aiuto ai studi sperimentali con la spettroscopia NMR dei oligomeri di A\u03b2. Nello stesso anno, Folding@home ha iniziato simulazioni di vari frammenti di Ap per determinare in che modo i vari enzimi naturali influenzano la struttura e la piegatura di A\u03b2.\nMalattia di Huntington.\nLa malattia di Huntington \u00e8 una malattia genetica neurodegenerativa che \u00e8 associata con l'errato folding e l'aggregazione delle proteine. Ripetizioni eccessive del amminoacido glutammina nel NTD della proteina Huntingtina provocano aggregazione, e anche se il comportamento delle ripetizioni non \u00e8 completamente compreso, esse provocano il declino cognitivo associato alla malattia. Come con altri aggregati, vi \u00e8 difficolt\u00e0 nel determinare sperimentalmente la sua struttura. Gli scienziati stanno usando Folding@home per studiare la struttura della proteina Huntingtina e prevedere come si forma, assistendo con l'approccio alla progettazione razionale di farmaci per fermare la formazione di aggregati. Il frammento N17 della Huntingtina accelera questa aggregazione, e mentre ci sono stati diversi meccanismi proposti, il suo esatto ruolo in questo processo rimane in gran parte sconosciuto. Folding@home ha simulato questo e altri frammenti per chiarire il loro ruolo nella malattia. Dal 2008, gli approcci alla progettazione dei farmaci per la malattia di Alzheimer sono stati applicati per la malattia di Huntington.\nCancro.\nPi\u00f9 della met\u00e0 di tutti i tumori noti coinvolgono mutazioni di p53, una proteina soppressore tumorale presente in ogni cellula che regola il ciclo cellulare e segna la morte cellulare in caso di danneggiamento del DNA. Specifiche mutazioni in p53 possono disturbare queste funzioni, consentendo a una cellula anormale di continuare a crescere incontrollata, con conseguente sviluppo di tumori. L'analisi di queste mutazioni aiuta a spiegare le cause di tumori p53-correlati. Nel 2004, Folding@home \u00e8 stato utilizzato per eseguire il primo studio di dinamica molecolare del ripiegamento delle proteine dimero di p53 in una simulazione atomica nell'acqua. I risultati della simulazione hanno concordato con le osservazioni sperimentali e hanno dato informazioni sul folding del dimer che prima non erano ottenibili. Questa \u00e8 stata la prima pubblicazione a revisione paritaria sul cancro da parte di un progetto di calcolo distribuito. L'anno successivo, Folding@home ha alimentato un nuovo metodo per identificare gli amminoacidi essenziali per la stabilit\u00e0 di una proteina, che \u00e8 stata poi utilizzata per studiare le mutazioni di p53. Il metodo era abbastanza preciso nell'identificare mutazioni promotrici del cancro e ha determinato gli effetti di specifiche mutazioni che non sarebbero potute altrimenti essere misurate sperimentalmente.\nFolding@home \u00e8 utilizzato anche per studiare chaperone proteici e proteine da shock termico che svolgono ruoli essenziali nella sopravvivenza cellulare assistendo al folding delle altre proteine nell'ambiente affollato e chimicamente stressante all'interno di una cellula. Cellule tumorali in rapida crescita si affidano a chaperon specifici, e alcuni chaperon svolgono un ruolo chiave nella resistenza alla chemioterapia. L'inibizione di questi specifici chaperon \u00e8 vista come un potenziale meccanismo d'azione per efficaci farmaci chemioterapici o per ridurre la diffusione del cancro. Utilizzando Folding@home e lavorando a stretto contatto con il Center for Protein Folding Machinery, il Pande lab spera di trovare un farmaco che inibisce gli chaperon coinvolti in cellule cancerose. I ricercatori stanno anche utilizzando Folding@home per studiare altre molecole legate al cancro, come ad esempio l'enzima Src kinase e di alcune forme della homeodomain engrailed - una proteina di grandi dimensioni che potrebbe essere coinvolta in molte malattie, compreso il cancro. Nel 2011, Folding@home ha iniziato simulazioni di dinamica del piccola proteina knottin EETI, che pu\u00f2 identificare carcinomi nella diagnostica per immagini legandosi ai recettori di superficie delle cellule tumorali.\nL'Interleuchina 2 (IL-2) \u00e8 una proteina che aiuta le cellule T del sistema immunitario ad attaccare patogeni e tumori. Sfortunatamente, il suo uso come trattamento del cancro \u00e8 limitato a causa di gravi effetti collaterali come l'edema polmonare. IL-2 si lega a queste cellule polmonari in modo diverso rispetto alle cellule T, quindi la ricerca sull'IL-2 implica la comprensione delle differenze tra questi meccanismi vincolanti. Nel 2012, Folding@home ha contribuito con la scoperta di una forma di IL-2 trecento volte pi\u00f9 efficace nella sua azione all'interno del sistema immunitario. Negli esperimenti, questa forma alterata ha significativamente sovraperformato l'IL-2 naturale a ostacolare la crescita del tumore. L'industria farmaceutica ha espresso interesse nella molecola mutante, e il National Institutes of Health la sta testanto contro una grande variet\u00e0 di modelli tumorali, nella speranza di accelerare il suo sviluppo come terapia.\nOsteogenesi imperfetta.\nL'osteogenesi imperfetta, nota come malattia delle ossa fragili, \u00e8 una malattia genetica incurabile delle ossa che pu\u00f2 essere letale. Quelli con la malattia non sono in grado di creare tessuto osseo connettivo funzionale. Questo \u00e8 pi\u00f9 comunemente causato da una mutazione al collagene di tipo I, che soddisfa una variet\u00e0 di ruoli strutturali ed \u00e8 la proteina pi\u00f9 abbondante nei mammiferi. La mutazione causa una deformazione nella struttura a tripla elica del collagine, che se non naturalmente distrutta, conduce a un tessuto osseo anormale e indebolito. Nel 2005, Folding@home ha testato una nuova tecnica di meccanica quantistica che migliora i metodi di simulazione precedenti, e che pu\u00f2 essere utile per i futuri studi computazionali sul collagene. Anche se i ricercatori hanno usato Folding@home per studiare il folding della collagine, l'interesse si pone come un progetto pilota rispetto alla ricerca sulla malattia di Alzheimer e di Huntington.\nVirus.\nFolding@home sta aiutando nella ricerca verso la prevenzione di certi virus come l'influenza e l'HIV dal riconoscere ed entrare nelle cellule biologiche. Nel 2011 Folding@home ha iniziato delle simulazioni della dinamica del enzima RNasi H, una componente chiave del virus HIV, nella speranza di progettare farmaci per disattivarlo. Folding@home \u00e8 stato utilizzato anche per studiare la fusione della membrana, un evento fondamentale per l'infezione virale e una vasta gamma di funzioni biologiche. Questa fusione comporta cambiamenti conformazionali delle proteine di fusione virali e del docking proteinico, ma i meccanismi molecolari esatti dietro la fusione rimangono in gran parte sconosciuti. Le fusioni possono consistere di oltre mezzo milione di atomi che interagiscono per centinaia di microsecondi. Questa complessit\u00e0 limita le simulazioni informatiche tipiche a circa 10.000 atomi che interagiscono per decine di nanosecondi: una differenza di diversi ordini di grandezza. Lo sviluppo di modelli per prevedere i meccanismi di fusione della membrana aiuter\u00e0 nella comprensione scientifica di come bloccare il processo con farmaci antivirali. Nel 2006 gli scienziati hanno applicato modelli di stato di Markov e Folding@home per scoprire due percorsi per la fusione e di ottenere altre informazioni sui meccanismi.\nA seguito di simulazioni dettagliate di Folding@home di piccole cellule conosciute come vescicole, nel 2007, il laboratorio di Pande ha introdotto una nuova tecnica di calcolo per la misurazione della topologia dei suoi cambiamenti strutturali durante la fusione. Nel 2009, i ricercatori hanno utilizzato Folding@home per studiare mutazioni dell'influenza emoagglutinina, una proteina che si attacca un virus alla sua cellula ospite e assiste all'ingresso del virus. Le mutazioni di emoagglutinina influenzano quanto bene la proteina si lega ai recettori di superficie delle cellule di un ospite, che determina quanto infettivo il ceppo del virus sia per l'organismo ospitante. Conoscere gli effetti delle mutazioni dell'emoagglutinina aiuta nello sviluppo di farmaci antivirali. A partire dal 2012, Folding@home continua a simulare il folding e le interazioni dell'emoagglutinina, integrando studi sperimentali presso l'Universit\u00e0 della Virginia.\nProgettazione di farmaci.\nI farmaci funzionano legandosi a posizioni specifiche su molecole bersaglio e provocando un certo cambiamento desiderato, ad esempio disabilitando il bersaglio o inducendo un cambiamento conformazionale. Idealmente, un farmaco deve agire in modo molto specifico e legarsi solo con il suo bersaglio senza interferire con altre funzioni biologiche. Tuttavia, \u00e8 difficile determinare con precisione dove e quanto bene due molecole si legano. A causa di limiti nella potenza di calcolo, attualmente gli approcci in silico di solito devono sacrificare velocit\u00e0 per precisione, ad esempio, utilizzare metodi di docking proteinico rapidi invece di calcoli dell'energia libera computazionalmente costosi. Le prestazioni computazionali di Folding@home permettono ai ricercatori di utilizzare entrambe le tecniche, e valutare la loro efficienza e affidabilit\u00e0. La progettazione di farmaci computazionale ha il potenziale di accelerare e ridurre i costi di scoperta delle medicine. Nel 2010, Folding@home ha usato dei MSM e dei calcoli di energia libera per predire lo stato nativo della villina all'interno di 1.8 \u00c5 RMSD (scarto quadratico medio) dalla struttura cristallina determinata sperimentalmente attraverso la cristallografia a raggi X. Questa precisione ha implicazioni per gli approcci alle future previsioni di strutture proteiche, compresi le proteine intrinsecamente non strutturate. Gli scienziati hanno usato Folding@home per sulla ricerca farmacoresistenza, studiando la vancomicina, un antibiotico di \"ultima istanza\", e beta-lattamasi, una proteina in grado di abbattere gli antibiotici come la penicillina.\nAttivit\u00e0 chimica si verifica lungo il sito attivo di una proteina. Approcci tradizionali alla progettazione dei farmaci implicano un legame ermetico con questo sito, bloccando la sua attivit\u00e0, assumendo che la proteina bersaglio esiste in un'unica struttura rigida. Tuttavia, questo approccio funziona solo per circa il 15% di tutte le proteine. Le proteine contengono siti allosterici che, quando collegati da piccole molecole, possono alterare la conformazione di una proteina e infine influenzare l'attivit\u00e0 della proteina. Questi siti sono bersagli farmacologici interessanti, ma la loro individuazione \u00e8 computazionalmente molto costosa. Nel 2012, Folding@home e MSM sono stati utilizzati per identificare un sito allosterico in tre proteine clinicamente rilevanti: beta-lattamasi, interleuchina-2, e RNasi H.\nCirca la met\u00e0 di tutti gli antibiotici conosciuti interferiscono con il funzionamento del ribosoma di un batterio, una grande e complessa macchina biochimica che esegue la biosintesi delle proteine, traducendo l'RNA messaggero in proteine. Gli antibiotici macrolidi intasano il tunnel di uscita del ribosoma, impedendo la sintesi delle proteine batteriche essenziali. Nel 2007 il Pande laboratorio ha ricevuto una borsa di studio per lo studio e la progettazione di nuovi antibiotici. Nel 2008 hanno usato Folding@home per studiare l'interno di questo tunnel e come specifiche molecole possono influenzare esso. La struttura completa del ribosoma \u00e8 stata solo di recente stabilita, e Folding@home ha simulato anche proteine ribosomali, dato che molte delle loro funzioni rimangono in gran parte sconosciute.\nPartecipazione.\nOltre a riferire i processori attivi, Folding@home determina la sua potenza di calcolo, misurata in operazioni in virgola mobile al secondo (FLOPS) sulla base del tempo di esecuzione effettivo dei suoi calcoli. Originariamente questo \u00e8 stato segnalato come FLOPS nativi: le prestazioni nette di ogni tipo di hardware di elaborazione. Nel marzo 2009 Folding@home ha iniziato a comunicare la performance in nativo e x86 FLOPS, essendo quest'ultimo una stima di quanti FLOPS il calcolo dovrebbe tenere su un'architettura CPU x86 standard, che \u00e8 comunemente usata come riferimento di prestazioni. Hardware specializzato come le GPU possono efficacemente svolgere determinate funzioni complesse in operazioni a singola virgola mobile che altrimenti richiederebbero pi\u00f9 operazioni su architettura x86. La misura x86 tenta di appianare queste differenze hardware. Nonostante conversioni conservative, i x86 FLOPS dei client GPU sono costantemente superiori ai FLOPS nativi e comprendono una grande maggioranza delle prestazioni di calcolo misurate su Folding@home.\nNel 2007 il Guinness ha riconosciuto Folding@home come la pi\u00f9 potente rete di calcolo distribuito. Al 6 giugno 2013, il progetto ha 499.600 core attivi e 24.375 GPU attive per un totale di 14,561 petaFLOPS x86 (7,572 petaFLOPS nativi). Allo stesso tempo, gli sforzi combinati di tutti i progetti di calcolo distribuito sotto BOINC ammonta a 7.380 petaFLOPS. Nel novembre 2012 Folding@home ha aggiornato il suo metodo di conteggio dei FLOPS, specialmente per le GPU, e ora riporta il numero di core del processore attivi nonch\u00e9 i processori fisici. Utilizzando l'approccio del modello di stato Markov, Folding@home raggiunge un forte scaling su tutta la sua base di utenti e guadagna un aumento di velocit\u00e0 lineare per ogni processore aggiuntivo. Questa rete consente a Folding@home di fare il lavoro che in precedenza era computazionalmente impraticabile.\nNel marzo 2002 il cofondatore di Google Sergey Brin ha lanciato Google Compute come un add-on per la Google Toolbar. Anche se limitata in termini di funzionalit\u00e0 e di portata, \u00e8 aumentata la partecipazione a Folding@home da 10.000 a circa 30.000 CPU attive. Il programma si \u00e8 concluso nel mese di ottobre 2005 a favore dei client ufficiali di Folding@home, e non \u00e8 pi\u00f9 disponibile per la barra degli strumenti. Folding@home ha anche guadagnato partecipanti da Genome@Home, un progetto di calcolo distribuito dal laboratorio Pande e un progetto sorella di Folding@home. L'obiettivo di Genome@Home era la progettazione di proteine e le applicazioni associate. Dopo la sua conclusione ufficiale nel marzo 2004, gli utenti sono stati invitati a donare la potenza di calcolo di Folding@home.\nPerformance.\nIl 16 settembre del 2007, dovuto in gran parte alla partecipazione di PS3, il progetto Folding@home ha ufficialmente raggiunto un livello di prestazioni sostenute superiore a un petaFLOPS nativo, diventando il primo sistema di calcolo di qualsiasi tipo a farlo. Il supercomputer pi\u00f9 veloce della TOP500 all'epoca era BlueGene/L, a 0.280 petaFLOPS. L'anno seguente, il 7 maggio 2008, il progetto ha raggiunto un livello di prestazioni sostenute superiore a due petaFLOPS nativi, seguito dalle pietre miliari di tre e quattro petaFLOPS native rispettivamente il 20 agosto e il 28 settembre 2008. Il 18 febbraio 2009, Folding@home ha raggiunto cinque petaFLOPS nativi, ed \u00e8 stato il primo progetto di calcolo ad arrivare a questo livello. In confronto, il supercomputer pi\u00f9 veloce del novembre 2008 era Roadrunner di IBM a 1.105 petaFLOPS. Il 10 novembre 2011, le prestazioni di Folding@home hanno superato i sei petaFLOPS nativi con equivalenti di quasi otto petaFLOPS x86.\nPunti.\nAnalogamente ad altri progetti di calcolo distribuito, Folding@home valuta quantitativamente i contributi degli utenti per il progetto attraverso un sistema di crediti. Tutte le unit\u00e0 di un dato progetto hanno un credito di base uniforme, che \u00e8 determinato sulla base di benchmark di una o pi\u00f9 work units di quel progetto su una macchina di riferimento ufficiale prima che il progetto venga avviato. Ogni utente riceve questi punti base per il completamento di ogni work unit, attraverso l'utilizzo di una chiave di accesso si possono ricevere punti bonus aggiuntivi per l'affidabilit\u00e0 e la rapidit\u00e0 nel completamento di unit\u00e0 che sono computazionalmente pi\u00f9 esigenti o hanno una maggiore priorit\u00e0 scientifica. Gli utenti possono anche ricevere crediti per il loro lavoro da parte di client su pi\u00f9 macchine. Questo sistema di punti tenta di allineare i crediti ottenuti con il valore dei risultati scientifici.\nGli utenti possono registrare i loro contributi in una squadra, che combina i punti di tutti i membri. Un utente pu\u00f2 avviare la propria squadra, oppure pu\u00f2 far parte di un team gi\u00e0 esistente. In alcuni casi, una squadra pu\u00f2 avere le proprie fonti di reclutamento, come un forum su Internet. I punti possono favorire la competizione amichevole tra individui e gruppi per calcolare il massimo per il progetto, il che pu\u00f2 beneficiare la comunit\u00e0 del folding e accelerare la ricerca scientifica. Statistiche individuali e di squadra sono pubblicati sul sito Folding@home.\nSoftware.\nIl software di Folding@home dell'utente finale comprende tre componenti principali: work unit, cores, e un client.\nWork unit.\nUna work unit (unit\u00e0 di lavoro) sono i dati delle proteine che il client \u00e8 chiamato a elaborare. Le unit\u00e0 di lavoro sono una frazione della simulazione tra gli stati in un modello di stato di Markov. Dopo che l'unit\u00e0 \u00e8 stata scaricata e completamente elaborata dal computer di un volontario, viene restituita al server di Folding@home, che poi assegner\u00e0 al volontario i punti. Questo ciclo si ripete automaticamente. Tutte le unit\u00e0 di lavoro hanno scadenze associate, e se questo termine viene superato, l'utente non pu\u00f2 ottenere crediti e l'unit\u00e0 sar\u00e0 inviata automaticamente a un altro volontario. Dato che il folding delle proteine \u00e8 di serie in natura e molte unit\u00e0 di lavoro sono generate dai loro predecessori, questo permette al processo di simulazione complessiva di procedere normalmente se un'unit\u00e0 di lavoro non viene restituita dopo un periodo di tempo ragionevole. A causa di queste scadenze, il requisito minimo di sistema per Folding@home \u00e8 una CPU Pentium 3 a 450\u00a0MHz con Streaming SIMD Extensions (SSE). Tuttavia, le work unit per i client ad alto rendimento hanno una scadenza molto pi\u00f9 breve rispetto a quelli per il client monoprocessore, dato che una parte importante del beneficio scientifico dipende dal completare rapidamente simulazioni.\nPrima della release pubblica, le work unit passano attraverso diverse fasi di controllo qualit\u00e0 per contenere le problematiche prima di diventare pienamente disponibile. Queste fasi di test includono uno stato di intern, beta, e advanced, prima di una versione finale completa su Folding@home. Le work unit di Folding@home sono normalmente trattate solo una volta, tranne nel raro caso in cui si verifichino errori durante l'elaborazione. Se ci\u00f2 si verifica per tre utenti diversi, l'unit\u00e0 viene ritirata automaticamente dalla distribuzione. Il forum di supporto di Folding@home pu\u00f2 essere utilizzato per distinguere tra i problemi derivanti dall'hardware e cattive work unit.\nCore.\nProgrammi specializzati nella dinamica molecolare, denominati FahCores e spesso abbreviati \"core\", eseguono i calcoli sulla work unit come un processo in background. La grande maggioranza dei core di Folding@home si basano su GROMACS, uno dei pi\u00f9 veloci e pi\u00f9 popolari pacchetti software di dinamica molecolare, che \u00e8 in gran parte costituito da codice assembly ottimizzato manualmente e di ottimizzazioni hardware. Sebbene GROMACS sia un software open-source e ci sia uno sforzo di cooperazione tra il laboratorio Pande e gli sviluppatori di GROMACS, Folding@home utilizza una licenza closed-source per garantire la validit\u00e0 dei dati. Core meno attivi includono ProtoMol e SHARPEN. Folding@home ha utilizzato AMBRA, CPMD, Desmond, e Tinker, ma questi sono ormai in pensione e non sono pi\u00f9 in servizio attivo. Alcuni di questi core eseguono calcoli espliciti di solvatazione in cui il solvente circostante (generalmente acqua) \u00e8 modellato atomo per atomo; mentre altri eseguono metodi impliciti di solvatazione, in cui il solvente \u00e8 trattato come un continuum matematico. Il core \u00e8 separato dal client per aggiornare i metodi scientifici automaticamente senza richiedere un aggiornamento client. I core creano periodicamente punti di controllo di calcolo in modo che, se vengono interrotti, possano riprendere il lavoro da questo punto e non dall'inizio.\nClient.\nI partecipanti a Folding@home installano un programma client sul proprio personal computer o la console di gioco PS3. L'utente interagisce con il client, che gestisce gli altri componenti software in background. Attraverso il client, l'utente pu\u00f2 mettere in pausa il processo di folding, aprire il registro eventi, controllare l'avanzamento dei lavori o visualizzare le statistiche personali. I client vengono continuamente eseguiti in background con una priorit\u00e0 molto bassa, usando la potenza di calcolo inutilizzata cos\u00ec che il normale utilizzo del computer \u00e8 inalterato. Il massimo utilizzo della CPU pu\u00f2 essere regolato tramite le impostazioni del client. Il client si connette a un server di Folding@home e recupera una work unit e pu\u00f2 anche scaricare il core appropriato per le impostazioni del client, il sistema operativo e la sottostante architettura hardware. Dopo l'elaborazione la work unit viene restituita ai server di Folding@home. I client sono fatti su misura per sistemi monoprocessore e multiprocessore, cos\u00ec come per le GPU. Mentre questi ultimi client utilizzano molte pi\u00f9 risorse, la diversit\u00e0 e la potenza di ogni architettura hardware fornisce a Folding@home la possibilit\u00e0 di completare in modo efficiente molti tipi di simulazioni in modo tempestivo (in poche settimane o mesi invece che anni), che \u00e8 di rilevante valore scientifico. Insieme, questi client permettono ai ricercatori di studiare questioni biomediche precedentemente considerate impraticabili da affrontare computazionalmente.\nGli sviluppatori di software professionali sono responsabili della maggior parte del codice di Folding@home, sia per il lato client che server. Il team di sviluppo comprende programmatori di Nvidia, ATI, Sony e Cauldron Development. I client possono essere scaricati solo da sito ufficiale di Folding@home o dei suoi partner commerciali, e potranno interagire solo con files di Folding@home. Essi potranno caricare e scaricare dati dal server Stanford di Folding@home (sulla porta 8080, con 80 come alternativa), e la comunicazione viene verificata utilizzando la firma digitale a 2048 bit. Mentre la GUI del client \u00e8 open-source, il client stesso \u00e8 proprietario per motivi di integrit\u00e0 scientifica e di sicurezza.\nFolding@home sfrutta le librerie software Cosm per il networking. Folding@home \u00e8 stato lanciato il 1\u00ba ottobre 2000 ed \u00e8 stato il primo progetto di calcolo distribuito volto a sistemi biomolecolari. Il suo primo client era uno screensaver, che sarebbe stato eseguito mentre il computer non \u00e8 era altrimenti in uso. Nel 2004 il laboratorio di Pande ha collaborato con David Anderson per testare un client supplementare sul framework open-source BOINC. Questo client \u00e8 stato distribuito in closed beta nell'aprile 2005, tuttavia, l'approccio \u00e8 diventato impraticabile ed \u00e8 stato accantonato nel giugno 2006.\nGPU.\nL'hardware specializzato delle GPU \u00e8 stato progettato per accelerare il rendering di applicazioni grafiche 3D, come i videogiochi ed \u00e8 in grado di sovraperformare in modo significativo le CPU per alcuni tipi di calcoli. Le GPU sono una delle piattaforme di calcolo pi\u00f9 potenti e in pi\u00f9 rapida crescita, e molti scienziati e ricercatori stanno perseguendo un computing di uso generale sulle unit\u00e0 di elaborazione grafica (GPGPU). Tuttavia, l'hardware della GPU \u00e8 difficile da usare per compiti non grafici e di solito richiede una significativa ristrutturazione dell'algoritmo e una conoscenza avanzata della architettura sottostante. Tale personalizzazione \u00e8 impegnativa, soprattutto per i ricercatori con limitate risorse di sviluppo software. Folding@home sfrutta la libreria open source OpenMM, che utilizza un modello di progettazione ponte con due livelli di interfacce di programmazione delle applicazioni (API) per interfacciare il software di simulazione molecolare all'architettura hardware sottostante. Con l'aggiunta di ottimizzazioni hardware, le simulazioni GPU basate su OpenMM non richiedono modifiche significative ma ottengono prestazioni quasi uguali al codice manualmente ottimizzato per la GPU, e superano notevolmente le implementazioni della CPU.\nPrima del 2010 l'affidabilit\u00e0 computazionale dell'hardware consumer GPGPU era in gran parte sconosciuta, e le prove indiziarie legate alla mancanza di un rilevatore e correttore di errori integrato nella memoria della GPU sollevarono problemi di affidabilit\u00e0. Nel primo test su larga scala dell'accuratezza scientifica delle GPU, uno studio del 2010 su oltre 20.000 host della rete domestica Folding@home rilevarono errori software nei sottosistemi di memoria di due terzi della GPU testate. Questi errori fortemente correlati all'architettura della board, anche se lo studio ha concluso che l'affidabilit\u00e0 del GPU Computing era comunque fattibile purch\u00e9 venisse rivolta particolare attenzione alle caratteristiche hardware, come il rilevamento degli errori sul lato software.\nLa prima generazione di client GPU di Folding@home (GPU1) \u00e8 stata distribuita al pubblico il 2 ottobre del 2006, offrendo un aumento di velocit\u00e0 20-30X per certi calcoli rispetto alle sue controparti CPU basate su GROMACS. Era la prima volta che le GPU erano state utilizzate sia per il calcolo distribuito che per grandi calcoli di dinamica molecolare. GPU1 ha dato ai ricercatori una significativa conoscenza ed esperienza con lo sviluppo di software GPGPU, ma in risposta alle inesattezze scientifiche con DirectX, il 10 aprile 2008 \u00e8 stato superato da GPU2, la seconda generazione del client. Dopo l'introduzione di GPU2, GPU1 \u00e8 stata ufficialmente ritirata il 6 giugno. Rispetto al GPU1, GPU2 era pi\u00f9 scientificamente affidabile e produttiva, eseguibile su ATI e GPU CUDA NVIDIA, e supportava algoritmi pi\u00f9 avanzati, proteine pi\u00f9 grandi, e la visualizzazione in tempo reale della simulazione. A seguito di questo, la terza generazione del client GPU di Folding@home (GPU3) \u00e8 stata distribuita il 25 maggio 2010. Mentre era retrocompatibile con GPU2, GPU3 era pi\u00f9 stabile, efficiente e ha avuto una maggiore flessibilit\u00e0 nelle sue capacit\u00e0 scientifiche e ha usato OpenMM su di un framework OpenCL. I client GPU non supportano nativamente il sistema operativo OS-X e Linux, anche se gli utenti Linux con schede grafiche Nvidia possono eseguirlo attraverso l'applicazione software Wine. Le GPU rimangono la piattaforma di Folding@home pi\u00f9 potente in termini di FLOPS, da novembre 2012 i client GPU contribuiscono all'87% al throughput in x86 petaFLOPS dell'intero progetto.\nPlayStation 3.\nDa marzo 2007 fino al novembre 2012, Folding@home ha usufruito della potenza di calcolo delle PlayStation 3. Al momento della sua nascita, il suo processore Cell di streaming ha consegnato un aumento di velocit\u00e0 di 20 volte rispetto a un PC in certi calcoli, potenza di elaborazione che non pu\u00f2 essere trovata su altri sistemi come la Xbox 360. L'alta velocit\u00e0 ed efficienza delle PS3 introdusse altre opportunit\u00e0 di ottimizzazioni valevoli secondo la legge di Amdahl, e ha significativamente cambiato il trade-off tra efficienza computazionale e la precisione complessiva, consentendo l'utilizzo di modelli molecolari pi\u00f9 complessi a poco costo computazionale aggiuntivo. Questo ha permesso a Folding@home di eseguire calcoli biomedici che sarebbero stati altrimenti incalcolabili.\nIl client PS3 \u00e8 stato sviluppato in uno sforzo di collaborazione tra Sony e il Pande lab ed \u00e8 uscito come un client stand-alone il 23 marzo 2007. La sua uscita ha fatto diventare Folding@home il primo progetto di calcolo distribuito ad usare PS3. Il 18 settembre dell'anno successivo, il client PS3 \u00e8 diventato un canale di Life with PlayStation al suo lancio. In termini di tipi di calcoli che si possono eseguire, al momento della sua introduzione il client era un compromesso tra la flessibilit\u00e0 di una CPU e la velocit\u00e0 di una GPU. Tuttavia, a differenza di CPU e GPU, gli utenti non erano in grado di eseguire altre attivit\u00e0 sulla loro PS3 durante l'esecuzione di Folding@home. L'ambiente uniforme della console rese pi\u00f9 facile il supporto e rese Folding@home pi\u00f9 user friendly. La PS3 ha anche la capacit\u00e0 di trasmettere dati rapidamente alla sua GPU, il che \u00e8 stato utilizzato per la visualizzazione in tempo reale a livello atomico delle dinamiche proteiche attuali.\nIl 6 novembre 2012, Sony ha concluso il supporto per il client di Folding@home PS3 e gli altri servizi disponibili nell'ambito Life with PlayStation. Durante la sua durata di cinque anni e 7 mesi, pi\u00f9 di 15 milioni di utenti hanno contribuito a oltre 100 milioni di ore di calcolo a Folding@home, aiutando notevolmente il progetto di ricerca sulle malattie. A seguito di discussioni con il laboratorio di Pande, Sony ha deciso di terminare l'applicazione. Pande considera il client di PlayStation 3 un \"punto di svolta\" per il progetto.\nClient di elaborazione multi-core.\nFolding@home pu\u00f2 utilizzare le funzionalit\u00e0 di elaborazione parallela dei moderni processori multi-core. La possibilit\u00e0 di utilizzare diversi core della CPU permette il completamento di tutta la simulazione di ripiegamento proteico molto pi\u00f9 velocemente. Lavorando insieme, i core della CPU completano un'unica work unit in proporzione pi\u00f9 velocemente del client monoprocessore standard. Questo approccio \u00e8 scientificamente utile perch\u00e9 permette la simulazione di traiettorie molto pi\u00f9 lunghe per essere eseguite nella stessa quantit\u00e0 di tempo, e riduce le tradizionali difficolt\u00e0 di scalare una grande simulazione a molti processori separati. Una pubblicazione del 2007 sul Journal of Molecular Biology ha usato l'elaborazione multi-core per simulare il folding di parte della villina circa 10 volte pi\u00f9 a lungo di quanto fosse possibile con un client a singolo processore, in accordo con i tassi di folding sperimentali.\nNel novembre 2006, la prima generazione del client di multiprocessing simmetrico (SMP) \u00e8 stata distribuita pubblicamente in versione beta per testarla, denominata SMP1. Questi client ha utilizzato il protocollo di comunicazione Message Passing Interface (MPI) per l'elaborazione parallela, dato che in quel momento i core GROMACS non erano stati progettati per essere utilizzati con pi\u00f9 thread. Questa era la prima volta che un progetto di calcolo distribuito aveva usato MPI. Anche se i client ottennero buoni risultati nei sistemi operativi basati su Unix come Linux e Mac OS X, erano problematici sotto Windows. Il 24 gennaio 2010 SMP2, la seconda generazione dei clienti SMP e il successore di SMP1, \u00e8 uscito come open beta e ha sostituito il complesso MPI con una pi\u00f9 affidabile implementazione basata sui thread.\nSMP2 supporta una particolare categoria di work unit chiamata \"bigadv\", progettate per simulare le proteine che sono insolitamente grandi e computazionalmente intensive e hanno una grande priorit\u00e0 scientifica. Queste unit\u00e0 originariamente richiedevano un minimo di otto core per CPU, che \u00e8 stato successivamente aumentato il 7 febbraio 2012 a sedici core per CPU. Oltre a questi requisiti hardware aggiuntivi rispetto alle work unit standard di SMP2, richiedono pi\u00f9 risorse di sistema come memoria RAM e larghezza di banda Internet. In cambio, gli utenti che eseguono queste work unit vengono premiati con un aumento del 20% rispetto al sistema di punti bonus di SMP2. La categoria bigadv permette a Folding@Home di eseguire simulazioni particolarmente impegnative su scale temporali lunghe che in precedenza richiedevano l'utilizzo di cluster di supercomputer e non potevano essere eseguiti in qualsiasi altro luogo su Folding@home.\nV7.\nIl client V7 \u00e8 la settima e ultima generazione del software client di Folding@home, ed \u00e8 una completa riscrittura ed unificazione dei client precedenti per Microsoft Windows, macOS e sistemi operativi Linux. Come i suoi predecessori, V7 pu\u00f2 girare Folding@home in background ad una priorit\u00e0 molto bassa, che consente ad altre applicazioni di utilizzare le risorse della CPU di cui hanno bisogno. \u00c8 stato progettato per rendere l'installazione, l'avviamento, il funzionamento e pi\u00f9 user-friendly per i principianti, cos\u00ec come offrire una maggiore flessibilit\u00e0 scientifica per i ricercatori rispetto ai client precedenti. V7 utilizza Trac per gestire il tracking dei bug in modo che gli utenti possano vedere il suo processo di sviluppo e fornire un feedback. \u00c8 stato distribuito ufficialmente il 22 marzo 2012.\nV7 consiste di quattro elementi integrati. L'utente interagisce normalmente con la GUI open-source di V7, nota come FAHControl. Questa \u00e8 dotata di modalit\u00e0 di interfaccia utente per novizi, avanzati ed esperti, e ha la capacit\u00e0 di monitorare, configurare e controllare molti client di folding remoti da un unico computer. FAHControl dirige FAHClien t- un'applicazione di back-end, che a sua volta gestisce ogni FAHSlot (o \"slot\"). Ogni slot funge da sostituto per i precedentemente distinti Folding@home v6 monoprocessore, SMP e GPU clients per computer, dato che pu\u00f2 scaricare, processare, e di caricare work unit in modo indipendente. La funzione FAHViewer, sul modello della PS3, visualizza un rendering 3D in tempo reale, se disponibile, della proteina in corso di elaborazione.\nConfronto con altri simulatori molecolari.\nRosetta@home \u00e8 un progetto di calcolo distribuito con l'obiettivo di predire la struttura delle proteine ed \u00e8 uno dei pi\u00f9 accurati predittori di struttura terziaria. Gli stati conformazionali dal software di Rosetta possono essere utilizzati per inizializzare un modello di stato di Markov come punti di partenza di simulazioni per Folding@home. Al contrario, gli algoritmi di predizione di struttura possono essere migliorati dai modelli termodinamici e cinetici e e gli aspetti campionati delle simulazioni di folding proteinico. Dato che Rosetta cerca solo di predire lo stato di fold finale, e non come le proteine si piegano, Rosetta@home e Folding@home sono complementari e rispondono a domande molecolari molto diverse.\nAnton \u00e8 un supercomputer per uso speciale costruito per simulazioni di dinamica molecolare. Nell'ottobre 2011 Anton e Folding@home sono stati i due pi\u00f9 potenti sistemi di dinamica molecolare. Anton \u00e8 unico nella sua capacit\u00e0 di produrre traiettorie molecolari singole ultra-lunghe e computazionalmente costose, come nel 2010, che ha raggiunto i millisecondi. Queste lunghe traiettorie possono essere particolarmente utili verso certi tipi di problemi biochimici. Tuttavia, Anton non utilizza modelli di stato di Markov per l'analisi. Nel 2011 il laboratorio Pande ha costruito un MSM da due simulazioni di 100-ms di Anton e ha trovato percorsi di folding alternativi che non erano visibili attraverso la tradizionale analisi di Anton. Hanno concluso che vi erano piccole differenze tra le simulazioni costruite usando da un numero limitato di lunghe traiettorie o uno assemblato da molte traiettorie pi\u00f9 brevi. Nel giugno 2011 Folding@home ha iniziato un ulteriore campionamento di una simulazione di Anton nel tentativo di determinare meglio come le sue tecniche si comparano con i metodi di Anton. Tuttavia, a differenza delle traiettorie pi\u00f9 brevi di Folding@home, che sono pi\u00f9 riducibili al calcolo distribuito e di altre tecniche di parallelizzazione, traiettorie pi\u00f9 lunghe non richiedono il campionamento adattivo per campionare sufficientemente spazio delle fasi di una proteina. A causa di questo, \u00e8 possibile che una combinazione dei metodi di simulazione di Anton e di Folding@home fornisca un campionamento pi\u00f9 approfondito di questo spazio."}
{"id": "237782", "revid": "767487", "url": "https://it.wikipedia.org/wiki?curid=237782", "title": "La piccola fiammiferaia (film 1928)", "text": "La piccola fiammiferaia \u00e8 un film del 1928 diretto da Jean Renoir.\nTrama.\n\u00c8 la notte di Capodanno e Karen, una piccola fiammiferaia, vaga per le strade innevate della citt\u00e0 cercando di vendere qualche scatola di fiammiferi fra l'indifferenza della gente che passa frettolosa. Affamata e stremata dal freddo, si accoccola sotto una impalcatura precaria e sprofonda in uno stato di allucinazioni. I giocattoli della vetrina di un negozio si animano. Un soldato bello e gentile le prepara una tavola imbandita, servendole pollo e vino, ma l'ussaro che rappresenta la morte fa guerra ai soldatini. Il soldato sottrae Karen alla furia dell'ussaro, la fa salire sul suo cavallo e insieme galoppano lontano. Ma l'ussaro li raggiunge e con la sua sciabola uccide il soldato e cattura la giovane che poi deposita esanime ai piedi di una roccia. Sulla cima della roccia una croce si trasforma in un rosaio fiorito e i petali dei suoi fiori fluttuano nell'aria, andandosi a posare sul viso pallido. Sono i fiocchi della neve che cade silenziosa e ricopre il povero corpo.\nProduzione.\nIl film fu prodotto da Jean Renoir e Jean Tedesco.\nSoggetto.\nIl soggetto \u00e8 tratto da omonima fiaba di Hans Christian Andersen.\nRiprese.\nLe riprese avvennero fra l'agosto 1927 e il gennaio 1928.\nCast.\nLa protagonista \u00e8 la moglie del regista Catherine Hessling; sar\u00e0 l'ultimo film di Renoir che interpreter\u00e0.\nSperimentazione tecnico-linguistica.\nJean Renoir racconta di aver sperimentato diverse novit\u00e0 tecniche nella realizzazione del film:\nPrima.\nLe prime proiezioni pubbliche avvennero il 31 marzo 1928 a Ginevra, il 1\u00ba giugno 1928 a Parigi. \nAccoglienza.\nAppena uscito il film fu bloccato da una denuncia di \"plagio\": la vedova di Edmond Rostand accus\u00f2 Renoir di aver utilizzato il lavoro del marito che aveva ridotto la favola di Andersen per l'Op\u00e9ra Comique. Il film rest\u00f2 fermo fino al 1930, quando fu ripresentato nelle sale ridotto a poco pi\u00f9 di un terzo e accompagnato da sottotitoli e da un commento musicale non riconducibili al regista.\nCritica.\nGeorges Sadoul scrive:"}
{"id": "237783", "revid": "1904508", "url": "https://it.wikipedia.org/wiki?curid=237783", "title": "Alexander Hamilton", "text": "Ritenuto uno dei Padri fondatori degli Stati Uniti, fu il primo Segretario al Tesoro della nuova nazione americana. Ritratto sul biglietto da dieci dollari, \u00e8 uno dei due personaggi, assieme a Benjamin Franklin, ad avere il privilegio di apparire su una banconota comune, pur non essendo stato Presidente degli Stati Uniti.\nBiografia.\nNacque a Charlestown, capitale dell'isola di Nevis nei Caraibi, allora parte delle Indie occidentali britanniche. Suo padre era James A. Hamilton, di un'importante famiglia scozzese e sua madre Rachel Faucett Lavien, in parte di discendenza franco-ugonotta. La madre, gi\u00e0 sposata e separata, non poteva risposarsi con James Hamilton. Non si conosce esattamente l'anno di nascita; Alexander sostenne da adulto di essere nato nel 1757, ma molti storici optano per il 1755 a causa di varie prove risalenti al periodo della sua vita in cui si trovava nei Caraibi. Il giovane Hamilton \u00e8 descritto come magro, con le spalle sottili e dall'aspetto spiccatamente scozzese, con capelli bruno-rossastri e brillanti occhi di un colore tra il viola e l'azzurro.\nA causa della sua nascita fuori da un matrimonio, egli non pot\u00e9 studiare negli istituti religiosi di Charlestown, ma fu istruito a casa. L'ascendenza francese di sua madre potrebbe anche aver contribuito all'istruzione di Hamilton, dato che egli parlava il francese. Nel 1772 Hamilton fu mandato in Nord America per studiare all'universit\u00e0. Si iscrisse al King's college di New York.\nDurante gli studi, appoggi\u00f2 la causa della rivoluzione americana, e come altri studenti si arruol\u00f2 volontario nel 1775. Amico e confidente di George Washington, divent\u00f2 uno dei suoi sei aiutanti di campo nel 1777 e comand\u00f2 tre battaglioni all'assedio di Yorktown nel 1781. Nel 1780 spos\u00f2 Elizabeth Schuyler, figlia del generale Philip Schuyler, dalla quale ebbe otto figli\nGli inizi della carriera.\nUno dei primi lavori di Hamilton dopo il conseguimento della laurea in giurisprudenza nel 1782, fu quello di consigliere di Robert Morris, capo della \"Banca del Nord America\". Questa esperienza lo segn\u00f2 in modo profondo. In seguito fu segretario del Presidente Washington e dal 1783 rappresentante dello Stato di New York al Congresso degli Stati Uniti.\nDivenuto esponente di rilievo dei federalisti, sotto lo pseudonimo di \"Publius\" pubblic\u00f2 assieme a John Jay e James Madison una serie di articoli in difesa del progetto della costituzionale di Filadelfia. Questi articoli apparvero dapprima sui giornali di New York e poi a partire dal 1788 vennero raccolti sotto il titolo \"The Federalist\". Partecip\u00f2 in modo significativo alla formulazione della Costituzione degli Stati Uniti nel 1787 e si adoper\u00f2 successivamente affinch\u00e9 venisse approvata dai singoli Stati.\nLa vita politica.\nDivenuto il primo Ministro del Tesoro nel 1789, si batt\u00e9 con l'appoggio del presidente Washington per il rafforzamento del potere federale, per l'istituzione di una banca nazionale e per la creazione di un unico sistema monetario. La Banca Nazionale avrebbe affiancato un sistema di banche private alle quali era riconosciuta la facolt\u00e0 di espandere il credito con un ammontare di prestiti al di sopra della scorta d'oro ed argento contenuta nei depositi. A ci\u00f2 va riconosciuta l'utilit\u00e0 sociale di essere un mezzo per la crescita economica, negando per\u00f2 che la massa monetaria circolante rappresentasse la ricchezza della nazione.\nHamilton credeva inoltre che lo Stato necessitasse di una banca pubblica, anch'essa con potere di erogare credito, affinch\u00e9 la politica fosse autonoma nelle sue decisioni sui finanziamenti dei piani di crescita dell'economia. Secondo Hamilton una banca privata finanziatrice di opere pubbliche, avrebbe sottoposto la pubblica utilit\u00e0 ai propri interessi in contrasto con quelli del pubblico. Durante il suo mandato di ministro del Tesoro riordin\u00f2 le finanze pubbliche, regol\u00f2 i debiti di guerra, ristabil\u00ec il credito internazionale degli Stati Uniti e ne sostenne gli interessi commerciali in espansione.\nDal punto di vista sociale, il programma dei federalisti mirava a contenere e invertire le tendenze egualitarie ereditate dal movimento rivoluzionario.\nLa battaglia politica era accesa, con i repubblicani che respingevano il sistema di governo di cui Hamilton era uno dei capi, perch\u00e9 secondo loro minacciava di ricreare i rapporti clientelari ed i privilegi contro cui erano insorte le ex colonie, con una conseguente difesa dei monopoli, un aumento delle tasse, un rafforzamento dell'esercito, una crescita del debito pubblico strettamente connessa a questa scelta e ancor peggio avrebbe incoraggiato un governo oligarchico, il quale preservava gli interessi di pochi a scapito dell'intera comunit\u00e0.\nD'altra parte gli stessi federalisti non si ritrovarono per\u00f2 compatti e determinati nella difesa delle scelte di Hamilton, il quale alla fine si dimise nel 1795, occupandosi da allora in poi esclusivamente agli affari interni dello stato di New York.\nLa morte in duello.\nNonostante a partire dal 1795 si fosse ritirato dalla scena politica, la sua influenza ed il suo successo gli avevano procurato molti nemici assieme al fatto che i federalisti si erano schierati dalla parte della Gran Bretagna, mentre i repubblicani di Jefferson avevano favorito la politica francese che sembrava ispirarsi alle idee statunitensi. Tra i suoi pi\u00f9 accaniti avversari c'era certamente Aaron Burr, il vicepresidente in carica, il quale era stato sconfitto nella corsa presidenziale da Jefferson anche grazie all'appoggio dato a quest'ultimo da Hamilton. In seguito ad alcune forti espressioni usate dallo stesso Hamilton nei confronti di Burr, questi lo sfid\u00f2 in un duello con arma da fuoco. L'11 luglio del 1804 Hamilton si present\u00f2 a Weehawken, nel New Jersey, sulla riva dell'Hudson di fronte a New York, luogo convenuto per l'incontro. Burr lo colp\u00ec ferendolo gravemente, e Hamilton mor\u00ec il giorno seguente.\nNella cultura di massa.\nSulla biografia di Alexander Hamilton scritta da Ron Chernow \u00e8 basato il musical \"Hamilton\" di Lin-Manuel Miranda. Il musical nel 2016 ha ricevuto il Premio Pulitzer per la drammaturgia e il numero record di sedici nomination ai Tony Award, vincendo in undici categorie tra cui quella di miglior musical. Il musical ha riscosso notevole successo mediatico, anche tra il pubblico giovanile, dal momento che propone la fusione di un argomento storico con la musica hip hop, e fu accolto calorosamente dalla critica e dalle celebrit\u00e0 tanto che il presidente degli Stati Uniti Barack Obama ne richiese una rappresentazione alla Casa Bianca. La fama che ne consegu\u00ec, contribu\u00ec a mantenere l'immagine di Alexander Hamilton sulla banconota da 10 dollari, data la proposta del segretario del Tesoro Jack Lew nel 2015 di modificarla."}
{"id": "237784", "revid": "767487", "url": "https://it.wikipedia.org/wiki?curid=237784", "title": "La piccola fiammiferaia (film 1953)", "text": "La piccola fiammiferaia \u00e8 un cortometraggio animato del 1953, prodotto da Mario Casamassima, scritto e diretto da Romano Scarpa e tratto dall'omonima fiaba di Hans Christian Andersen.\nIl film imita i motivi tipici del cinema di animazione della Disney negli anni quaranta, specie i brevi cortometraggi musicali, ed ha una colonna sonora del Quartetto Cetra, che aveva doppiato alcuni Classici Disney subito dopo la Seconda guerra mondiale (\"Musica maestro\" ecc.)\nTrama.\nDurante la notte di Capodanno una piccola bambina infreddolita vaga per le strade chiedendo ai passanti di comprare i suoi fiammiferi.&lt;br&gt;La gente la ignora ma la piccola non ha intenzione di tornare a casa altrimenti verrebbe picchiata dal severo padre, cos\u00ec accende un fiammifero per scaldarsi e vede tante meraviglie: la prima \u00e8 una tavola imbandita, la seconda un albero di natale e la terza sua nonna, ormai morta da tanto tempo.&lt;br&gt;La bambina per non perdere l'immagine della vecchia accende tutti i fiammiferi e cos\u00ec il giorno dopo viene trovata morta assiderata."}
{"id": "237786", "revid": "767487", "url": "https://it.wikipedia.org/wiki?curid=237786", "title": "La piovra (film 1919)", "text": "La piovra \u00e8 un film muto del 1919 diretto da Edoardo Bencivenga."}
{"id": "237789", "revid": "767487", "url": "https://it.wikipedia.org/wiki?curid=237789", "title": "La piovra (film 1929)", "text": "La piovra (\"Why Bring That Up?\") \u00e8 un film del 1929 diretto da George Abbott.\nProduzione.\nIl film fu prodotto dalla Paramount Pictures, in versione muta e in versione sonora.\nDistribuzione.\nDistribuito dalla Paramount Pictures, il film usc\u00ec nelle sale statunitensi il 4 ottobre 1929.\nDate di uscita.\nIMDb\nAlias"}
{"id": "237791", "revid": "438678", "url": "https://it.wikipedia.org/wiki?curid=237791", "title": "La porta dei sogni (film 1955)", "text": "La porta dei sogni \u00e8 un film del 1955, diretto dal regista Angelo D'Alessandro."}
{"id": "237792", "revid": "118074454", "url": "https://it.wikipedia.org/wiki?curid=237792", "title": "G\u00f6ran Persson", "text": "Biografia.\n\u00c8 stato Primo ministro dal 22 marzo 1996 al settembre del 2006, per conto del Partito Socialdemocratico dei Lavoratori di Svezia. Si \u00e8 successivamente ricandidato alle elezioni legislative del 2006 contro lo sfidante Fredrik Reinfeldt, leader del Partito Moderato di centrodestra; la coalizione che lo sosteneva ha ottenuto il 46% dei voti, contro il 48% ottenuto dalla coalizione di centro-destra.\nNella tarda serata del 17 settembre 2006 Persson ha rassegnato le dimissioni da Primo Ministro, lasciando l'incarico al presidente del Parlamento, ammettendo cos\u00ec la sconfitta elettorale prima che fossero annunciati i dati finali.\nPersson ha lasciato la guida del partito con il successivo congresso, tenutosi nel marzo 2007.\nHa fondato nel 1998 l'International Holocaust Remembrance Alliance."}
{"id": "237793", "revid": "438678", "url": "https://it.wikipedia.org/wiki?curid=237793", "title": "La porta dei sogni (film 1963)", "text": "La porta dei sogni (\"Toys in the Attic\") \u00e8 un film del 1963 diretto da George Roy Hill. La sceneggiatura si basa su \"Toys in the Attic\", un lavoro teatrale di Lillian Hellman andato in scena all'Hudson Theatre di Broadway. Prodotto da Kermit Bloomgarden, la commedia in tre atti ambientata a New Orleans, era interpretata da Jason Robards Jr., Maureen Stapleton, Anne Revere e rest\u00f2 in cartellone dal 25 febbraio 1960 all'8 aprile 1961 per un totole di 456 recite.\nTrama.\nJulian, non essendo riuscito a fare fortuna a Chicago, decide di tornare con la giovane moglie Lilly nella sua casa natale a New Orleans, dove vivono le sue due zitelle sorelle maggiori. Dopo poco tempo riprende a frequentare una ex amante, con la quale organizza una truffa ai danni del marito di questa. Intanto per Lilly la vita non \u00e8 facile, anche perch\u00e9 vessata dalla cognata Carrie, che ha un legame morboso con il fratello. Improvvisamente Julian diventa ricco e colma di regali le sorelle. Il denaro gli deriva da una speculazione edilizia. Lilly, temendo di perderlo, contatta una banda di gangster affinch\u00e9 si riprendano i soldi.\nProduzione.\nIl film fu prodotto dalla Meadway-Claude Productions Company e dalla Mirisch Corporation.\nDistribuzione.\nIl copyright del film, richiesto dalla Mirisch Co., fu registrato il 17 giugno 1963 con il numero LP25502.\nDistribuito dall'United Artists, il film usc\u00ec nelle sale cinematografiche USA il 31 luglio 1963 dopo essere stato presentato in prima il 17 luglio a New Orleans, citt\u00e0 natale di Lillian Helman dov'\u00e8 ambientata la storia. Il 29 ottobre dello stesso anno, fu distribuito in Danimarca con il titolo \"Skjult beg\u00e6r\". Nel 1964, usc\u00ec anche in Argentina (31 gennaio, come \"Pasiones en conflicto\"), Messico (30 aprile), Finlandia (8 maggio, come \"Rikotut leikit\"), Svezia (10 agosto)."}
{"id": "237794", "revid": "1305772", "url": "https://it.wikipedia.org/wiki?curid=237794", "title": "Grand Prix Legends", "text": "Grand Prix Legends \u00e8 un videogioco di guida per Microsoft Windows che riproduce la stagione 1967 di Formula Uno.\nIl gioco, sviluppato sotto la guida di Dave Kaemmer e Randy Cassidy, fu pubblicato nel 1998 dai Papyrus, allora facenti parte del colosso Sierra Entertainment.\nHa fama di essere una simulazione fra le pi\u00f9 accurate e difficili, con un multiplayer di ottimo livello, vera rivoluzione ai tempi della sua commercializzazione.\nModalit\u00e0 di gioco.\nLe gare si disputano solo su piste asciutte, non esiste la possibilit\u00e0 di piste bagnate.\nSono presenti molti dei piloti e scuderie storici, che rimangono uguali per tutta la stagione. I modelli schierati dalle varie squadre non cambiano nel corso della stagione, e sono i modelli pi\u00f9 rappresentativi che vennero introdotti nel corso dell'anno nella realt\u00e0."}
{"id": "237795", "revid": "767487", "url": "https://it.wikipedia.org/wiki?curid=237795", "title": "La portatrice di pane (film 1911)", "text": "La portatrice di pane \u00e8 un film del 1911 diretto da Romolo Bacchini."}
{"id": "237796", "revid": "767487", "url": "https://it.wikipedia.org/wiki?curid=237796", "title": "La portatrice di pane (film 1950)", "text": "La portatrice di pane (\"La porteuse de pain\") \u00e8 un film del 1950 diretto da Maurice Cloche.\nIl soggetto \u00e8 tratto dal feuilleton \"La porteuse de pain\" di Xavier de Mont\u00e9pin.\nNel 1963 Maurice Cloche girer\u00e0 una nuova versione della \"La portatrice di pane\" con Suzanne Flon e Philippe Noiret.\nTrama.\nFrancia, 1860. Ad Alfortville, una localit\u00e0 nei pressi di Parigi, l'ing. Labroue ha fondato un'officina meccanica in cui sono sfruttate le sue invenzioni. L'ingegnere \u00e8 assistito nel suo lavoro dal capotecnico Jacques Garaud, intelligente e ambizioso. Jacques Garaud \u00e8 innamorato non corrisposto di Jeanne Fortier, una giovane vedova portiera nell'officina; Jeanne \u00e8 madre di due bambini: Georges, che vive con la madre, e Lucie, affidata a una balia. Jeanne, sorpresa dall'ing. Labroue ad accendere un lume a petrolio, operazione proibita per il rischio di incendi, \u00e8 licenziata. Jacques Garaud pensa di arricchirsi rubando i progetti di una nuova macchina ideata dall'ing. Labroue. Sorpreso dal padrone durante il furto, Jacques lo uccide con un coltello, incendia l'officina, fa credere che l'incendio sia stato appiccato da Jeanne e che lui sia morto carbonizzato. Jeanne \u00e8 condannata all'ergastolo e separata dai figli.\nNel 1880 Jeanne evade, si reca a Parigi, dove lavorer\u00e0 come portatrice di pane facendosi chiamare Lise Perrin. Intanto sono a Parigi anche i suoi due figli, che per\u00f2 ignorano entrambi la loro vera identit\u00e0: Georges, adottato dal pittore Castel, \u00e8 diventato avvocato, Lucie \u00e8 sarta. \u00c8 a Parigi anche Jacques Garaud il quale, dopo aver assunto l'identit\u00e0 di Paul Harmant ed esser rimasto vedovo di una ricca americana, \u00e8 ora proprietario di una fabbrica di cui \u00e8 direttore Lucien Labroue, il figlio dell'ing. Labroue assassinato a suo tempo da Garaud. Garaud/Harmant ha una figlia cardiopatica, Mary, la quale \u00e8 innamorata del giovane Lucien Labroue. Georges ricostruisce la vicenda giudiziaria della madre. Jacques Garaud viene smascherato, sua figlia Mary muore di dolore, Jeanne si riunisce finalmente ai figli, Lucie sposer\u00e0 Lucien Labroue."}
{"id": "237798", "revid": "767487", "url": "https://it.wikipedia.org/wiki?curid=237798", "title": "La preda (film 1921)", "text": "La preda \u00e8 un film del 1921 diretto da Guglielmo Zorzi."}
{"id": "237799", "revid": "154893", "url": "https://it.wikipedia.org/wiki?curid=237799", "title": "Ballo del Ceppo", "text": ""}
{"id": "237800", "revid": "438678", "url": "https://it.wikipedia.org/wiki?curid=237800", "title": "La preda (film 1939)", "text": "La preda (\"The Lone Wolf Spy Hunt\") \u00e8 un film del 1939, diretto da Peter Godfrey."}
{"id": "237803", "revid": "767487", "url": "https://it.wikipedia.org/wiki?curid=237803", "title": "La presidentessa (film 1952)", "text": "La presidentessa \u00e8 un film del 1952 diretto da Pietro Germi, adattamento per il cinema dell'omonima \"pochade\" di Maurice Hennequin e Pierre Veber, gi\u00e0 portata sullo schermo nel 1938 da Fernand Rivers in \"La pr\u00e9sidente\".\nHa avuto un remake nel 1977, \"La presidentessa\", diretto da Luciano Salce, con Mariangela Melato nel ruolo qui ricoperto da Silvana Pampanini.\nTrama.\nL'attrice Gobette si esibisce nel teatro Odeon della piccola cittadina francese di Gray. La magistratura del luogo, nella persona del presidente del tribunale Tricoin, uomo molto austero, le manda un giudice d'inchiesta, Luciano Pinglet, per costringerla a smettere le sue esibizioni troppo \"generose\". Ma il giudice viene sedotto e il giorno dopo non si presenta al lavoro, avendo trascorso la notte in albergo con Gobette a festeggiare.\nQuando la sera, con 12 ore di ritardo, si presenta al presidente di tribunale, questi lo rimprovera e, a causa delle lamentele da parte degli ospiti dell'albergo, lo incarica di accompagnare Gobette alla stazione affinch\u00e9 se ne vada da Gray. Gobette lascia l'albergo, ma non la citt\u00e0, e si fa accompagnare dal giudice proprio a casa del presidente che, rimasto solo, perch\u00e9 la moglie e la figlia sono partite, si ritrova in casa Gobette, la quale cerca di sedurre anche lui. Improvvisamente si fa annunciare il ministro di Giustizia, Cipriano Gaudet, che, avendo l'autovettura con una gomma rotta, \u00e8 costretto a trascorrere la notte a Gray e ha preferito vedere il presidente la sera stessa. Il suo segretario personale, lo informa che in albergo non vi sono stanze libere e Gobette, che si improvvisa la signora Tricoin, invita il ministro a passare la notte in casa Tricoin. Ella finisce per sedurre il ministro che il giorno dopo torna al ministero confessando al suo segretario personale di aver passato la notte pi\u00f9 felice della sua vita. Inizia un gioco di intrighi, per far trasferire Tricoin pi\u00f9 vicino a Parigi affinch\u00e9 il ministro possa vedere il pi\u00f9 facilmente la presunta signora Tricoin. Nel frattempo compare al ministero la vera signora Tricoin che vorrebbe chiedere al ministro di trasferire il marito dato che \u00e8 stanca di stare in provincia. Il ministro la scambia per la donna delle pulizie e le fa lucidare gli ottoni della sua scrivania, incontrando cos\u00ec una segreta mania della signora Tricoin. Nel frattempo Gobette seduce anche il segretario personale del ministro.\nDopo una serie di equivoci e combinazioni fortuite, si giunge a un finale lieto."}
{"id": "237804", "revid": "118012883", "url": "https://it.wikipedia.org/wiki?curid=237804", "title": "Ingvar Carlsson", "text": "Biografia.\n\u00c8 stato primo ministro della Svezia dal 1\u00ba marzo 1986 al 4 ottobre 1991 e dal 7 ottobre 1994 al 22 marzo 1996. Fa parte del Partito Socialdemocratico dei Lavoratori di Svezia."}
{"id": "237805", "revid": "767487", "url": "https://it.wikipedia.org/wiki?curid=237805", "title": "La presidentessa (film 1977)", "text": "La presidentessa \u00e8 un film comico italiano del 1977, diretto da Luciano Salce. Il film \u00e8 la terza versione per il cinema dell'omonima \"pochade\" di Maurice Hennequin e Pierre Veber, dopo \"La pr\u00e9sidente\" (1938) di Fernand Rivers e \"La presidentessa\" (1952) di Pietro Germi.\nTrama.\nIl film, ambientato in Veneto e basato su una serie di equivoci da facile commedia, si sviluppa fotografando un'epoca in cui gli italiani andavano avanti tramite favoritismi. Alla fine il nodo di tutti gli equivoci si scioglier\u00e0 rendendo al pubblico un finale positivo."}
{"id": "237806", "revid": "438678", "url": "https://it.wikipedia.org/wiki?curid=237806", "title": "La prima volta (film 1985)", "text": "La prima volta (\"Smooth Talk\") \u00e8 un film del 1985 diretto da Joyce Chopra."}
{"id": "237807", "revid": "438678", "url": "https://it.wikipedia.org/wiki?curid=237807", "title": "La prima volta (film 1999)", "text": "La prima volta \u00e8 un film del 1999 diretto da Massimo Martella da un'idea di Fiorenzo Senese che firma i soggetti insieme ad Antonio Avati.\nTrama.\nLe sei storie che costituiscono altrettanti episodi del film sono accomunate dalla prima esperienza sessuale di alcuni giovani della periferia romana. Nel primo episodio una commessa \u00e8 costretta a subire il ricatto del suo datore di lavoro. Nel secondo un adolescente dall'aspetto efebico e i modi gentili si guadagna le attenzioni della fidanzata del fratello, il quale a sua volta lo sospetta di omosessualit\u00e0. Nel terzo un'orfana si lascia incantare dalle abitudini tossicomani di uno sbandato (Max Malatesta). Nel quarto, due giovanissimi sposini arrivano vergini al matrimonio dopo che il comportamento del padre di lui rischiava di mettere a repentaglio la loro unione. Nel quinto episodio una ragazza di buona famiglia trova in un onesto \"coatto\" di borgata la forza per scappare da casa. Nell'ultimo episodio la cameriera di un fast food piuttosto impacciata riesce a coronare il suo sogno d'amore con un bulletto che non sembrava molto affidabile."}
{"id": "237808", "revid": "767487", "url": "https://it.wikipedia.org/wiki?curid=237808", "title": "La professoressa di lingue", "text": "La professoressa di lingue \u00e8 un film del 1976 diretto da Demofilo Fidani.\nTrama.\nMichele \u00e8 un ragazzo imbranato e balbuziente figlio di un ricco allevatore di maiali. Poich\u00e9 l'azienda di famiglia tratta anche con l'estero il ragazzo ha bisogno di imparare l'inglese e il francese e cos\u00ec viene assunta una affascinante professoressa di lingue (Benussi) per delle lezioni private.\nL'omonimo film del 2001.\nUn film pornografico del 2001 ha lo stesso titolo: \"La professoressa di lingue\", regia di Enzo Gallo, con Milly D'Abbraccio e Maria Bellucci."}
{"id": "237810", "revid": "438678", "url": "https://it.wikipedia.org/wiki?curid=237810", "title": "La provinciale (film 1936)", "text": "La provinciale (\"Small Town Girl\") \u00e8 un film del 1936 diretto da Robert Z. Leonard e William A. Wellman.\n\u00c8 tratto da un romanzo di Ben Ames Williams. La MGM ne trasse un musical nel rifacimento del 1952.\nTrama.\nUna graziosa ragazza di provincia conosce un giovane ricco e gli strappa una promessa di matrimonio. Purtroppo in quel momento il giovane era ubriaco ma la ragazza riuscir\u00e0 a farlo innamorare da sobrio."}
{"id": "237811", "revid": "230990", "url": "https://it.wikipedia.org/wiki?curid=237811", "title": "Folding at Home", "text": ""}
{"id": "237812", "revid": "767487", "url": "https://it.wikipedia.org/wiki?curid=237812", "title": "La provinciale (film 1953)", "text": "La provinciale \u00e8 un film del 1953 diretto da Mario Soldati, presentato in concorso al 6\u00ba Festival di Cannes, tratto dall'omonimo romanzo breve di Alberto Moravia, pubblicato nel 1937 e inserito nella raccolta \"L'imbroglio\".\nTrama.\nL'affascinante Gemma, figlia di una affittacamere, si innamora di Paolo, l'erede di un conte che frequenta fin da bambina. Quando scopre che la relazione con il giovane \u00e8 impossibile, la ragazza accetta di sposare Franco, un professore dal quale non \u00e8 particolarmente attratta. Nella cittadina di provincia in cui abita con il marito, inoltre, stringe amicizia con la contessa Elvira, personaggio losco e piuttosto invadente.\nProduzione.\nLa pellicola \u00e8 ascrivibile al filone dei melodrammi sentimentali, comunemente detto \"strappalacrime\" (in seguito ribattezzato dalla critica con il termine \"neorealismo d'appendice\"), allora molto in voga tra il pubblico italiano.\nPur non essendo mai nominata, Lucca \u00e8 la citt\u00e0 in cui si svolge la vicenda, e in cui sono stati girati gli esterni del film. Un'analisi delle location \u00e8 presente nel volume \"Le dimore di Lucca\".\nLa citt\u00e0 di ambientazione proposta, Lucca, non corrisponde alla descrizione fatta nel romanzo. Il \"corso\" che si snoda all'apice della lunga collina e termina al cospetto della cattedrale, \"La citt\u00e0 turrita\" come la chiamava Lucrezia Borgia, la circonvallazione alla base della collina, i ripidi dirupi, i dedali di vicoli in discesa e le scalinate fanno pensare a Perugia, cos\u00ec come riportato alla conferenza tenuta il 22 aprile 2016 a Perugia, Palazzo Cesaroni,\u201cBettina e Brajo, il Salotto di casa Fuso, con Moravia, Argan, Guttuso, Burri\" : &lt;Moravia ha avuto rapporti ampi con Bettina Fuso e uno dei suoi racconti pi\u00f9 importanti, \u201cLa provinciale\u201d \u00e8 ambientato a Perugia e Gemma, la protagonista, \u00e8 in realt\u00e0 Bettina&gt;.\nIl film \u00e8 stato selezionato tra i 100 film italiani da salvare.\nDistribuzione.\nIl film venne distribuito nelle sale cinematografiche italiane il 18 febbraio 1953."}
{"id": "237813", "revid": "438678", "url": "https://it.wikipedia.org/wiki?curid=237813", "title": "La puritana (film 1986)", "text": "La puritana (\"La puritaine\") \u00e8 un film del 1986 diretto da Jacques Doillon."}
{"id": "237814", "revid": "767487", "url": "https://it.wikipedia.org/wiki?curid=237814", "title": "La puritana (film 1989)", "text": "La puritana \u00e8 un film italiano del 1989 diretto da Nin\u00ec Grassia.\nTrama.\nL'avvenente avvocatessa Allori arriva in un piccolo paese della Puglia e prende in locazione una casa con studio, con uno scopo preciso, legato a una vicenda passata di droga e sesso, che si scoprir\u00e0 al termine della pellicola.\nLa tranquillit\u00e0 della vita locale \u00e8 turbata dalla vendetta della protagonista.\nProduzione.\nLa pellicola venne giratot a Putignano, in provincia di Bari. Si riconoscono, oltre alle vie del centro, l'Ospedale Civile, Villa Romanazzi e il centro sportivo.\nCritica.\n\"L'inqualificabile film spazzatura diretto da Nin\u00ec Grassia \u00e8 inconsistente, il sesso esplicito ignora del tutto erotismo e buongusto. Ai limiti del peculato.\""}
{"id": "237815", "revid": "767487", "url": "https://it.wikipedia.org/wiki?curid=237815", "title": "La rabbia (film 1963)", "text": "La rabbia \u00e8 un film del 1963, scritto e diretto da Pier Paolo Pasolini e Giovannino Guareschi.\nProduzione.\nL'opera nacque da un'idea del produttore Gastone Ferranti, che volle avvalersi di due importanti personalit\u00e0, per l'appunto Giovannino Guareschi e Pier Paolo Pasolini, non a torto ritenuti tra i maggiori intellettuali del tempo, bench\u00e9 lontanissimi in termini di tendenze politiche e ideologiche (eppure considerati \"eretici\" dai propri schieramenti). L'intenzione del produttore era di realizzare una specie di \"cine-match\", dove Guareschi e Pasolini facessero da canto e controcanto di fronte alla domanda precisa di quale fosse l'origine della scontentezza, della paura e dei conflitti che agitavano la societ\u00e0 di allora.\nAttraverso il montaggio di materiale di repertorio del cinegiornale \"Mondo libero\", materiali reperiti in altri archivi riguardanti la storia di diversi Paesi, nonch\u00e9 fotografie da libri d'arte e da rotocalchi, fu prodotto un film che analizza, in modo fortemente critico e polemico, i fenomeni e i conflitti sociali e politici del mondo contemporaneo. Guareschi critic\u00f2 con l'abituale sferzante umorismo lo svilimento dell'arte a fini commerciali, il consumismo, naturalmente il comunismo, la decolonizzazione, la cementificazione del paesaggio, la \"corsa allo spazio\" e pi\u00f9 in generale il conformismo e la modernit\u00e0 \"senz'anima\" che elimina ogni prospettiva diversa dal materialismo e in ultima istanza porta alla sfiducia verso il futuro.\nNella sua parte di documentario, Pasolini parla della rivoluzione ungherese e di quella cubana, elogia il progressismo, la decolonizzazione e la lotta di classe, prende ad esempio la morte di Marilyn Monroe per parlare di morte della bellezza, lamenta la scomparsa del mondo contadino e rivolge aspre critiche all'industrializzazione, al conservatorismo, all'anticomunismo e alla borghesia. Una parte di questa fu tagliata per includere in un secondo tempo il contributo di Guareschi nel prodotto finale. Pur partendo da posizioni diametralmente opposte, i discorsi di Pasolini e Guareschi presentano dei punti di convergenza - specie in merito allo straniamento e alla disumanizzazione del mondo moderno - ed anzi si potrebbe dire che entrambi si sono rivelati profetici, anche se in negativo.\nDistribuzione.\nIl film usc\u00ec nel 1963, ma trascorsero solo poche settimane prima che venisse ritirato dalle sale. Il motivo di questa scomparsa non \u00e8 del tutto chiaro: si \u00e8 ipotizzato il timore che la vittoria di Guareschi, visto come \"reazionario\", avrebbe causato uno scandalo tale da condurre Ferranti alla rovina. La parte di Pasolini ebbe negli anni a venire una limitata circolazione, mentre di quella di Guareschi si persero le tracce.\nSi dovette attendere la 65\u00aa Mostra internazionale d'arte cinematografica di Venezia (2008) per vedere riemergere la pellicola dove la parte di Pasolini era restaurata e in versione integrale ma senza la parte di Guareschi. Giuseppe Bertolucci, che ne aveva diretto l'edizione, giustific\u00f2 l'esclusione della parte di Guareschi definendo \"insostenibili\" le sue prese di posizione sulla decolonizzazione e sulla Guerra d'Algeria. Incidentalmente in quel periodo Bertolucci era anche presidente del comitato per il centenario della nascita dello scrittore emiliano, e in seguito a ci\u00f2 dovette dimettersi per l'ovvia inconciliabilit\u00e0 delle sue dichiarazioni con tale carica. Superata la polemica, \"La Rabbia\" fu riproposto l'anno seguente al \"Fiuggi Family Festival\", sia con la versione di Pasolini che con quella di Guareschi."}
{"id": "237816", "revid": "438678", "url": "https://it.wikipedia.org/wiki?curid=237816", "title": "La rabbia (film 2000)", "text": "La rabbia \u00e8 un film del 2000 diretto dal regista Davide Ferrario.\nSi tratta di un film di montaggio ispirato al film \"La rabbia\" di Pier Paolo Pasolini."}
{"id": "237818", "revid": "767487", "url": "https://it.wikipedia.org/wiki?curid=237818", "title": "La ragazza di Boemia (film 1922)", "text": "La ragazza di Boemia (\"The Bohemian Girl\") \u00e8 un film muto del 1922 diretto da Harley Knoles. Nel cast, appare il nome di Ellen Terry: la grande attrice teatrale \u00e8 qui al suo settimo e ultimo film.\nL'opera \"The Bohemian Girl\" di Michael William Balfe fu portata sullo schermo nel 1922 dal film di Harley Knoles e nel 1936 da James W. Horne, Hal Roach e Charley Rogers in \"La ragazza di Boemia\", interpretato da Stanlio e Ollio.\nTrama.\nNel 1600 in Polonia vive la nobile famiglia degli Arnheim. Vicino ad castello in una radura \u00e8 accampata una carovana di zingari, non ben vista dai conti. Infatti uno degli zingari: Devilshoof viene catturato e frustato, secondo le leggi del Conte, ma questi si ribella e decide di rapire la giovane figlia Arline.La ragazzina non si accorge di niente, non avendo neanche dieci anni, ma dopo sei anni giunge di nuovo nel bosco dei conti assieme alla carovana.Arline un giorno viene scovata dentro la citt\u00e0 e arrestata dagli inservienti del conte Arnheim, che la riconosce solo qualche attimo prima di essere frustata, grazie al ciondolo che le aveva regalato poco prima del suo rapimento.\nProduzione.\nIl film fu prodotto dall'Alliance Film Corporation.\nDistribuzione.\nDistribuito nel Regno Unito dalla Astra Film, il film usc\u00ec nelle sale con il titolo originale \"The Bohemian Girl\" nel luglio 1922. Negli Stati Uniti, il film fu distribuito attraverso l'American Releasing Co., uscendo in sala nel 1923, dopo una prima a New York il 4 febbraio 1923.\nDel film esiste una copia incompleta cui mancano i primi due rulli; \u00e8 uscito riversato in DVD."}
{"id": "237819", "revid": "767487", "url": "https://it.wikipedia.org/wiki?curid=237819", "title": "La ragazza di Boemia (film 1936)", "text": "La ragazza di Boemia (\"The Bohemian Girl\") distribuito in Italia anche con il titolo Noi siamo zingarelli, \u00e8 un film del 1936 diretto da James W. Horne, Charley Rogers e, non accreditato, Hal Roach, che ne fu anche produttore. I titoli di testa italiani della versione doppiata da Mauro Zambuto e Alberto Sordi riportano erroneamente che la regia \u00e8 di Raymond McCarey.\nIl film fu interpretato da Stan Laurel e Oliver Hardy. Tra gli altri attori, anche Thelma Todd, famosa attrice del cinema muto che, durante le riprese, mor\u00ec in circostanze misteriose.\nNel 1922, ne era stata prodotta una versione girata nel Regno Unito, \"La ragazza di Boemia\" con la regia di Harley Knoles. Il film era interpretato da Gladys Cooper e Ivor Novello.\nTrama.\nNella Boemia asburgica di Massimiliano I del XVI secolo, una carovana di zingari spagnoli, tra cui i due amici Stanlio ed Ollio, si accampa ogni tanto nelle terre del conte Arnheim, nel bosco vicino al castello, raggirando gli abitanti del villaggio e derubandoli (tra i ladri pi\u00f9 scaltri c'\u00e8 lo stesso Stanlio prestigiatore). Nel frattempo il conte caccia la regina Gypsy degli zingari e tutti gli altri dai suoi terreni e, se per caso li trova all'interno del castello, li fa frustare. La moglie di Ollio, per vendicarsi del conte che ha frustato il suo amante Gorgonzuelo Devilshoof, rapisce la piccola Arline, la figlioletta di 4 anni di Arnheim, uscita dal castello per cercare il suo coniglietto. Poi, dopo aver fatto credere all'ingenuo Ollio che la piccola \u00e8 sua figlia tenuta nascosta fino a quel momento, la donna scappa con tutti i soldi rubati al marito, fuggendo per il mondo con l'amante. Arline resta a Ollio che la alleva amorevolmente in modo onesto insieme a Stanlio, ambedue ignari della reale identit\u00e0 della bambina, che avendo solo 4 anni non ricorda il castello del padre e cresce felice con i due gitani, i quali viaggiano con tutti gli altri in boschi lontanissimi dalla Boemia.\n12 anni dopo, la regina Gypsy degli zingari \u00e8 morta e loro, pensando di non essere riconosciuti, ritornano nelle terre del conte Arnheim, ormai invecchiato. La sedicenne Arline, diventata una bella ed onesta donna grazie ad Ollio, mentre va a visitare il nuovo villaggio senza rubare, viene attratta dalla musica suonata da Arnheim, in lutto da 12 anni per la figlia, ed entra per sbaglio nel castello del conte, venendo catturata e condannata alla frusta, poich\u00e9 egli ignaro della sua vera identit\u00e0. Stanlio e Ollio cercano di salvarla, ma vengono sottoposti a tortura pure loro, nonostante Stanlio, per un mosto catastrofico precedente, sia ubriaco e scatenato contro i soldati. Ad Arline, spogliata per essere frustata, cade dal collo il medaglione che le aveva regalato suo padre prima che fosse rapita. Il conte Arnheim capisce che Arline \u00e8 sua figlia e la salva. Stanlio e Ollio, gi\u00e0 stati sottoposti a tortura, usciranno dal castello vivi grazie ad Arline e al conte stesso, che li libera, ma i due amici ora presentano evidenti cambiamenti: infatti, alla vista di Stanlio, diventato molto basso per la levatrice, e Ollio, molto allungato, il capitano Finn rester\u00e0 atterrito, mentre loro s'incamminano verso l'accampamento.\nProduzione.\nIl film fu prodotto dagli Hal Roach Studios e dalla Metro-Goldwyn-Mayer (MGM) (controlled by Loew's Incorporated).\nDistribuzione.\nDistribuito dalla Metro-Goldwyn-Mayer, il film usc\u00ec nelle sale cinematografiche statunitensi il 14 febbraio 1936. Il film ebbe diverse riedizioni."}
{"id": "237820", "revid": "38120", "url": "https://it.wikipedia.org/wiki?curid=237820", "title": "La resa dei conti (serial cinematografico)", "text": ""}
{"id": "237822", "revid": "767487", "url": "https://it.wikipedia.org/wiki?curid=237822", "title": "La resa dei conti (film 1966)", "text": "La resa dei conti \u00e8 un film western all'italiana del 1966 diretto da Sergio Sollima. Il film ebbe un seguito con il film Corri uomo corri.\nTrama.\nTexas. Jonathan Corbett, famoso pistolero e cacciatore di taglie, dopo aver portato a termine l'ennesima caccia decide di ritirarsi, meditando di darsi alla politica. Il facoltoso latifondista Brokston, anch'egli candidato, lo ospita nella sua villa in occasione del ricevimento nuziale di sua figlia Lizzie, per offrirgli la propaganda elettorale, ma al tempo stesso sfruttare la personalit\u00e0 di Corbett per ricevere l'appoggio nella costruzione di una ferrovia che colleghi, passando per il Texas, gli Stati Uniti al Messico.\nNel corso della festa arrivano due uomini, i quali chiedono aiuto a Brokston per catturare il giovane messicano Cuchillo Sanchez, accusato di aver stuprato e ucciso una dodicenne. Brokston coglie un'ulteriore occasione per ottenere consensi, affidando l'incarico a Corbett. La caccia \u00e8 lunga e lo scaltro Cuchillo, cos\u00ec soprannominato perch\u00e9 abilissimo con i coltelli, riesce sempre a eludere il suo inseguitore, fino a fuggire in Messico. Corbett, una volta giuntovi, cerca il sostegno del capitano Segura, ma questi, oltre a rifiutare, lo arresta dopo una rissa; in cella ritrova lo stesso Cuchillo, il quale prima di evadere gli dice, senza rivelarne il nome, di conoscere chi \u00e8 il vero colpevole. Grazie all'intervento di Brokston, Corbett viene rilasciato, e il latifondista decide di catturare Cuchillo assoldando dei banditi, i quali commettono atti di violenza sugli abitanti del villaggio, pur di estorcere il nascondiglio del giovane, nel frattempo rifugiatosi da sua moglie Rosita.\nIl giorno dopo parte per la caccia anche Corbett, insieme a Brokston, suo genero Chet, il barone Von Schulenberg e i loro uomini. Ma Corbett la sera precedente era riuscito a capire la verit\u00e0, della quale lo stesso Brokston era a conoscenza: la sera prima delle nozze, Chet e i due uomini che erano poi andati alla festa, ridotti in stato di ubriachezza, avevano stuprato e ucciso la ragazzina; Cuchillo aveva assistito alla scena ed era stato incolpato. Brokston aveva taciuto l'episodio per evitare uno scandalo e poi fatto uccidere i due complici. Corbett finge di partecipare alla cattura sparpagliando gli uomini. Giunti su una collina fa ritrovare faccia a faccia Cuchillo e Chet, i quali si sfidano in un duello.\nPochi minuti dopo accorre Brokston, il quale, vedendo il cadavere del genero, esorta Corbett a uccidere Cuchillo una volta per tutte; l'ex bounty killer dice di aver avuto pi\u00f9 volte la possibilit\u00e0 di ammazzarlo, ma non era pienamente convinto della sua colpevolezza. Brokston considera il gesto del rifiuto come un tradimento, offrendo al barone la possibilit\u00e0 di sfidare il pistolero; nonostante venga ferito ad una spalla, Corbett riesce ad ammazzare Von Schulenberg, e qualche istante dopo, grazie al provvidenziale aiuto di Cuchillo, a sbarazzarsi anche di Brokston. Il messicano \u00e8 finalmente libero e le strade dei due si dividono.\nProduzione.\nProtagonisti del film dovevano essere Gian Maria Volont\u00e9, per la parte del messicano, e Lee Van Cleef, che era ancora sotto contratto con Aurelio Grimaldi. Ma Sergio Sollima non era convinto di Volont\u00e9, poich\u00e9 riteneva che avrebbe dato un'impronta troppo \"politica\" alla pellicola. Volle invece per quella parte Tomas Milian, che riteneva perfetto ma che allora il pubblico italiano non era ancora abituato a vedere recitare nel cinema di genere, provenendo da un cinema pi\u00f9 colto, anche se aveva gi\u00e0 interpretato la parte del messicano nel film western \"The Bounty Killer\".\nDistribuzione.\nIl film \u00e8 stato distribuito in Italia con il titolo \"La resa dei conti\" a partire dal 3 marzo 1967; in Spagna come \"El halc\u00f3n y la presa\" dal 29 novembre 1966; in Finlandia \"Luodin laki\" dal 2 agosto 1968; negli Stati Uniti \"The Big Gundown\" dal 21 agosto 1968; in Svezia \"En blodig kniv - ett d\u00f6dande skott\" dal 14 aprile 1969; in Francia \"Colorado\" dal 4 giugno 1969; in Germania Ovest \"Der Gehetzte der Sierra Madre\" dal 27 giugno 1975.\nColonna sonora.\nLa colonna sonora, composta da Ennio Morricone, \u00e8 stata pubblicata in Italia dall'etichetta Parade-Eureka, in formato LP, nel 1968. Nello stesso anno \u00e8 stata distribuita anche negli USA e nel Regno Unito dall'etichetta United Artists Records, sempre nello stesso formato. L'edizione originale prevede 13 tracce, con titoli in italiano, nell'edizione italiana, e in inglese, nelle edizioni statunitense e britannica.\nA partire dal 2001 sono state prodotte inoltre numerose ristampe italiane, giapponesi e statunitensi, in formato LP e CD, con l'aggiunta di diverse tracce.\nFin dal 1967 sono stati pubblicati inoltre alcuni 45 giri, comprendenti brani estratti dalla colonna sonora, talvolta in split con la colonna sonora del film \"Per qualche dollaro in pi\u00f9\", musicato sempre da Morricone."}
{"id": "237823", "revid": "76963", "url": "https://it.wikipedia.org/wiki?curid=237823", "title": "Carl Bildt", "text": "Biografia.\n\u00c8 stato Primo ministro dal 4 ottobre 1991 al 7 ottobre 1994 e leader del Partito Moderato dal 1986 al 1999.\nDal 1998 \u00e8 sposato con l'italiana Anna Maria Corazza, conosciuta nei Balcani mentre lei stava lavorando per una missione delle Nazioni Unite.\nBildt \u00e8 stato Inviato Speciale dell'Unione europea in Yugoslavia durante le Guerre jugoslave a partire da Giugno 1995, vicepresidente della Conferenza di Pace di Dayton nel Novembre 1995 e Alto Rappresentante per la Bosnia ed Erzegovina da Dicembre 1995 a Giugno 1997, subito dopo la Guerra in Bosnia. Dal 1999 al 2001, \u00e8 stato Inviato Speciale delle Nazioni Unite per i Balcani.\nDal 2006 al 2014 \u00e8 stato Ministro degli Esteri nel governo retto da Fredrik Reinfeldt.\nControversie e critiche.\nDiversi politici e giornalisti hanno evidenziato la questione del conflitto di interessi tra alcune posizioni assunte da Carl Bildt in politica internazionale e i suoi interessi privati come imprenditore, in particolare con il colosso del gas russo Gazprom e Lundin Petroleum, compagnia petrolifera attiva in Sudan.\nCarl Bildt \u00e8 stato criticato per il suo ruolo di mediatore nella Guerra di Bosnia. Da primo ministro, fu infatti accusato di indifferenza alla pulizia etnica e genocidio commesso dalle forze serbo-bosniache ai danni dei civili croati e musulmani.\nSecondo le rivelazioni di WikiLeaks, i diplomatici americani considerano Bildt \"cocciuto\", \"arrogante\" e dotato di \"limitate abilit\u00e0 politiche\". Bildt \u00e8 stato anche descritto dagli stessi come una persona che pensa di avere molto pi\u00f9 potere ed influenza di ci\u00f2 che ha veramente, \u00e8 stato infatti definito \"un pesce di media taglia con l'attitudine a pesce grosso\". Al presidente statunitense George W. Bush fu infatti consigliato di \"far finta di assecondare il desiderio di Bildt di operare ad alti livelli\", e di fingere di essere impressionato dai suoi precedenti incarichi internazionali.\nSecondo alcune fonti, WikiLeaks possiede dei documenti che dimostrano come Carl Bildt sia una spia americana, tuttavia alcuni giornalisti credono che si tratti di una campagna diffamatoria contro la Svezia per aver concesso l'estradizione di Julian Assange.\nIn merito alla Crisi ucraina, in un'intervista a Radio Svezia il 15 marzo 2014, Bildt ha dichiarato che considera il Referendum sull'autodeterminazione della Crimea del 2014 illegale e \"non valido, non importa cosa voteranno le persone\". Ha poi evitato di rispondere alle domande sul ruolo del partito ucraino di estrema destra Svoboda, durante i disordini di Majdan, dicendo \"non descriver\u00f2 cosa \u00e8 quel partito\"."}
{"id": "237824", "revid": "767487", "url": "https://it.wikipedia.org/wiki?curid=237824", "title": "La retata (film 1928)", "text": "La retata (\"The Dragnet\") \u00e8 un film del 1928 diretto da Josef von Sternberg.\nLa pellicola \u00e8 perduta.\nTrama.\nAppena nominato, il capitano di polizia Timothy Nolan, detto \"Due Pistole\", ordina una retata nei quartieri della malavita cittadina. Nella rete, resta impigliata anche la bella \"Magpie\", \"La gazza\", una ragazza che ama sfoggiare piume sui cappelli dalle fogge stravaganti. Magpie rimane in qualche modo affascinata dal poliziotto, anche se cerca di non darlo a vedere. Il capo della malavita locale, Trent, paga la cauzione per i capobanda che possono uscire di galera. Allora Nolan organizza una trappola per beccare Trent nel suo rifugio segreto, aiutato dall'amico \"Shakespeare\". Ma al momento dell'irruzione, Trent uccide \"Shakespeare\", facendo sembrare che a sparargli sia stato il capitano. Costui, distrutto, e credendosi colpevole, si abbrutisce, rifugiandosi nell'alcool dopo essersi dimesso dalla polizia. Diventa un rottame umano. Trent vuole infierire ancora di pi\u00f9: lo invita a una festa, dove Nolan \u00e8 oggetto di dileggio da parte dei criminali. Magpie, impietosita, gli rivela che il vero assassino \u00e8 proprio Trent. L'ex poliziotto decide di vendicarsi. In uno scontro finale con il suo avversario, chiuso in una camera blindata, avr\u00e0 la meglio su di lui, riuscendo a ucciderlo. Anche Magpie resta coinvolta nella sparatoria, ma la ragazza, con il suo comportamento, si \u00e8 ormai redenta."}
{"id": "237825", "revid": "767487", "url": "https://it.wikipedia.org/wiki?curid=237825", "title": "La retata (film 1987)", "text": "La retata (\"Dragnet\") \u00e8 un film del 1987 diretto da Tom Mankiewicz, basato sulla nota serie televisiva \"Dragnet\" e interpretato da Dan Aykroyd e Tom Hanks.\nTrama.\nDa alcune settimane Los Angeles \u00e8 turbata da una serie di crimini riconducibili a una setta segreta che si fa chiamare P.A.G.A.N. (Persone Contrarie alla Bont\u00e0 e alla Legalit\u00e0). La corruzione e il degrado morale sembrano destinati a inghiottire la citt\u00e0, ma ecco intervenire in azione il sergente di polizia Joe Friday e il suo compagno Pep Streebeck.\nProduzione.\nIl soggetto del film \u00e8 stato scritto da Dan Aykroyd e Alan Zweibel, che avevano gi\u00e0 lavorato insieme durante la permanenza di Aykroyd al Saturday Night Live. Il comico canadese aveva effettivamente interpretato l'agente Friday in una parodia della serie televisiva durante una puntata dello show. Il regista Tom Mankiewicz, noto per il suo lavoro su Superman e la serie di film di James Bond, aveva un accordo con la Universal e viene chiamato a lavorare allo script del film insieme a loro. Ted Kotcheff era originariamente il regista per dirigere il film, ma non fu soddisfatto dal progetto che i tre sceneggiatori avevano fatto, e perci\u00f2 Frank Price consiglio alla Universal di prendere Mankiewicz come regista. Aykroyd originariamente voleva Jim Belushi nel cast per svolgere il ruolo del grande compagno e amico dell'agente Friday Pep Streebek, ma Belushi non era disponibile e quindi fu chiamato Tom Hanks per il ruolo.\nIl gruppo elettronico britannico Art of Noise ha prodotto un aggiornamento della serie musicale originale per i titoli del film, tutti basati sull'utilizzo del tema della serie originale e la contrapposizione delle frasi pronunciate nel corso del film dall'sergente Friday, come ad esempio la frase \"Just the facts, man!\", che veniva anche pronunciata anche nella serie, alla coinvolgente musica e ritmo del brano. Il tema ha vinto il premio Grammy del 1987 per la Miglior Strumentazione Rock.\nLa colonna sonora include anche una canzone originale chiamata \"City of Crime\", una collaborazione che unisce il rock \u00e8 l'hip-hop eseguita da Aykroyd e Hanks con il bassista / vocalist Glenn Hughes e il chitarrista Pat Thrall. Il brano \u00e8 suonato sui titoli di chiusura del film e ha avuto un video musicale promozionale che ha visto come attori gli stessi Aykroyd e Hanks."}
{"id": "237826", "revid": "438678", "url": "https://it.wikipedia.org/wiki?curid=237826", "title": "La ribelle (film 1957)", "text": "La ribelle (\"The Green-Eyed Blonde\") \u00e8 un film del 1957 diretto da Bernard Girard.\nProduzione.\nIl film fu prodotto dall'Arwin Productions.\nDistribuzione.\nDistribuito dalla Warner Bros., usc\u00ec nelle sale cinematografiche statunitensi il 14 dicembre 1957 con il titolo originale \"The Green-Eyed Blonde\"."}
{"id": "237827", "revid": "1048993", "url": "https://it.wikipedia.org/wiki?curid=237827", "title": "La ribelle (film 1993)", "text": "La ribelle \u00e8 un film italiano del 1993 scritto e diretto da Aurelio Grimaldi.\nTrama.\nEnza \u00e8 un'adolescente siciliana fresca e vitale che si sta affacciando alla vita, ma a causa della propria ingenuit\u00e0, finisce sempre col mettersi nei guai. Non ha i genitori, ma vive con degli zii insieme alla sorella maggiore che, pi\u00f9 scafata, le fa da madre e cerca di metterla sulla retta via, finendo per questo anche in carcere per qualche tempo. Enza, tenendo fede alla sua natura di ribelle, s'innamora ricambiata di Sebastiano, un aitante ma assai superficiale venditore di musicassette, con il quale ha i primi rapporti sessuali, ma per lui giunger\u00e0 anche a rubare.\nScoperta, viene messa in un istituto correzionale di una citt\u00e0 vicina, gestito da un'arcigna madre superiora, dal quale pu\u00f2 tornare in famiglia un giorno alla settimana. \nUn giorno, sull'autobus che collega il suo paese con la citt\u00e0, conosce Franchino, un ragazzo ugualmente superficiale ma che, col tempo, sente di innamorarsi seriamente di lei, e far\u00e0 di tutto per correggersi. Dopo continui litigi e riavvicinamenti, Enza si accorge di essere incinta: sotto gli occhi di Franchino, prima si getta nel mare ghiacciato volendo abortire, ma poi esce dall'acqua incolume e salta su un autobus."}
{"id": "237829", "revid": "1005847", "url": "https://it.wikipedia.org/wiki?curid=237829", "title": "Thorbj\u00f6rn F\u00e4lldin", "text": "Dopo il 1936, fu il primo uomo politico, non socialdemocratico, a diventare Primo ministro della Svezia. Fu segretario del Partito di Centro dal 1971 al 1985 e Primo Ministro dall'8 ottobre 1976 al 18 ottobre 1978 e dal 12 ottobre 1979 al 2 ottobre 1982, con la caduta del suo secondo esecutivo il 7 ottobre 1981.\nPrimi anni di vita.\nNacque nella parrocchia di \"H\u00f6gsj\u00f6\", nella provincia dell'\u00c5ngermanland, figlio del contadino Nils Johan F\u00e4lldin e sua moglie Hulda, nata Olsson. Crebbe in una famiglia di contadini. Nel 1956 con sua moglie acquist\u00f2 una piccola fattoria, che le autorit\u00e0 agricole non approvarono, in quanto l'azienda, troppo piccola, secondo loro, non avrebbe potuto concorrere alla produzione, cos\u00ec non gli concedettero i sussidi agricoli. Questa ingiustizia lo spinse nel ramo giovanile del Lega svedese agraria del Partito degli agricoltori, che, nel 1958 cambi\u00f2 il nome in Partito di Centro. Mantenne la propriet\u00e8 dell'azienda, anche quando era in politica, ritornandoci nel 1985 quando si dimise.\nCarriera politica.\nEntr\u00f2 nella scena politica nazionale svedese, nel 1958, quando venne eletto al Riksdag svedese per il Partito di Centro agrario radicato. In concorrenza con \"Johannes Antonsson\", nel 1969 divenne primo vice-presidente del partito, e poi presidente nel 1971, succedendo al veterano \"Gunnar Hedlund\". Nel 1973, F\u00e4lldin propose la fusione del partito con i Liberali, ma riusc\u00ec ad ottenere il sostegno della maggioranza dei membri del partito.\nNelle elezioni del 1976, i socialdemocratici persero clamorosamente la maggioranza per la prima volta dopo 40 anni. I partiti non socialisti formarono un governo di coalizione. Il Partito di Centro era il pi\u00f9 grande dei tre, per cui F\u00e4lldin venne nominato primo ministro. Due anni pi\u00f9 tardi, tuttavia, la coalizione si sfalda a causa della dipendenza svedese sul nucleare, posizione che condusse alle dimissioni del F\u00e4lldin e alla formazione di un governo di minoranza del Partito Liberale.\nDopo le elezioni del 1979, F\u00e4lldin ha riacquisito la carica di primo ministro, nonostante il suo partito abbia perso il ruolo di forza politica di primo piano nel centro-destra, dovuto principalmente al disincanto del pubblico e del suo compromesso sul nucleare. Questo governo rimase in carica per due anni, quando, a causa di un disaccordo sulle politiche fiscali i moderati furono costretti a lasciare la coalizione. F\u00e4lldin ha continuato a mantenere la carica di primo ministro fino alle elezioni nel 1982, quando i socialdemocratici riacquistarono il potere. Dopo una disastrosa seconda sconfitta elettorale nel 1985 si dimise dal partito, ritirandosi dalla politica.\nVita privata.\nNel 1956, spos\u00f2 Solveig \u00d6berg, nata nel 1935, figlia del contadino Albert \u00d6berg e Sofia, nata N\u00e4sman. Muore all'et\u00e0 di 90 anni, il 23 luglio 2016. Il funerale si \u00e8 tenuto l'11 agosto 2016 nella Cattedrale di H\u00e4rn\u00f6sand e fu sepolto al cimitero di H\u00f6gsj\u00f6, nei presi di H\u00e4rn\u00f6sand."}
{"id": "237832", "revid": "767487", "url": "https://it.wikipedia.org/wiki?curid=237832", "title": "La riva dei bruti (film 1931)", "text": "La riva dei bruti \u00e8 un film del 1931, diretto dal regista Mario Camerini, tratto dal romanzo \"VIttoria\" (1915) di Joseph Conrad.\nProduzione.\nVersione italiana girata negli studi della Paramount a Joinville-le-Pont (Francia), le altre versioni Americana - Francese - Polacca - Svedese e Tedesca."}
{"id": "237833", "revid": "438678", "url": "https://it.wikipedia.org/wiki?curid=237833", "title": "La riva dei bruti (film 1935)", "text": "La riva dei bruti (\"Frisco Kid\") \u00e8 un film del 1935, diretto da Lloyd Bacon.\n\u00c8 il terzo film di Margaret Lindsay in coppia con James Cagney. Gli altri interpreti erano Ricardo Cortez, Lili Damita, Donald Woods, Barton MacLane, George E. Stone, Joe King, Addison Richards, Robert McWade.\nTrama.\nA met\u00e0 Ottocento, a San Francisco, gli uomini di Spider Burke cercano di imbarcare a forza un marinaio su una nave, uno dei metodi pi\u00f9 usati all'epoca per completare gli equipaggi. L'uomo, per\u00f2, reagisce malamente al tentativo di rapimento e riesce a buttare in mare il suo aggressore. Il marinaio \u00e8 Bat Morgan, un giovane deciso e baldanzoso, che prende in gestione il saloon di Paul Morra sulla \"Costa dei barbari\". L\u00ec, Bat affronta Shanghai Duck, a capo della banda che provvede al rapimento dei marinai per le navi dirette in Cina e, durante la lotta, lo uccide. Con lui si congratula Charles Ford, il direttore del giornale locale, che ha assistito al combattimento ed \u00e8 stato testimone dei metodi di lotta sleali di Duck.\nImpressionato da Bat, Paul Morra gli offre un lavoro. Bat, appoggiato da James Daley, un ambizioso uomo politico, si mette a capo della Costa dei barbari i cui abitanti vogliono opporsi ai tentativi di Charles Ford, il giornalista, per ripulire dal vizio la zona. Ma Daley, infastidito da Ford, progetta di farlo fuori. Jean Barrat, la proprietaria del giornale, chiede allora aiuto a Bat di cui \u00e8 innamorata. Anche lui la ricambia, ma i due sono divisi dalla loro diversa concezione della vita.\nUno dei maggiorenti locali, il giudice Crawford, per cercare di distogliere gli abitanti della citt\u00e0 dal frequentare la Costa malfamata, ingaggia una compagnia lirica che deve mettere in scena uno spettacolo d'opera. Presto, per\u00f2, scoppia la tragedia quando, vicino al teatro, Morra uccide il giudice che, incontrandolo l\u00ec, lo insulta. Anche Ford finir\u00e0 ucciso da Daley. Jean, allora, indignata per gli omicidi, scatena una violenta campagna di stampa chiedendo di organizzare dei vigilantes contro i delinquenti della Costa. I vigilantes catturano Daley e Morra, che vengono impiccati, poi si mettono a bruciare gli edifici del quartiere, prendendo anche Bat al quale la folla vorrebbe far fare la stessa fine dei suoi compari. L'uomo sar\u00e0 salvato da Jean che, con toccanti parole, riesce a commuovere i presenti. Viene poi affidato alla donna che, da quel momento, dovr\u00e0 prendersi cura di lui.\nProduzione.\nIl film fu prodotto dalla Warner Bros. (come Warner Bros. Pictures, Inc.) e venne girato nei Warner Brothers Burbank Studios, al 4000 di Warner Boulevard, a Burbank.\nDistribuzione.\nDistribuito dalla Warner Bros. Pictures, Inc. e dalla The Vitaphone Corp., il film usc\u00ec nelle sale cinematografiche statunitensi il 30 novembre 1935. Nel 1936, venne distribuito in Italia, uscendo anche in Messico il 2 aprile, in Finlandia il 9 agosto, in Svezia il 16 settembre e in Danimarca il 28 settembre. Nel 1937, usc\u00ec - con il titolo \"Frisco, die Stadt ohne Gesetz\" - in Austria, mentre in Portogallo venne distribuito solo il 27 novembre 1940."}
{"id": "237834", "revid": "767487", "url": "https://it.wikipedia.org/wiki?curid=237834", "title": "Ola Ullsten", "text": "\u00c8 stato un membro del parlamento dal 1965 al 1984. \u00c8 stato Primo ministro della Svezia dal 12 ottobre 1978 all'8 ottobre 1979, per poi divenire Ministro degli Esteri fino al 1982. Dal 1978 al 1983 \u00e8 stato segretario del Partito Popolare Liberale. Successivamente venne nominato ambasciatore presso il Canada, l'Italia e il Vaticano.\nBiografia.\nOlu Ullsten nacque nel paese di Teg a Ume\u00e5, figlio del membro del corpo forestale Carl Augustinus Ullsten e della maestra Stina."}
{"id": "237838", "revid": "126257", "url": "https://it.wikipedia.org/wiki?curid=237838", "title": "Membrato", "text": ""}
{"id": "237840", "revid": "124232581", "url": "https://it.wikipedia.org/wiki?curid=237840", "title": "Gary Numan", "text": "\u00c8 uno dei pionieri della musica new romantic, musica nata dalle sperimentazioni dei Roxy Music, dei tedeschi Kraftwerk e Neu!, nonch\u00e9 degli \"Ultravox!\" di John Foxx e del David Bowie della Trilogia di Berlino. Nel 1977 fonda il gruppo punk Tubeway Army e dopo il suo scioglimento nel 1979 intraprende la carriera solista.\nBiografia.\nEsordisce con i Tubeway Army nel 1978 pubblicando l'album omonimo che, sebbene molto interessante per l\u2019utilizzo massiccio di sintetizzatori accanto alla classica strumentazione rock, ottiene scarso successo di vendite. Tutto cambia con il secondo album \"Replicas\" (1979): il brano \"Are 'Friends' Electric?\" diventa una mega-hit da classifica e raggiunge il primo posto in UK. Questo successo spinge Numan a sciogliere il gruppo e a continuare in veste solista, pur mantenendo intatto il sound che aveva caratterizzato le precedenti produzioni. Avr\u00e0 un gruppo fisso con cui lavorer\u00e0 in studio e dal vivo, composto dal batterista Cedric Sharpley, Paul Gardiner (ex-Tubeway Army, basso), Billy Currie (violino), proveniente dagli Ultravox, Christopher Payne (viola, tastiere) e Russell Bell (chitarra).\nEntra nel mercato discografico a nome Gary Numan con il singolo di successo \"Cars,\" numero 1 in Gran Bretagna e numero 9 negli Stati Uniti d'America. Segue l'album \"The Pleasure Principle\", numero 1 in Gran Bretagna e numero 16 negli Stati Uniti. Con \"Telekon\", l'album successivo e suo ultimo numero 1 in Gran Bretagna, Numan decide di addolcire lo stile. In \"Dance\", \"I, Assassin\" e \"Warriors\" , i suoi tre album seguenti, il suo pubblico si dirada: la new wave ha perso la spinta che aveva nel periodo 1980-1982 per lasciare la strada ad altre forme musicali. Numan continua a presenziare la zona bassa della classifica inglese e di quella americana, ma \u00e8 sparito del tutto da quelle degli altri Paesi.\nCon l'avvento massiccio di Internet, attorno ai primi anni del nuovo millennio, Numan ricrea un seguito \"cult\" attorno alla sua produzione e ripropone le atmosfere dark con affinit\u00e0 allo stile gothic metal. La sua produzione rimane comunque limitata alla distribuzione online e a un circuito di nicchia, abbandonando definitivamente l'esplosivo successo di \"Are 'Friends' Electric?\".\nNei primi anni novanta conosce la sua fan Gemma, che sposa nel 1998. La coppia ha tre figlie: Raven, Persia e Echo. Persia \u00e8 apparsa come corista nel singolo \"My name is Ruin\" del 2017 e ha duettato con il padre nel suddetto brano dal vivo."}
{"id": "237841", "revid": "7077", "url": "https://it.wikipedia.org/wiki?curid=237841", "title": "Teatro N\u014d", "text": ""}
{"id": "237842", "revid": "1272592", "url": "https://it.wikipedia.org/wiki?curid=237842", "title": "Sicario", "text": "Un sicario, nel lessico criminale, \u00e8 l'esecutore materiale di un omicidio, tipicamente perpetrato dietro incarico di un mandante e per denaro.\nStoria.\nIl termine deriva dal latino \"sica\", che indica un pugnale appuntito e curvo usato prevalentemente dai Traci, considerati dei briganti mercenari dagli antichi romani. \n\"Sicarii\" era anche il nome attribuito dagli antichi romani a una fazione estremista del partito ebraico degli Zeloti che ricorrevano sistematicamente all'omicidio terroristico come loro principale strategia politica, a cui coincide il termine omografo (nelle lingue mediorientali) di \"Iscariota\" utilizzato nei Vangeli."}
{"id": "237843", "revid": "33689", "url": "https://it.wikipedia.org/wiki?curid=237843", "title": "Lista di castelli della Scozia", "text": ""}
{"id": "237845", "revid": "2225", "url": "https://it.wikipedia.org/wiki?curid=237845", "title": "Teatro n\u014d", "text": ""}
{"id": "237846", "revid": "2225", "url": "https://it.wikipedia.org/wiki?curid=237846", "title": "Teatro no", "text": ""}
{"id": "237847", "revid": "2225", "url": "https://it.wikipedia.org/wiki?curid=237847", "title": "Teatro No", "text": ""}
{"id": "237848", "revid": "1516566", "url": "https://it.wikipedia.org/wiki?curid=237848", "title": "Merla (araldica)", "text": "Merla \u00e8 un termine utilizzato in araldica per indicare la femmina del merlo che si raffigura senza becco e senza piedi. Si incontra molto frequentemente anche il termine \"merlotto\", impiegato soprattutto per simboleggiare i nemici vinti in battaglia. "}
{"id": "237849", "revid": "486946", "url": "https://it.wikipedia.org/wiki?curid=237849", "title": "Castelli in Scozia", "text": ""}
{"id": "237850", "revid": "242434", "url": "https://it.wikipedia.org/wiki?curid=237850", "title": "Merlotto", "text": ""}
{"id": "237852", "revid": "547992", "url": "https://it.wikipedia.org/wiki?curid=237852", "title": "Ozio", "text": "Il termine ozio (derivato dal latino \"otium\") genericamente si riferisce a ci\u00f2 che caratterizza un lasso di tempo, pi\u00f9 o meno lungo, durante il quale, occasionalmente o abitualmente, per carattere, per libera scelta o per costrizione, non si svolga nessuna attivit\u00e0 particolarmente profittevole come pu\u00f2 accadere che si presenti nel caso del cosiddetto \"dolce far niente\" inteso come \u00abuno stato di ozio felice e spensierato\u00bb.\nStoria del concetto.\nDapprima furono i Greci a celebrare l'ozio, collegandolo soprattutto alle classi aristocratiche e dominanti.\nErano esclusi da questo privilegio, innanzitutto gli stranieri o i membri delle classi subalterne. Le persone dedite ai lavori manuali, come gli artigiani, non erano ben considerate in quanto scarsamente dedite all'ozio, che era alimentato dalla partecipazione alle attivit\u00e0 teatrali, sportive o politiche. Il termine ozio era espresso dai Greci con la parola (\"schol\u1e17\") che, secondo un'interpretazione etimologica, significava inizialmente \"tempo libero\" per cui l'ozio indicherebbe il possedere del tempo da usare in attivit\u00e0 disinteressate come lo studio con senz'altro fine che la conoscenza o la contemplazione intima di s\u00e9 stessi.\nNell'antichit\u00e0 romana il termine indicava un periodo di tempo libero dagli affari (\"negotia\") pubblici o politici in cui ci si poteva dedicare a un'occupazione che riguardasse lo studio (\"otium litteratum\") o il soddisfacimento dei propri impegni domestici o della cura del proprio patrimonio. Di conseguenza lo schiavo, che per definizione era uno \"instrumentum vocale\", non poteva essere ozioso in quanto destinato solo all'azione produttiva materiale.\nPer Catone il vecchio (234\u2013149 a.C.), al quale viene attribuito il detto \u00abl'ozio \u00e8 il padre dei vizi\u00bb, l\"'otium\", che non va confuso con la \"inertia\", ossia l'assenza di ogni \"ars\" e neppure con la \"desidia\", ossia lo \"star sempre seduti\", \u00e8 la migliore espressione delle antiche virt\u00f9 romane, l'operosit\u00e0 in primo luogo, incarnate dal \"mos maiorum\". Catone infatti, che avrebbe voluto che il foro fosse lastricato di pietre aguzze per non far sostare i passanti romani a chiacchierare pigramente come fanno a dismisura i greci, loro s\u00ec, oziosi , \u00e8 convinto che: \nA parere di Catone dunque, si pu\u00f2 essere grandi non solo nel fare ma anche nell'otium. Un insegnamento questo accolto da Cicerone che confrontava il suo otium con quello di Cassio Longino: infatti, mentre questo impiegava il suo tempo libero nel leggere orazioni, c'era qualcuno pi\u00f9 grande di lui che, come affermava orgogliosamente Cicerone, impegnava il suo otium a scriverle:\nLa tormentata et\u00e0 di Cesare, attraversata dai gravi eventi politici, \u00e8 segnata dalla comparsa di alcuni grandi letterati come Gaio Valerio Catullo (84 a.C.\u201354 a.C.), Tito Lucrezio Caro (94 a.C.-50 a.C.), Cicerone che esprimono nelle loro opere la disillusione dei loro progetti politici. Catullo e Lucrezio contribuiscono a creare la nuova figura dell'intellettuale che rifiuta l'impegno politico e si isola, dedicandosi interamente alla letteratura. Catullo profonde il suo otium nella poesia amorosa, come era ora intesa dai \"neoteroi\", gli emuli dei raffinati lirici alessandrini. Lucrezio, dopo la crisi dei valori sociali romani, si isola nell'individualismo epicureo che sostituisce l'amicizia alla politica e si dedica alla ricerca della verit\u00e0 usando, come i primi filosofi greci, un linguaggio poetico arcaico e solenne.\nCicerone considera l'ozio, studio delle arti liberali e del pensiero filosofico, come una caratteristica dell'uomo libero che ne fa strumento di impegno civile e politico. Scipione l'Africano, che nel \"De re publica\" rappresentava il modello di intellettuale e capo politico illuminato che non si era mai abbandonato all'otium, in quanto \u00abanche nel tempo libero Scipione pensava agli affari pubblici\u00bb, nel \"De officiis\" Cicerone lo mette a confronto con la sua condizione di forzata assenza dall'attivit\u00e0 politica, da un impegno che egli ha allora trasfuso in quell'otium intellettuale che gli ha permesso la produzione di un'ampia opera filosofica:\nUna scelta simile a quella di Cicerone, ma senza auto compatimenti e rimpianti, sembra essere quella di Sallustio (86 a.C.-35 a.C.): \nOrmai in et\u00e0 imperiale anche il poeta satirico Giovenale \u00e8 critico con la tendenza dei suoi contemporanei ad interessarsi soltanto al tempo libero da dedicare agli spettacoli del circo, coniando la famosa espressione \u201cpanem et circenses\u201d. Ormai l'ozio aveva cessato di essere un privilegio per le classi dominanti, divenendo accessibile anche ai pi\u00f9 poveri, foraggiati dalle distribuzioni alimentari gratuite.\nIl primo ad occuparsi in modo articolato e completo dell'ozio fu il filosofo romano Lucio Anneo Seneca nei due dialoghi \"De brevitate vitae\" e \"De otio\". Secondo il suo schema di pensiero, l'ozio sarebbe da intendersi come sinonimo di vita ritirata, a cui l'uomo saggio dovrebbe necessariamente votarsi per non vivere in una societ\u00e0 corrotta. \nA questo punto allora l'otium per il saggio diventa una necessit\u00e0:\nCon il cristianesimo la considerazione dell'ozio subisce una svalutazione tale che nella teologia morale l'ozio viene considerato come una trascuratezza dei propri doveri, la cui gravit\u00e0 dipende dall'importanza di ci\u00f2 che non \u00e8 stato fatto. In quest'ultima accezione nel cattolicesimo si parla di accidia, cio\u00e8 dell'indolenza ad operare il bene, considerata come uno dei sette vizi capitali. Il giudizio sulla negativit\u00e0 dell'ozio diviene particolarmente evidente con la riforma protestante, quando si afferma l'idea della sacralit\u00e0 del lavoro che, quando genera buoni frutti, offre al credente la prova della benevolenza divina nei suoi confronti.\nAncora una volta dell'ozio si appropriarono le classi dominanti come nella Gran Bretagna del XVIII e XIX secolo.\nUna vera e propria teorica dell'ozio \u00e8 elaborata dal pensatore inglese Bertrand Russell nel suo saggio Elogio dell'ozio, in cui pone enfasi sull'importanza del sapere inutile rispetto a quello pratico. Saranno infatti proprio questi \"oziosi\", che si contrapponevano ad una moltitudine di salariati senza tempo a disposizione, a creare nuovi orizzonti per la scienza, per la letteratura e per la cultura in generale.\nUna singolare concezione dell'ozio \u00e8 quella elaborata dal genero di Karl Marx, Paul Lafargue, che era stato discepolo di Proudhon e fondatore con Jules Guesde del \"Partito operaio francese\". Nel suo pamphlet \"Il diritto all\u2019ozio\" pubblicato nel 1880 Lafargue si oppone nettamente alla visione del marxismo che considerava il lavoro come massima espressione dell'uomo e strumento di rivendicazione e riscossa sociale. Al contrario:\npoich\u00e9 \u00e8 proprio il lavoro che avvilisce l'umanit\u00e0, cos\u00ec che\nL'ozio nella cultura di massa.\nUna sottile analisi di tutto ci\u00f2 che non va confuso con il concetto di semplice ozio \u00e8 nell'opera \"Oblomov\" di Ivan Aleksandrovi\u010d Gon\u010darov. Il protagonista del romanzo rappresenta l'incarnazione non dell'\"otium litteratum\" ma di tutto ci\u00f2 che confina con l'ozio ma non lo rappresenta interamente: l'indolenza, l'apatia, la noia, la pigrizia, il rimpianto per l'infanzia vissuta nel ricordo come un'et\u00e0 priva di responsabilit\u00e0. Nonostante tutto la vita di Oblomov sar\u00e0 serena e quasi felice perch\u00e9 \nNotevoli sono poi i lavori dello scrittore umoristico inglese Jerome Klapka Jerome come \"Tre uomini in barca\", \"Tre uomini a zonzo\", \"I pensieri oziosi di un ozioso\". Jerome K. Jerome contribu\u00ec a diffondere nella cultura di massa l'idea della positivit\u00e0 dell'ozio, dalle tribune della rivista da lui fondata, \"The Idler\" (lett.: \"Il fannullone\").\nNel 2005 il giornalista e scrittore britannico Tom Hodgkinson ha elaborato addirittura un manifesto sull'ozio, con la previsione di punti programmatici.\nIn Italia si ricorda soprattutto la provocazione beffarda del poeta laziale Giovanni Battista Marini, detto \"Titta\", che nel dopoguerra fond\u00f2 il circolo \"Fronte dell'ozio\", con tanto di logo (un granchio che spezza una vanga) e un programma per gli aderenti chiamati \"Ozzziosi\" (con tre zeta).\nSu gli stessi temi il filosofo Domenico De Masi pubblic\u00f2 i libri \"Il futuro del lavoro. Fatica e ozio nella societ\u00e0 postindustriale\" (Rizzoli, Milano 1999, 2007) e \"L'ozio creativo\" (Rizzoli, Milano 2002).\nNel 2012, il disegnatore newyorkeseTim Kreider ha pubblicato un articolo sul New York Times intitolato \"The \u2018Busy\u2019 Trap\", in cui descrive i suoi conoscenti, perfino i bambini, come esausti dal carico di occupazioni, afflitti dall'ansia cronica e dal senso di colpa per ogni minuto di inattivit\u00e0. Lo scambio via Skype con una collega che si era recentemente trasferita in Francia \u00e8 l'occasione per riflettere su questa condizione: la collega aveva sempre pensato di essere ansiosa e depressa, mentre in Francia per la prima volta scopriva di poter essere felice e aveva iniziato da poco una relazione amorosa. Kreider descrive quindi la propria giornata tipo come pi\u00f9 \"produttiva\" di molte altre persone, proprio perch\u00e9 sfugge alla trappola dello stress delle occupazioni continue."}
{"id": "237854", "revid": "1718925", "url": "https://it.wikipedia.org/wiki?curid=237854", "title": "Battaglia della Meloria", "text": "La battaglia della Meloria fu una storica battaglia navale che vide coinvolta la flotta della Repubblica di Genova e quella della Repubblica marinara di Pisa. La battaglia, che avvenne il 6 agosto 1284 al largo delle coste del Porto Pisano, indebol\u00ec fortemente la flotta navale pisana dando inizio al lento declino di Pisa come potenza marinara in Italia durante il Medioevo.\nAntefatti.\nCause generali.\nAlla fine del XIII secolo Pisa e Genova erano due citt\u00e0 marinare che negli ultimi decenni avevano avuto un grande sviluppo economico e demografico. La loro vicinanza ed i loro commerci redditizi, che riguardavano l'intero mar Mediterraneo, contribuirono a moltiplicare i loro contrasti, condotti al fine di ottenere l'egemonia su territori strategici e sui traffici commerciali. Questa situazione fu il presupposto per un rilevante conflitto armato come quello che avvenne alla Meloria.\nLe alleanze.\nL'inimicizia fra le citt\u00e0 di Genova e Pisa cominci\u00f2 con la Guerra di San Saba. Nel corso di questa guerra, i Pisani, che erano inizialmente alleati con i Genovesi, ruppero l'alleanza nel 1257 e si allearono con i Veneziani.\nIl re di Sicilia Carlo d'Angi\u00f2 era molto ostile nei confronti di citt\u00e0 ghibelline come Genova ma aveva accordi commerciali e militari con Pisa. Genova e l'Impero bizantino si erano alleate contro Venezia per riconquistare Costantinopoli. Quindi gradualmente si formarono due schieramenti: il primo composto da Pisa, Venezia, lo Stato Pontificio e il Regno di Sicilia; il secondo avrebbe compreso Genova e l'Impero bizantino. La citt\u00e0 pisana aveva quindi valide possibilit\u00e0 di vittoria grazie alla sua rete di alleanze.\nGli anni prima della battaglia.\nI primi saccheggi.\nLe ostilit\u00e0 nel mar Mediterraneo cominciarono gradualmente e la responsabilit\u00e0 dei conflitti sembra essere principalmente dei Pisani. Pisa aveva avuto una crescita economica e demografica inferiore rispetto a quella di Genova ma poteva contare sulle alleanze stipulate con Venezia e Carlo I d'Angi\u00f2.\nGli anni prima della battaglia della Meloria videro principalmente una guerra di corsa fra le due citt\u00e0, che consisteva in saccheggi rapidi e imprevedibili che avevano l'obiettivo di sabotare il commercio degli avversari.\nL'inizio della guerra.\nGli scontri si intensificarono nel 1282 e cominci\u00f2 una vera e propria guerra fra le due citt\u00e0 marinare. Due avvenimenti, in particolare, provocarono lo scoppio della guerra.\nIl primo fu un attacco da parte di due veloci navi pisane che sequestrarono, vicino a Napoli, una galea del genovese Guglielmo de Mari, prendendo il proprietario come ostaggio. La citt\u00e0 di Genova chiese la liberazione dell'ostaggio e il risarcimento dei danni provocati, ma non ricevette nessuna risposta.\nIl secondo avvenimento fu l'elezione da parte dei Pisani di Sinuccello della Rocca come conte di Corsica.. Sinuccello inizi\u00f2 subito a fare razzie, attaccando chiunque si avvicinava alla Corsica. Il comune di Genova riceveva continue lamentele e quindi nel maggio 1282 invi\u00f2 quattro galee da guerra per combattere Sinuccello della Rocca, che fu sconfitto e dovette rifugiarsi a Pisa, che lo considerava un alleato. Allora da Genova partirono trentacinque navi da guerra, comandate dal'ammiraglio Nicolino Spinola il 10 agosto 1282. Vicino alle Secche della Meloria i Genovesi trovarono trentadue galee pisane e poi dopo poche ore si ritirarono, probabilmente perch\u00e9 spaventati dalla flotta pisana. Inoltre i contadini che erano stati arruolati avevano bisogno di dedicarsi alla vendemmia.\nNel frattempo, alcune centinaia di soldati Pisani sbarcarono in Corsica insieme al Giudice di Cinarca e conquistarono moltissimi castelli che erano occupati dai Genovesi. Poi andarono nell'isola di Palmaria, che apparteneva a Genova, e la devastarono. Pi\u00f9 della met\u00e0 della flotta pisana fu per\u00f2 distrutta per un naufragio, durante il rientro in patria. A questo punto la guerra era inevitabile ed entrambe le citt\u00e0 si armarono, cercando di potenziare le loro flotte.\nAltri scontri avvennero negli anni 1282 e 1283, principalmente a danno di grandi imbarcazioni commerciali, piene di uomini e di preziose merci. Per vendicarsi di un saccheggio da parte dei Genovesi, i Pisani inviarono sedici galee a sud della Corsica. I soldati scesero poi a Santa Manza e devastarono il territorio, abbattendo alberi e raccolti. Un attacco simile fu eseguito da Genova contro l'isola di Pianosa.\nPoi il 30 aprile 1283 la flotta genovese, che era composta da trentaquattro galee e una saett\u00eca, comandata dall'ammiraglio Tommaso Spinola e dal comandante Guglielmo Ficomatario, part\u00ec da Genova, arriv\u00f2 il 17 maggio all'isola di Pianosa, distrusse delle imbarcazioni e fece pi\u00f9 di cento prigionieri pisani. Inoltre la flotta genovese intercett\u00f2 una nave pisana, che fu costretta a informare i nemici sugli spostamenti marittimi che sarebbero avvenuti entro pochi giorni.\nTommaso Spinola rimase con ventuno galee ed and\u00f2 a Quirra, nella Sardegna orientale, per attendere il passaggio di navi mercantili pisane. Quando le navi pisane avvistarono i nemici cominciarono a fuggire, sperando di non essere raggiunte. Tre navi fuggirono lungo la costa ed otto andarono al largo. I Genovesi riuscirono a sottrarre ai Pisani una delle navi, che fu abbandonata lungo la costa. Invece, le navi pisane al largo non riuscirono pi\u00f9 a scappare e si prepararono per combattere. Dopo un lungo scontro i Genovesi vinsero: fecero quasi mille prigionieri avversari ed un bottino che valeva migliaia di lire di denari genovesi.\nNel frattempo Pisa invi\u00f2 cinquantaquattro navi da guerra a Santa Amanzia, vicino a Bonifacio, in Corsica. I soldati sbarcarono e devastarono tutto quello che poterono, poi ripartirono per la Sardegna. Arrivarono ad Alghero e assediarono il castello dei Genovesi, che furono costretti ad arrendersi; i Pisani demolirono completamente la rocca e sequestrarono tutti gli oggetti degli avversari.\nGenova poi attacc\u00f2 Porto Pisano alla fine del giugno 1283 con cinquantacinque navi da guerra: distrusse alcune torri ma gli avversari non reagirono perch\u00e9 la flotta pisana non era ancora rientrata. Allora la flotta genovese cerc\u00f2 di inseguire le navi pisane che stavano tornando da sud ma stava soffiando un forte vento di scirocco che permise ai Pisani di sfuggire velocemente al nemico, che riusc\u00ec a catturare solo quattro navi. Il fortissimo vento obblig\u00f2 invece le galee genovesi a rientrare.\nNel settembre del 1283 la flotta pisana, comandata dall'ammiraglio Rosso Buzzaccarini, attacc\u00f2 Punta Castanna, vicino a Portovenere. I soldati scesero, devastarono vigneti e frutteti, e attaccarono la popolazione. La flotta genovese cerc\u00f2 di attaccare quella pisana ma le navi pisane riuscirono a fuggire velocemente. I genovesi tornarono indietro perch\u00e9 era nuovamente necessario che gli uomini si dedicassero alla vendemmia.\nI giorni prima della battaglia.\nDopo i grandi contrasti verificatisi nei secoli precedenti tra la Repubblica di Genova e la repubblica marinara di Pisa, l'occasione per lo scontro definitivo avvenne nel 1284. Parte della flotta genovese era ormeggiata presso Porto Torres, in Sardegna, allora territorio conteso tra le due repubbliche. Appena pochi mesi prima (nel maggio 1284), nei pressi dell'isola di Tavolara, il genovese Arrigo De Mari (al comando di undici galee, due galeoni e di quattro galee del Comune di Genova) aveva appunto conseguito una prima importante vittoria: tredici galee pisane catturate, una affondata; era inoltre caduto prigioniero anche l'ammiraglio pisano Bonifazio Della Gherardesca (successo che procur\u00f2 al De Mari, prossimo a prendere parte anche all'impresa della Meloria, fama e onori pure nel regno angioino).\nIl piano dei Pisani era di colpire in netta superiorit\u00e0 (settantadue galee) la flotta ligure per poi affrontare la rimanenza e chiudere per sempre il conto con i Genovesi.\nBenedetto Zaccaria, futuro doge di Genova, che comandava quella parte di flotta (venti galee), eluse lo scontro, fingendo una ritirata verso il Mar Ligure. La flotta pisana lo incalz\u00f2, ma fu raggiunta dalla restante parte della flotta genovese (68 galee), e ripieg\u00f2 verso Porto Pisano, non senza lanciare una provocazione ai Genovesi, sotto forma di una pioggia di frecce d'argento.\nArmi e tattiche di combattimento.\nNavi da guerra.\nNella seconda met\u00e0 del XIII secolo le navi erano impiegate sia per il commercio che per le battaglie. Ogni galea che trasportava merci aveva anche dei soldati al suo interno ed ogni nave da guerra poteva trasportare anche mercanzie. Questa soluzione era molto economica e versatile, molto utile in caso di attacchi improvvisi da parte dei nemici.\nLa flotta poteva essere finanziata soltanto dal comune oppure potevano essere coinvolte anche altre comunit\u00e0 alleate, che avrebbero dovuto finanziare in parte gli armamenti ma avrebbero anche ricevuto un'adeguata porzione dei bottini di guerra.\nDurante l'attacco a Porto Pisano del 1283, i Genovesi usarono i brulotti, ovvero delle piccole barche infiammate che venivano spinte contro le navi degli avversari con l'intento di farle bruciare.\nScontri sulle navi.\nQuando una flotta si preparava per la battaglia, le navi spesso si affiancavano e si legavano con funi chiamate sart\u00ece per evitare di disperdersi.\nPisa e Genova avevano dei soldati molto ben addestrati al combattimento con balestre. I combattenti delle navi erano molto violenti e spesso non rispettavano l'ideologia cavalleresca che considerava le armi da lancio disonoranti.\nSpesso le battaglie navali cominciavano con una raffica di pietre e proiettili lanciati a distanza durante l'avvicinamento delle navi. Dopodich\u00e9 cominciava l'abbordaggio e l'invasione delle navi avversarie.\nNella battaglia della Meloria furono usate armi particolari come polveri per accecare i nemici e saponi scivolosi per far cadere gli avversari, in particolar modo quelli che indossavano un'armatura pesante.\nMolte galee pisane avevano sulla prua una ruota con attaccate delle lunghe spade che giravano ad alta velocit\u00e0. La loro utilit\u00e0 era quella di ostacolare l'abbordaggio dei nemici. Queste navi erano anche solidamente rinforzate sui fianchi da grandi scudi.\nAmmiragli presenti nella battaglia.\nPisa.\nAlbertino Morosini.\nAlbertino Morosini era un ammiraglio molto esperto nell'ambito della navigazione e dei combattimenti con navi da guerra. Proveniva da Venezia ed era divenuto podest\u00e0 di Pisa nel marzo del 1284 (anche se era stato eletto a gennaio, arriv\u00f2 nella citt\u00e0 dopo tre mesi). I Pisani lo elessero per la sua capacit\u00e0 militare e probabilmente anche perch\u00e9 speravano di coinvolgere il popolo veneziano nei frequenti contrasti fra Pisani e Genovesi.\nPrima della battaglia della Meloria, nei primi giorni del luglio 1284, Morosini part\u00ec con settantadue galee da combattimento per attaccare la flotta genovese. Voleva eseguire un assalto rapido ed imprevedibile, che per\u00f2 fu impedito dal maltempo.\nLa flotta pisana si diresse quindi a occidente perch\u00e9 voleva attaccare le navi di Benedetto Zaccaria, ma non riusc\u00ec nell'impresa perch\u00e9 l'ammiraglio era gi\u00e0 tornato a Genova. I Pisani non vollero combattere contro l'intera flotta avversaria e tornarono alla loro citt\u00e0.\nGenova.\nOberto D'Oria.\nOberto D'Oria era un ammiraglio genovese e nel 1284 era anche il Capitano del Popolo della citt\u00e0. Esperto di navigazione, praticata principalmente per scopi commerciali, era a capo della flotta genovese al momento della battaglia della Meloria ed era affiancato da Benedetto Zaccaria.\nBenedetto Zaccaria.\nBenedetto Zaccaria era un ammiraglio genovese molto esperto di battaglie marittime. Aveva cominciato a combattere contro i Pisani nei primi mesi dell'anno 1284 nel mar Mediterraneo ed il suo obiettivo era quello di eseguire attacchi improvvisi alle navi avversarie per danneggiare l'economia pisana e la sua flotta.\nNel 1284 aveva il controllo diretto su trenta galee da combattimento, le quali furono riunite insieme al resto della flotta a Genova, pochi giorni prima della battaglia della Meloria.\nLa battaglia.\nLa flotta della Repubblica di Genova raccolse la sfida, e il giorno 6 agosto 1284, giorno di San Sisto, salp\u00f2 verso Porto Pisano. La scelta del giorno sulla carta era propizio ai pisani in quanto foriero di vittorie e celebrato ogni anno.\nL'ammiraglio genovese Oberto Doria, imbarcato sulla \"San Matteo\", la galea di famiglia, guidava una prima linea di 63 galee da guerra composta da otto \"Compagne\" (antico raggruppamento dei quartieri di Genova): Castello, Macagnana, Piazzalunga e San Lorenzo, schierate sulla sinistra (pi\u00f9 alcune galee al comando di Oberto Spinola), e Porta, Borgo, Porta Nuova e Soziglia posizionate sulla destra.\nBenedetto Zaccaria comandava invece una squadra di trenta galee, lasciate volutamente in disparte per aggredire di sorpresa la flotta pisana. Parte di essa era ormeggiata dentro Porto Pisano, mentre un'altra parte sostava poco fuori dal porto.\nSecondo le consuetudini del Governo Potestale, i Pisani avevano scelto un forestiero come podest\u00e0, Albertino Morosini da Venezia. I Veneziani, com'\u00e8 noto, erano da sempre in rivalit\u00e0 con Genova, ma in questo frangente avevano rifiutato l'appoggio alla repubblica pisana. Assistevano il Morosini:\nil conte Ugolino della Gherardesca (celebre perch\u00e9 cantato da Dante nel XXXIII canto dell\"Inferno\" nella \"Divina Commedia\") e Andreotto Saraceno.\nDopo una prima esitazione i Pisani decisero di attaccare la flotta genovese e si lanciarono sulla prima linea. Entrambe le flotte erano in formazione a \"falcata\" ovvero a mezzo arco. Lo scontro era dunque frontale. I famosi balestrieri genovesi, al riparo dietro le loro pavesate, tiravano contro i legni pisani, mentre questi tentavano, secondo le tattiche dell'epoca, di speronare le navi con il rostro per poi abbordarle. Qualora l'abbordaggio non avesse luogo, gli equipaggi si colpivano con ogni sorta di munizioni scagliate da macchine belliche o dalle nude mani, come sassi, pece bollente e addirittura calce in polvere.\nLe sorti della battaglia furono decise dopo ore dai trenta legni di Benedetto Zaccaria, che piombarono sul fianco pisano, colto completamente impreparato dalla manovra, ed ignaro della stessa esistenza di quelle galee: fu uno sfacelo di legno, corpi e sangue. Dell'intera flotta pisana, solo venti galee, quelle comandate dal conte Ugolino, si salvarono. L'accusa di vigliaccheria, se non di tradimento, non impedir\u00e0 al conte di conquistare la signoria \"de facto\" e di restare al vertice del governo della citt\u00e0 fino alla sua deposizione (1288) e alla celebre morte per inedia (1289).\nAlcuni storici riferiscono che il contingente di rinforzo genovese fosse nascosto dietro l'isolotto della Meloria (allora un basso scoglio sopra il livello del mare), ma si tratta probabilmente di un fraintendimento, dato che una squadra navale, anche piccola, non avrebbe assolutamente potuto evitare di essere vista. \nUn'altra ragione della sconfitta pisana deve essere individuata nell'ormai obsoleto armamento navale e individuale; le navi pisane, pi\u00f9 vecchie e pi\u00f9 pesanti, imbarcavano anche truppe armate con armature complete, nonostante la calura agostana, e durante la lunghissima battaglia i genovesi, muniti di armature ridotte e pi\u00f9 leggere ne furono chiaramente avvantaggiati.\nLa gloria della marina della Repubblica Pisana s'inabiss\u00f2 in quel giorno nelle acque della Meloria perdendo tra colate a fondo o cadute in mano nemica oltre 49 galere.\nConseguenze.\nPerdite e prigionieri.\nTra i cinque e i seimila furono i morti, e quasi undicimila furono i prigionieri (alcune fonti citano fino a venticinquemila perdite tra morti e prigionieri) tra cui proprio il podest\u00e0 Morosini, che fu portato con gli altri a Genova nel quartiere che da allora si sarebbe chiamato \"Campopisano\". \nTra i prigionieri pisani era anche quel Rustichello che scrisse per conto di Marco Polo il cosiddetto \"Milione\" nelle prigioni genovesi. \nSolo un migliaio di prigionieri pisani torn\u00f2 a casa dopo tredici anni di prigionia. Gli altri morirono tutti e sono sepolti sotto il quartiere genovese che tristemente porta ancora il loro nome. \nLa deportazione forzata di tante migliaia di prigionieri, depauper\u00f2 spaventosamente la repubblica pisana non solo della sua popolazione maschile, ma anche di gran parte del proprio esercito, lasciandola cos\u00ec indebolita e spopolata da causarne la progressiva decadenza. In tale occasione, proprio in riferimento all'ingente numero di prigionieri pisani a Genova, nacque il detto \"se vuoi veder Pisa vai a Genova\".\nConseguenze politiche per Pisa.\nAlcune citt\u00e0, come Lucca, Firenze e Genova formarono un'alleanza con lo scopo di conquistare la citt\u00e0 di Pisa, che era enormemente indebolita perch\u00e9 aveva perso migliaia di uomini nella battaglia della Meloria.\nPer dissuadere i propri nemici dall'organizzare un attacco militare, Pisa il 18 ottobre 1284 elesse come Podest\u00e0 il conte Ugolino della Gherardesca, che aveva simpatie per i Guelfi. La sua politica avrebbe potuto portare alla pace con citt\u00e0 guelfe come Lucca e Firenze. Perci\u00f2 don\u00f2 i castelli di Viareggio e Ripafratta a Lucca e Pontedera a Firenze.\nUgolino della Gherardesca e Nino Visconti ottennero entrambi l'incarico di Podest\u00e0, ma questa signoria deluse mercanti, artigiani, coloro che approvavano il regime di Popolo, e i cittadini di tradizione ghibellina.\nLa signoria donoratico-viscontea cadde quando l'arcivescovo Ruggeri degli Ubaldini fece un colpo di Stato e affid\u00f2 il governo a Guido da Montefeltro.\nScontri dopo la battaglia.\nPisa firm\u00f2 la pace con Genova nel 1288, ma non la rispett\u00f2: fatto che costrinse Genova ad un'ultima dimostrazione di forza.Nel 1290, Corrado Doria salp\u00f2 con alcune galee verso Porto Pisano, trovando il suo accesso sbarrato da una grossa catena tirata tra le torri Magnale e Formice. Fu il fabbro Noceto Ciarli (il cognome \u00e8 spesso riportato anche come Chiarli) ad avere l'idea di accendere un fuoco sotto di essa per renderla incandescente in modo da spezzarla con il peso delle navi. Il porto fu raso al suolo e sulle sue rovine fu sparso il sale, la campagna circostante devastata e saccheggiata.\nTuttavia le forze pisane non furono annientate tanto che, per tutto il XIV secolo, Pisa rimase una potenza repubblicana tanto da vincere la famosa Battaglia di Montecatini nel 1315, nella quale vinse contro le forze riunite di Firenze, Siena, Prato, Pistoia, Arezzo, Volterra, San Gimignano e San Miniato.\nIl vero evento che diede inizio alla caduta di Pisa non fu questo, ma la definitiva presa della Sardegna pisana da parte Aragonese nel 1324.\nNel 1406 la citt\u00e0 fu infine assoggettata da Firenze per la prima volta, ma solo dopo un lungo assedio che si concluse con la vendita della citt\u00e0 da parte del pavido Capitano del Popolo, Giovanni Gambacorta, assai pi\u00f9 che per motivi militari.\nCause della sopravvivenza di Pisa.\nLa citt\u00e0 di Pisa non fu definitivamente distrutta a causa degli interessi economici di citt\u00e0 come Firenze, Prato, Arezzo, San Miniato, Siena, che volevano sfruttare il porto della citt\u00e0 per i loro commerci. Inoltre citt\u00e0 ostili come Lucca e Genova erano militarmente impreparate o impegnate militarmente altrove.\nInfine la citt\u00e0 di Pisa cerc\u00f2 di riprendersi commerciando con la Sardegna e la costa meridionale della Toscana. Altri traffici commerciali che continuarono riguardavano l'Africa settentrionale, la Sicilia, le Isole Baleari, la Catalogna. Alcuni luoghi come il Maghreb favorivano i Pisani perch\u00e9 i Genovesi erano considerati violenti saccheggiatori.\nInoltre Pisa si alle\u00f2 con citt\u00e0 Ghibelline, dopo la caduta della signoria di Ugolino della Gherardesca e di Nino Visconti. Il governo della citt\u00e0 fu quindi affidato al conte Guido da Montefeltro, un esperto capo politico che rimase in carica a Pisa dal 1289 al 1293. Ebbe la capacit\u00e0 di organizzare abilmente l'esercito e di gestire le alleanze della citt\u00e0. Si fece il possibile per evitare screzi con i Genovesi, per evitare quindi attacchi da parte degli avversari e proteggere gli importanti territori della Sardegna che erano rimasti.\nLa catena di Porto Pisano.\nLa grande catena del porto di Pisa fu portata a Genova, spezzata in varie parti che furono appese come monito a Porta Soprana e in varie chiese e palazzi della citt\u00e0 (chiese di Santa Maria delle Vigne, San Salvatore di Sarzano, Santa Maria Maddalena, Sant'Ambrogio, San Donato, San Giovanni di Pr\u00e8, San Torpete, Santa Maria di Castello, San Martino di Murta, Santa Croce (Moneglia); porta di Sant'Andrea, porta di Vacca, Palazzo del Banco di San Giorgio, piazza Ponticello); solo dopo l'Unit\u00e0 d'Italia le catene furono restituite a Pisa, dove sono conservate nel Camposanto monumentale. "}
{"id": "237856", "revid": "599013", "url": "https://it.wikipedia.org/wiki?curid=237856", "title": "Dfd", "text": ""}
{"id": "237858", "revid": "1305772", "url": "https://it.wikipedia.org/wiki?curid=237858", "title": "Carlos Castaneda", "text": "Sull'operato di Carlos Castaneda, se corrisponda a una realt\u00e0 romanzesca o veritiera, si \u00e8 espresso Octavio Paz, premio Nobel 1990 per la letteratura: \nBiografia.\nI registri per l'immigrazione relativamente a Carlos Cesar Arana Castaneda indicano che egli nacque il 25 dicembre 1925 a Cajamarca in Per\u00f9. I medesimi registri mostrano che il cognome gli fu dato da sua madre Susana Casta\u00f1eda Navoa. Il cognome appare con la lettera \u00f1 in molti dizionari spagnoli, anche se i suoi pi\u00f9 famosi lavori riportano una versione anglofona.\nNelle \"Conversazioni con Carlos Castaneda\" della giornalista Carmina Fort si afferma tuttavia che l'anno di nascita fosse il 1935, e che egli avrebbe vissuto i primi anni di vita a San Paolo del Brasile, dove avrebbe conosciuto le pratiche spiritiste autoctone.\nTrasferimento negli Stati Uniti.\nAdottato in seguito da una famiglia di Los Angeles, Castaneda si trasfer\u00ec negli Stati Uniti nei primi anni cinquanta acquisendone la cittadinanza nel 1957. Nel 1960 si spos\u00f2 con Margaret Runyan a Tijuana in Messico. Vissero assieme per solo sei mesi, ma il divorzio fu formalizzato solo nel 1973. Studi\u00f2 all'Universit\u00e0 della California, a Los Angeles, conseguendo la laurea in arte nel 1962 e il dottorato in filosofia nel 1970, o secondo altre fonti in antropologia, fu influenzato dalle teorie del professore Harold Garfinkel a cui successivamente dedic\u00f2 un libro Condusse anche viaggi di studio in Italia, in particolare a Milano, dove entr\u00f2 in contatto col regista Federico Fellini.\nCon il suo primo libro \"Gli insegnamenti di Don Juan: una via Yaqui alla Conoscenza\" del 1968, Castaneda inizi\u00f2 la sua carriera di scrittore con il proposito di descrivere il suo percorso di iniziazione allo Sciamanesimo mesoamericano. I suoi 12 libri hanno venduto pi\u00f9 di 8 milioni di copie in 17 lingue.\nNel marzo del 1973 Castaneda fu oggetto dell'articolo di copertina del \"TIME\". L'articolo lo descriveva come \u00ab\"an enigma wrapped in a mystery wrapped in a tortilla\"\u00bb. Da quella data e fino al 1990 Castaneda si sottrasse all'attenzione pubblica.\nIl 1974, in cui fu pubblicato il suo quarto libro, segn\u00f2 la fine del suo apprendistato con don Juan. Nonostante la fredda accoglienza da parte dei letterati e degli antropologi, Castaneda continu\u00f2 a godere di vasta popolarit\u00e0 presso il grande pubblico. Dei suoi dodici libri scritti, solo uno verr\u00e0 pubblicato postumo.\nNel frattempo, Fellini si era proposto di girare un film sugli insegnamenti di Don Juan appresi dallo scrittore peruviano, recandosi personalmente in Messico nel 1985 per incontrarlo, ma dopo che la sceneggiatura era gi\u00e0 stata ultimata, decise infine di rinunciare, essendosi Castaneda misteriosamente dileguato. Nell'occasione si verificarono alcuni boicottaggi da parte di personaggi non identificati, definiti genericamente dal regista come \u00abmessicani\u00bb, contrari alle riprese del film. Anche il sensitivo Gustavo Rol aveva spiegato del resto che Fellini non sarebbe riuscito nel suo intento, per il timore da parte di gruppi sciamanici che egli rivelasse alcuni misteri da tenere segreti.\nNel 1990 Castaneda ricomparve nuovamente in pubblico per promuovere \"Tensegrity\", una serie di movimenti (chiamati \u00abpassi magici\u00bb) che egli affermava discendere dagli sciamani toltechi. Il 16 giugno 1995 fu creata la \"Cleargreen Incorporated\" un fondazione for-profit con lo scopo di sponsorizzare e organizzare seminari e workshop sulla \"tensegrit\u00e0\" oltre che costituire la casa editoriale dei relativi articoli. La Cleargreen pubblic\u00f2 tre video dei passi Tensegrity quando Castaneda era ancora in vita. Castaneda non apparve in tali video.\nCastaneda mor\u00ec il 27 aprile 1998 a Los Angeles a causa delle complicazioni derivanti da un cancro. Non ci furono funerali pubblici, il corpo fu cremato e le ceneri inviate in Messico. Solo due mesi dopo apparve un necrologio sul \"Los Angeles Times\".\nCarriera letteraria.\nNei suoi libri, Castaneda descrive in prima persona quello che egli afferma essere la propria esperienza sotto la guida dello sciamano Yaqui chiamato don Juan incontrato nel 1960. Castaneda riferisce che egli fu individuato da don Juan Matus come in possesso della configurazione energetica del \"nagual\". Egli inoltre us\u00f2 il termine \"nagual\" per descrivere quella parte della percezione che appartiene alla sfera del \u00abnon conosciuto\u00bb e ancora non conoscibile dall'uomo, cos\u00ec sottintendendo che don Juan Matus fosse l'elemento di connessione con il \u00abnon conosciuto\u00bb (a cui spesso Castaneda fa riferimento come \u00ab\"realt\u00e0 non ordinaria\"\u00bb).\nI suoi primi tre libri: \"A scuola dallo stregone, una via Yaqui alla Conoscenza\" (conosciuto anche con il titolo \"Gli insegnamenti di Don Juan\"), \"Una realt\u00e0 separata\" e \"Viaggio a Ixtlan\", furono scritti mentre Castaneda era ancora uno studente all'universit\u00e0. Castaneda scrisse questi libri come se fossero il diario delle sue ricerche, descrivendo l'apprendistato con uno sciamano tradizionale. Fu inizialmente acclamato per le esperienze descritte in questi libri, prima che iniziasse contro di lui una critica pi\u00f9 accesa.\nNei primi due libri, Castaneda descrive come la \u00abvia Yaqui per la conoscenza\u00bb richieda l'uso di potenti piante indigene, come il peyote e la datura. Nel suo terzo libro, \"Viaggio ad Ixtlan\", ribalta per\u00f2 la sua enfasi sul potere delle piante, affermando che Don Juan le ha usate su di lui per dimostrare che le esperienze fuori dalla vita conosciuta e ordinaria sono reali e tangibili, ma non sarebbero state necessarie se la sua mente fosse stata pi\u00f9 fluida.\nIn seguito neg\u00f2 ogni utilizzo di droghe per i propri propositi. Afferm\u00f2 nei successivi libri che le sostanze psicotrope possono inalterabilmente danneggiare la sfera luminosa di emanazioni del corpo energetico, cos\u00ec come il corpo fisico.\nIn \"Viaggio a Ixtlan\", il terzo libro della serie, fa notare:\nIl suo quarto libro, \"L'isola del Tonal\", termina con Castaneda sul punto di saltare da un picco sopra un abisso, segnando cos\u00ec il suo passaggio da discepolo a uomo di conoscenza in quanto, invece di \"morire\" come avrebbe dovuto sfracellandosi sulle rocce, riesce a suo avviso \"in qualche modo\" a sopravvivere, a questo punto per\u00f2 \"trasformato\". Anche se non arriva a spiegare di pi\u00f9.\nL'incontro con don Juan.\nCastaneda ha acquisito fama per i suoi libri sulle vicende dello stregone Don Juan e il suo gruppo di allievi sciamani.\nSecondo quanto asserito da Castaneda stesso, nel 1960, allora giovane studente all'Universit\u00e0 della California a Los Angeles, conobbe in Arizona un messicano di etnia Yaqui, Don Juan. Questi lo avrebbe iniziato alla stregoneria antica messicana, per usare i termini esatti del suo libro, portandolo a scoprire nuovi mondi e stati di coscienza alterati ricorrendo inizialmente anche a sostanze allucinogene (come il cactus peyote da cui si estrae la mescalina), per abbattere le sue convinzioni; ma asserendo poi in successivi libri, che ci\u00f2 non sarebbe stato affatto necessario se egli fosse stato un poco pi\u00f9 \"essere fluido\". Gilles Deleuze e F\u00e9lix Guattari citano il concetto di fluidit\u00e0 di Castaneda nel loro saggio sul \"divenire-animale\" all'interno di \"Millepiani\" (1980).\nCastaneda afferma di aver poi trovato nei suoi studi filosofici sulla fenomenologia gli strumenti metodologici per poter interpretare e applicare correttamente gli insegnamenti ricevuti da Don Juan, imparando a distinguere, all'interno dell'atto conoscitivo, la percezione dall'intenzione, ossia l'oggetto esterno percepito, soggetto a mutevolezza e sul quale occorre sospendere il giudizio, dal contenuto mentale (\"noema\"), l'unico che abbia importanza all'interno dell'esperienza soggettiva di chi apprende.\nProseguendo il racconto, alla partenza di Don Juan per il suo \u00abultimo volo\u00bb (una specie di \"morte alternativa\" a quella comune), lo sciamano Carlos, in qualit\u00e0 di nuovo \"nagual\" (cio\u00e8 \"leader\", capo) designato da Don Juan, avrebbe proseguito (e guidato un altro gruppo di allievi, anch'essi preparati), il cammino verso la liberazione totale dell'essere, per partire infine anche loro, come il proprio maestro, per il \u00abviaggio definitivo attraverso l'ignoto\u00bb.\nGli sciamani o \"stregoni\" che lo istruiscono, indicherebbero l'\"ultimo volo\" come un processo volontario di attivazione interiore del \"fuoco dal profondo\" insito in ogni essere, capace di condurre ad una specie di \"autocombustione\", o volatilizzazione istantanea del corpo, nel quale per\u00f2 lo spirito, la propria coscienza, sarebbe in grado di sopravvivere.\nDottrina.\nLa sintesi del pensiero di Don Juan potrebbe essere riassunta con queste parole: \u00abil Cammino del Cuore\u00bb. Nel suo primo libro, \"A scuola dallo stregone\", don Juan afferma: Altrove afferma: \nNelle opere successive l'autore introduce il concetto della \u00abspietatezza\u00bb con s\u00e9 stessi: \u00e8 importante per non distrarsi e non disperdere l'energia o il potere accumulato. Raccomanda quindi nessuna \u00abindulgenza\u00bb (cio\u00e8 autoindulgenze), niente inutili \u00ablasciarsi andare\u00bb a s\u00e9 stessi.\nGli insegnamenti di Don Juan, secondo lo stesso Castaneda, non hanno niente a che vedere con le altre tradizioni mistiche e credenze esoteriche o religiose, essendo concetti risalenti ai Toltechi precolombiani, ma evolutisi nel corso dei secoli grazie ad ogni \"stregone\". Includono nondimeno pratiche ignote nel mondo occidentale.\nNon si parla per esempio di santi, c'\u00e8 un tema \"salvifico\" che induce a comportarsi in un certo modo per non essere puniti, ma la punizione sarebbe morire come un cane qualsiasi. Tutto poggia pi\u00f9 che altro su capacit\u00e0 interiori (il \"potere personale\", ben distinto dal senso d'\"importanza personale\" cio\u00e8 dalla superbia), stimolate e provocate dallo stregone istruttore ovverosia dallo spirito del lignaggio: addirittura don Juan disse che gli aspiranti stregoni volontari erano scartati poich\u00e9 gi\u00e0 dotati di una propria volont\u00e0, mentre lo spirito attirava nel lignaggio soggetti che non si sarebbero sognati di diventare stregoni e che avrebbero fatto vite normali, bench\u00e9 aventi speciali attitudini.\nLe capacit\u00e0 interiori possono venire sviluppate e affinate tramite speciali arti o \"tecniche\", secondo criteri e per scopi diversi o diversamente esposti rispetto ad altre dottrine o sistemi di credenze. La \"salvezza\" sembra una questione molto individuale, l'individuo \u00e8 spinto a responsabilizzarsi e ad osare con misura: si parla ad esempio di una \u00abfollia controllata\u00bb che consiste nel fare cose assurde bench\u00e9 tecnicamente non pericolose, ma che agli occhi propri e della gente sembrano folli. L'individuo \u00e8 spinto a sviluppare lo stato d'animo del \u00abguerriero\u00bb, di cui l'amore \u00e8 la meta finale.\nIl Castaneda usa una terminologia difficilmente traducibile in altre. Ad esempio la \u00abspietatezza\u00bb o \u00abnon-piet\u00e0\u00bb sembrano corrispondere a concetti come distacco, sospensione dei sentimenti, mantenenimento di una lucidit\u00e0 di pensiero. Gli stessi concetti del sistema di credenze stregonesco risultavano allo stesso Castaneda difficili da capire nonostante la propria volont\u00e0 d'inventariare e sistematizzare.\nI quattro ostacoli.\nIn una delle sue schematizzazioni, vi sarebbero varie mete progressive per il guerriero o aspirante stregone, e ogni meta una volta raggiunta diventa un ostacolo per l'ottenimento di quella seguente. I nemici naturali sulla via della conoscenza in tutto sarebbero quattro:\nLe Tre Arti.\nTra gli strumenti che un guerriero avrebbe a disposizione per raggiungere i propri obiettivi (accumulare potere personale, riguadagnare la propria libert\u00e0 e compiere, cos\u00ec, una \u00abmorte alternativa\u00bb), ci sarebbero:\nLe Tre Attenzioni.\nSecondo Castaneda, il fatto pi\u00f9 significativo nella vita di una persona \u00e8 che non si rende conto di avere a disposizione altre \u00abattenzioni possibili\u00bb (cos\u00ec denominate), le quali andrebbero sviluppate. Incrementandole, arrivando cio\u00e8 a \"percepire\", ad averne piena coscienza, prima, disponibilit\u00e0 e controllo, dopo, l'essere umano secondo lui potrebbe arrivare addirittura a compiere una \u00abmorte alternativa\u00bb.\nIncrementarle richiede disciplina, ma soprattutto \"forza\", energia, quello che don Juan gli descrive come \u00abpotere personale\u00bb.\nEcco che con la corretta applicazione dell'arte dell'agguato (trattata in libri, come \"Il potere del silenzio\", ma non definita mai in maniera esaustiva), egli afferma che possiamo diventare dei \u00abcacciatori di potere\u00bb.\nAndare a caccia di potere, significherebbe \"accumulare\" energia tramite certe tecniche di \"controllo comportamentale\", ma anche dei rituali che non escludono, come gi\u00e0 accennato, il consumo di allucinogeni, ma pi\u00f9 spesso trattasi invece del contatto diretto con certe \"forze\" naturali, (spiriti, che lui chiama \"alleati\" di potere, in quanto aiutanti) che ci circondano.\nUn \"potere personale\" sufficiente porterebbe dunque alla consapevolezza di tutte queste tre attenzioni e quindi, alla padronanza dell'\"intento\", il controllo cosciente e volitivo della propria forza di volont\u00e0, che Castaneda ci descrive come delle fibre luminose di energia partenti dalla base dell'ombelico.\nIl \"Punto di Unione\".\nQuesta padronanza sarebbe principalmente il movimento controllato di quello che \u00e8 conosciuto in questa particolare disciplina, come il \"punto d'unione\", il centro energetico della \"sfera luminosa di energia\" dell'uomo in cui si metterebbe insieme la nostra percezione, e responsabile quindi di quello che percepiamo coi nostri sensi.\nSecondo questa filosofia, quando siamo giovani, il nostro \"uovo luminoso\" non si sarebbe ancora irrigidito e il punto d'unione scorrerebbe fluido. L'uovo degli umani sarebbe intersecato da \"filamenti di energia\", che produrrebbero percezioni, ma quando le persone crescono e vivono in una esistenza ordinaria (concentrandosi solo cio\u00e8 sulla loro \"prima attenzione\"), concretizzerebbero solo una piccola parte di queste emanazioni, che diventerebbero quindi tutta la loro realt\u00e0 percettiva, escludendo automaticamente tutti gli altri possibili mondi che invece potrebbero ugualmente essere raggiunti (attraverso le altre attenzioni possibili).\nCastaneda afferma che ogni nostra sensazione, sentimento o azione, \u00e8 determinata dalla posizione di questo punto di unione. Il movimento consapevole del punto di unione permetterebbe la percezione del mondo in maniera differente (realt\u00e0 non ordinaria), nonch\u00e9 l'entrata in altri mondi veri e propri, diversi dal nostro, ma ugualmente \"inglobanti\" e \"reali\".\nL'obiettivo di tutto questo sarebbe quello di raggiungere la \"totalit\u00e0 di se stessi\", ossia la piena percezione e dominio delle attenzioni.\nIl \"Pinche Tirano\".\nPiccoli movimenti porterebbero a piccoli cambiamenti nella percezione, ma grandi movimenti porterebbero a cambiamenti radicali. E sono questi che un guerriero cerca.\nSecondo Castaneda, il suo maestro don Juan gli aveva spiegato che, secondo gli antichi stregoni messicani, per ottenere questo \"movimento\" si ricorreva a varie tecniche. Una di queste consisteva nello sfruttare la dinamica (energetica) di certe \"reazioni emotive\" e comportamentali (arte dell'agguato).\nDa qui l'adozione, o la \"ricerca\" (folle, per un \"essere ordinario\", ossia per colui che non sia un guerriero) di \"andarseli proprio a cercare\" i problemi, soprattutto di gente che ci renda \"la vita impossibile\"; don Juan li definisce \"pinches tira\u00f1os\", cio\u00e8 tiranni meschini (per distinguerli dall'unico vero tiranno: il dio), e sarebbero vere benedizioni... solo per un guerriero che sappia quello che sta facendo e cercando.\nIronicamente \u00e8 lo stesso don Juan (nel libro \"Il potere del silenzio\") che giustifica la scelta di Castaneda come apprendista in quanto la presenza dello scrittore per lui rappresentava quanto di pi\u00f9 fastidioso e irritante potesse esistere, dicendo anche di trarre da ci\u00f2 energia per s\u00e9 stesso ed il proprio viaggio.\nFermare il \"Dialogo interno\".\nIn tutto questo e altro, i \"pinche tiranos\" ma anche varie tecniche (agguato, sogno, intento) ed eventi imprevisti (eventualmente orditi dal maestro) ci aiuterebbero a raggiungere una delle mete supreme, la \"spietatezza\". Il \"dialogo interiore\" \u00e8 un ostacolo, una \"chiave di volta\" che mantiene l'assetto ordinario della mente e impedisce di \"percepire\" pi\u00f9 liberamente il mondo conosciuto e l'ignoto. Il dialogo interiore \u00e8 caratteristico della mente umana.\nAltre tecniche.\nMolte altre tecniche vengono sempre solo accennate, senza essere spiegate fino in fondo:\nIl guerriero mirerebbe a riguadagnare la propria libert\u00e0 perduta, che gli sarebbe stata tolta (da entit\u00e0 da lui chiamati \"esseri inorganici\", o \"predatori\" nel capitolo \"Ombre di Fango\" del libro \"Il lato attivo dell'Infinito\"), libert\u00e0 di \"percepire\" veramente: chi \u00e8, da dove viene, ma soprattutto, dove sta andando., e. dove vuole andare. Per poi \"concretizzare\" questo suo \"volere\", con il \"potere personale\" che ha accumulato durante tutta una vita d'impeccabilit\u00e0 (essere \"impeccabili\", fa parte dello \"stato d'animo del guerriero\").\nLa ricerca della \"Libert\u00e0\".\nCastaneda asserisce che don Juan, il suo maestro, lo aveva consigliato ed esortato a \"non perdersi\" nei numerosi mondi nuovi che poteva arrivare a percepire; in quanto, l'unica cosa importante, al momento della morte, era la \"Libert\u00e0\" di poter continuare a \"percepire-rsi\". Non doveva quindi cedere alle \"lusinghe\" o alle \"bellezze\", che in essi avesse potuto trovare. La percezione totale e simultanea di tutto il percepibile dal proprio organismo costruirebbe un \"fuoco dall'interno\" e la sparizione della persona. \"Fuoco dall'interno\" \u00e8 stato tradotto come \"Fuoco dal profondo\" nel titolo italiano di uno dei suoi ultimi romanzi.\nCritiche.\nGli scritti di Castaneda sono stati criticati dal mondo accademico. Taluni hanno ritenuto che Castaneda si fosse appropriato del lavoro dell'antropologa Barbara Myerhoff. Altri hanno cercato di ricostruire il nesso storico tra la vita di Castaneda e gli eventi raccontati nei libri senza per\u00f2 alcun successo. Chi sostiene l'autenticit\u00e0 di quanto esposto da Castaneda afferma invece che le incoerenze sarebbero state lasciate \"di proposito\" dall'autore proprio come avrebbe fatto per la sua vita privata: ossia, come parte integrante del modello proposto dal nucleo d'insegnamenti propri del suo maestro Don Juan.\nUno degli aspetti pi\u00f9 controversi del suo lavoro \u00e8 la descrizione dell'uso di allucinogeni per raggiungere nuovi stadi di consapevolezza.\nNel suo terzo libro, scrive: \nRobert J. Wallis nel suo libro del 2003 \"Shamans/Neo-Shamans: Contested Ecstasies, Alternative Archaeologies, and Contemporary Pagans\", scrive: \nAgli inizi del 1973 il citato \"Time Magazine\", scrive che non c'\u00e8 alcuna prova che quanto scrive Castaneda sia reale. L'unico testimone di quanto scritto \u00e8 lo stesso Castaneda.\nSeri studi critici e analitici sugli scritti di Castaneda non comparvero sino al 1976 quando Richard de Mille pubblic\u00f2 \"Castaneda's Journey: The Power and the Allegory\", nel quale egli argomenta come \"\"gli errori logici e cronologici nella struttura narrativa sono la prova pi\u00f9 che evidente che i libri di Castaneda sono finzione. Se nessun altro prima ha scoperto questi errori si deve al fatto che nessuno ha redatto una lista degli eventi in sequenza cos\u00ec come narrati nei primi tre libri. Una volta redatta tale lista gli errori sono evidenti\".\nLa pi\u00f9 schiacciante prova di questo, secondo de Mille, \u00e8 nella relazione di Castaneda con la strega chiamata \"la Catalina\".\nOpere.\nL'autore ha scritto i seguenti libri, pubblicati in quest'ordine:\nLa sua fondazione for profit (Cleargreen), nonch\u00e9 altri autori che vanno dai discepoli di Castaneda (riconosciuti e non, da lui) a numerosi altri personaggi che affermarono aver conosciuto ugualmente don Juan, oppure ancora nuovi autori che si affacciarono nella scena per scrivere del tema, giornalisti, investigatori, e altri hanno dato vita, unitamente ai libri sopra citati, a una estesa Bibliografia castanedica."}
{"id": "237863", "revid": "767487", "url": "https://it.wikipedia.org/wiki?curid=237863", "title": "Merlato", "text": ""}
{"id": "237864", "revid": "599013", "url": "https://it.wikipedia.org/wiki?curid=237864", "title": "Silenziatore", "text": "Con il termine silenziatore si indica un dispositivo atto a ridurre la rumorosit\u00e0 di un macchinario o altro dispositivo producente rumore che pu\u00f2 infastidire o che non deve essere udito."}
{"id": "237867", "revid": "901462", "url": "https://it.wikipedia.org/wiki?curid=237867", "title": "Schermo (disambigua)", "text": "Uno schermo, dal longobardo \"skirmjan\" (riparare, difendere), nel lessico moderno viene inteso come un oggetto di forma piana e sottile, di ampiezza adeguata, interposto tra due cose: etimologicamente parlando, il significato attuale del termine \u00e8 \"riparo\", significato che il termine aveva gi\u00e0 all'epoca di Dante.\nSono definiti schermi anche le superfici su cui vengono rappresentate le immagini."}
{"id": "237868", "revid": "1516566", "url": "https://it.wikipedia.org/wiki?curid=237868", "title": "Ad incastro", "text": "Ad incastro \u00e8 un termine utilizzato in araldica per indicare le merlature a merli trapezoidali riportate sugli stemmi."}
{"id": "237874", "revid": "675870", "url": "https://it.wikipedia.org/wiki?curid=237874", "title": "Merlo (araldica)", "text": "Merlo \u00e8 un termine utilizzato in araldica per indicare la merlatura dei muri, delle torri, castelli ed edifici fortificati.\nIl termine, ovviamente, si pu\u00f2 riferire anche all'uccello nero dello stesso nome.\nSi trova anche la variante del merlo acquaiolo."}
{"id": "237876", "revid": "327773", "url": "https://it.wikipedia.org/wiki?curid=237876", "title": "Storia geologica della Costa Rica", "text": "Formazione dell'Istmo Centroamericano.\nL'istmo centroamericano \u00e8 caratterizzato da una spiccata diversit\u00e0 geologica e geomorfologica, geografica e climatica. Ci\u00f2 \u00e8 dovuto essenzialmente alla sua ubicazione di spartiacque fra i due oceani e fra i due grandi continenti americani. \nDurante il Cretaceo un canale interoceanico di quasi 3.000 km separava l'America del Nord, dall'America del Sud. In questa epoca l'America Centrale del nord era formata da rocce intrusive e sedimentarie. In seguito e a causa dei movimenti tettonici e orogenetici, alla fine del periodo Cretacico, arriv\u00f2 ad acquisire la conformazione attuale. Molto probabilmente, verso la fine dell'Era Terziaria, esisteva ancora un canale di circa 300 km, che separava il Nicaragua dalla Colombia. \nNel settore sud dell'America Centrale, durante il Cretacico superiore e il Terziario inferiore si form\u00f2 un arcipelago di isole vulcaniche. \nDurante il Pliocene, circa tre o quattro milioni di anni fa, si and\u00f2 formando e consolid\u00f2 il ponte terrestre che separava definitivamente l'Oceano Pacifico dall'Oceano Atlantico e univa l'America del Nord all'America del Sud.\nGrazie a questa connessione via terra fu possibile la diffusione di animali e piante da un continente all'altro, cos\u00ec come la migrazione umana e l'interscambio culturale. \nAl contrario, i sistemi montuosi del Guatemala, Honduras e Nicaragua costituirono la barriera che imped\u00ec la dispersione e favor\u00ec la nascita e l'evoluzione di specie endemiche.\nLa Cordigliera di Talamanca, nella Costa Rica, dove \u00e8 facile incontrare querce tipiche del continente nordamericano insieme alle foreste di conifere del continente sudamericano, \u00e8 un tipico esempio della straordinaria variet\u00e0 di flora e fauna dell'America Centrale, punto di incontro e di fusione dei due continenti americani.\nOrigini della biodiversit\u00e0.\nSin dalle sue origine di territorio istmico la Costa Rica ha svolto le funzioni di \"ponte biologico\" dove sono potute convivere specie di flora e fauna neartiche e neotropicali, oltre ad altre specie tipiche della regione delle Antille.\nLa biodiversit\u00e0 permette al paese di possedere una erpetofauna di circa 360 specie (150 anfibi e 210 rettili), un'avifauna di circa 850 specie (625 stanziali e 225 migratorie), oltre a quasi 205 specie di mammiferi, dei quali circa il 50% \u00e8 costituita da pipistrelli.\nOrogenesi.\nLe placche continentali di Cocos e quella dei Caraibi hanno causato un fenomeno di marcata subduzione lungo la costa pacifica (depressione sottomarina, chiamata Fossa Mesoamericana).\nLa Costa Rica si trova nella zona di interazione delle placche di Cocos e dei Caraibi. Il processo di subduzione fa s\u00ec che la placca di Cocos si stia immergendo poco a poco sotto la emergente placca dei Caraibi; questo fenomeno fa s\u00ec che il territorio della Costa Rica emerga con una velocit\u00e0 di 10 mm all'anno. \nIl processo di subduzione, per le azioni di spinta e compressione determina la fratturazione della crosta terrestre, che per effetto del sollevamento si trasforma in rilievo orogenetico (\u00e8 il caso questo della Cordigliera di Talamanca).\nLa parte della placca che si sommerge, a causa del cambio di temperatura e pressione, finisce per fondersi. Una parte di questo materiale tende ad ascendere in superficie in forma di lava con il processo noto come vulcanesimo (Cordigliere vulcaniche).\nLa rottura della crosta terrestre determina la liberazione di energia che \u00e8 all'origine dei movimenti sismici.\nLa storia geologica della Costa Rica inizia nel periodo Giurassico, circa 200 milioni di anni fa. Molto probabilmente in questo periodo le masse continentali erano situate in una posizione molto simile a quella attuale. Il processo orogenetico inizi\u00f2 con una intensa attivit\u00e0 vulcanica, accompagnata dallo sviluppo di dorsali oceaniche e dall'emersione di un arco di isole, orientato verso est, conosciuto come \"arco esterno\" e che attualmente coinciderebbe con le vette della Penisola di Nicoya, Herradura, Penisola di Osa, fino a Punta Burica.\nCirca 60 milioni di anni fa, durante l'Eocene inferiore e medio, and\u00f2 scomparendo l'arco esterno ed emersero successivamente una serie di isolotti, conosciuti con il nome di \"Isole Guanarivas\". \nDurante l'Oligocene, circa 25 milioni di anni fa, queste isole scomparvero di nuovo sotto l'oceano e furono ricoperte da materiale detritico, proveniente dall'erosione e dalla sedimentazione delle formazioni orogenetiche pi\u00f9 recenti.\nLa Cordigliera di Talamanca inizi\u00f2 la sua emersione a partire dal Miocene (1,8 milioni di anni fa) accompagnata da un'intensa attivit\u00e0 vulcanica che dette origine alla Cordigliera Vulcanica Centrale e alla Cordigliera di Guanacaste.\nLa Costa Rica \u00e8 attraversata da nordovest a sudest da quattro catene montuose:\nAlle falde della Cordigliera Vulcanica Centrale si incontra il Valle Centrale.\nIl Valle Centrale \u00e8 un altopiano con estensione di 32.200 chilometri quadrati e con un'altezza media di 1.000 metri sopra il livello del mare. Vi sono ubicate le principali citt\u00e0 della Costa Rica, e pi\u00f9 precisamente, San Jos\u00e9, Alajuela, Heredia e Cartago."}
{"id": "237879", "revid": "767487", "url": "https://it.wikipedia.org/wiki?curid=237879", "title": "Uccellacci e uccellini", "text": "Uccellacci e uccellini \u00e8 un film del 1966 diretto da Pier Paolo Pasolini, interpretato da Tot\u00f2 e Ninetto Davoli e prodotto da Alfredo Bini, come dice la canzone che apre la pellicola. \u00c8 l'ultimo film da protagonista interpretato da Tot\u00f2.\nTrama.\nMarcello \"Tot\u00f2\" e suo figlio Ninetto vagano per le periferie e le campagne circostanti la citt\u00e0 di Roma. Durante il loro cammino incontrano un corvo. Come viene precisato durante il film da una didascalia: \u00abPer chi avesse dei dubbi o si fosse distratto, ricordiamo che il corvo \u00e8 un intellettuale di sinistra - diciamo cos\u00ec - di prima della morte di Palmiro Togliatti\u00bb. Il corvo narra loro il racconto di Ciccillo e Ninetto (anch'essi interpretati da Tot\u00f2 e Ninetto), due frati francescani cui san Francesco ordina d'evangelizzare i falchi e i passeri. I due frati non riusciranno a raggiungere il loro obiettivo, perch\u00e9, pur essendo riusciti a evangelizzare le due \"classi\" di uccelli, non avranno posto fine alla loro feroce rivalit\u00e0: per questa mancanza saranno rimproverati da san Francesco e invitati a intraprendere nuovamente il cammino d'evangelizzazione.\nChiusa la parentesi del racconto, il viaggio di Tot\u00f2 e Ninetto prosegue; il corvo li segue e continua a parlare in tono intellettualistico e altisonante. I protagonisti, in un contesto fortemente visionario, incontrano altre persone, tra le quali: alcuni proprietari terrieri che ordinano a Tot\u00f2 e Ninetto d'allontanarsi dalle loro propriet\u00e0 e finiscono per sparare contro i due che non vogliono obbedire; una famiglia, che vive in condizioni assai degradate (costretti a mangiare nidi di rondine pur di sopravvivere), cui Tot\u00f2 intima d'abbandonare la propria casa; un gruppo d'attori itineranti di \"spettacoli volanti\" a bordo di una Cadillac; i partecipanti al \"1\u00ba convegno dei dentisti dantisti\"; un uomo d'affari di cui Tot\u00f2 \u00e8 debitore e che minaccia padre e figlio di farli sbranare dai suoi cani lupo se il padre non paga i suoi debiti. In seguito i due si ritrovano ai funerali di Togliatti e poi incontrano lungo la strada Luna, una bella prostituta con la quale si appartano (dapprima il padre e poi il figlio) in un campo. Alla fine Tot\u00f2 e Ninetto, stanchi delle chiacchiere fastidiosamente saccenti e moraleggianti del corvo, lo uccidono e se lo mangiano arrosto.\nProduzione.\nLe riprese sono state effettuate ad Assisi, Tuscania, Roma e all'aeroporto di Roma-Fiumicino.\nPasolini afferma di aver scelto Tot\u00f2 come protagonista del film, pur non conoscendolo personalmente, poich\u00e9 riteneva che la sua maschera rappresentasse in modo esemplare i due caratteri tipici dei personaggi fiabeschi: la stravaganza e l'umanit\u00e0. Questo giudizio fu poi confermato una volta che i due ebbero iniziato a lavorare insieme.\nIl regista ha usato nella stessa pellicola attori presi dalla strada e senza esperienza recitativa e \"mostri sacri\" della cinematografia come Tot\u00f2, nella convinzione che alcuni personaggi necessitassero di interpretazioni estreme: la naturale brutalit\u00e0 o leggerezza del dilettante e l'impostazione ed esperienza dell'attore professionista.\nTot\u00f2 definisce Pasolini come un uomo intelligente e pieno di fantasia, con un modo di regia differente da quello cui il comico era abituato. Tot\u00f2, grande improvvisatore sul set e abituato ad avere sempre carta bianca, fu invece costretto in questo film a rispettare puntualmente le battute del copione e le indicazioni del regista.\nCome raccontato anni dopo, Oreste Lionello raccont\u00f2 che Pasolini rifiut\u00f2 l'aiuto di Carlo Croccolo, che solitamente doppiava Tot\u00f2 ormai cieco nelle scene esterne dei suoi film, e chiam\u00f2 invece proprio Lionello per doppiare tutto il film: il Principe avrebbe poi ascoltato la traccia di Lionello autodoppiandosi.\nLa produzione fu costretta pi\u00f9 volte a cambiare il corvo, perch\u00e9 ogni volta l'animale tentava di cavare gli occhi a Tot\u00f2. Venne cos\u00ec escogitato il sistema con cui la gabbia del corvo veniva posta dietro la macchina da presa, e ogni volta che questa girava, il corvo la inseguiva.\nTitoli di testa.\nNotevole l'idea, pressoch\u00e9 unica nel suo genere, di far cantare i titoli di testa del film. Infatti a partire dal titolo del film fino ai nomi degli attori, del regista, del montatore, dell'architetto, del fotografo ecc. tutti i nomi vengono annunciati in canzone da Domenico Modugno, conferendo ai titoli stessi un effetto suggestivo.\nColonna sonora.\nIl 7 dicembre 2006 \u00e8 stata pubblicata in CD la colonna sonora del film, intitolata \"Uccellacci e uccellini\", composta da Ennio Morricone e pubblicata dalla GDM Music. Parte della colonna sonora consta di arrangiamenti del duetto \"Bei M\u00e4nnern, welche Liebe f\u00fchlen\" da \"Il flauto magico\" di Mozart.\nLa canzone dei titoli di testa e quella dei titoli di coda sono interpretate da Domenico Modugno.\nAccoglienza.\nCritica.\nIl film ebbe un ottimo successo di critica, ma il successo commerciale fu piuttosto deludente, tanto da essere il film con Tot\u00f2 che registr\u00f2 meno incassi in assoluto.\nPier Paolo Pasolini disse a proposito del film:\nRiconoscimenti.\nPer l'interpretazione di \"Uccellacci e uccellini\" Tot\u00f2 fu insignito con una menzione speciale al Festival di Cannes del 1966. Il film ottenne anche Nastro d'argento al migliore attore protagonista (Tot\u00f2) e uno al migliore soggetto originale scritto dallo stesso Pasolini. Tot\u00f2 ricevette anche il Globo d'oro al miglior attore.\nIl film \u00e8 stato inserito nella lista dei 100 film italiani da salvare, nata con lo scopo di segnalare \"100 pellicole che hanno cambiato la memoria collettiva del Paese tra il 1942 e il 1978\"."}
{"id": "237884", "revid": "122893571", "url": "https://it.wikipedia.org/wiki?curid=237884", "title": "Met\u00e0 (araldica)", "text": "Met\u00e0 \u00e8 un termine utilizzato in araldica per indicare la met\u00e0 destra o sinistra, superiore o inferiore di una figura.\nTerminologia.\nFrequentemente al posto del termine \"met\u00e0\" si usa l'espressione \"mancante a \u2026\", con la specificazione del lato (destro o sinistro) che manca."}
{"id": "237888", "revid": "1761453", "url": "https://it.wikipedia.org/wiki?curid=237888", "title": "Gyula Kr\u00fady", "text": "Gyula Kr\u00fady nacque, nell'Ungheria nordorientale, da una famiglia della piccola nobilt\u00e0. Gli ideali risorgimentali e la provincia in cui trascorse la sua infanzia e adolescenza furono elementi determinanti della sua formazione. Ed \u00e8 proprio la provincia dell'Impero austro-ungarico con le sue mille etnie, a costituire di sovente lo sfondo ideale per la sua vastissima opera narrativa.\nSarebbe per\u00f2 un errore credere che la provincia dei suoi racconti e romanzi rappresenti la realt\u00e0. Kr\u00fady infatti cresce proprio mentre quella provincia stava scomparendo, sia a causa dei mutamenti sociali ed economici che del disgregarsi politico dell'Impero.\nTerminati gli studi liceali, nel 1896 lo scrittore si trasfer\u00ec a Budapest e per intraprendere la carriera letteraria e non quella giuridica, come avrebbero voluto i suoi genitori. \nFu uno scrittore molto prolifico con una notevole vita mondana: assiduo frequentatore dei locali notturni di Budapest, ebbe fama di gentiluomo boh\u00e8mien. Due matrimoni, numerose amanti, svariati duelli, corse dei cavalli e gioco delle carte caratterizzarono la sua vita. La sua attivit\u00e0 di scrittore gli frutt\u00f2 anche grandi somme che Kr\u00fady spendeva con la stessa rapidit\u00e0 e facilit\u00e0 con cui le guadagnava. Viaggi\u00f2 molto pur senza mai superare i confini dell'impero.\nLa sconfitta della prima guerra mondiale costitu\u00ec la fine del mondo in cui era nato e cresciuto ma che continu\u00f2 a sopravvivere nelle sue opere ancora per qualche anno, prima di cedere il passo ad una visione pi\u00f9 pessimista e disillusa.\nDopo aver subito un colpo apoplettico, pieno di debiti, Kr\u00fady mor\u00ec in miseria nel 1933.\nLa sua prosa si contraddistingue per un fine lirismo e una forte vena onirica che \u00e8 ben visibile nel tema del doppio, cos\u00ec come del relativismo del tempo; elementi questi che collocano la sua opera in un mondo immaginario che alla realt\u00e0 \u00e8 debitrice solo per gli spunti da cui trae origine. \nFilmografia.\nI suoi romanzi e i suoi racconti hanno costituito il soggetto delle seguenti opere cinematografiche:"}
{"id": "237889", "revid": "125524649", "url": "https://it.wikipedia.org/wiki?curid=237889", "title": "Diga del Gleno", "text": "La diga del Gleno era uno sbarramento sul torrente Gleno che il 1\u00ba dicembre 1923 croll\u00f2, causando un'immane tragedia che sconvolse la Valle di Scalve in provincia di Bergamo (dove distrusse Bueggio, Dezzo di Colere e alcune centrali elettriche in zona) e la Val Camonica in provincia di Brescia (in cui colp\u00ec Gorzone, Corna e Darfo).\nStruttura.\nLa diga fu realizzata fra il 1916 e il 1923. Lunga 260 metri, nelle intenzioni dei costruttori avrebbe dovuto contenere sei milioni di metri cubi d'acqua, raccolti in un lago artificiale che si estendeva su una superficie di 400 000 metri quadrati, alimentato dai torrenti Povo, Nembo e da affluenti minori.\nLa diga ad archi multipli, realizzata a 1 500 metri d'altitudine, sarebbe dovuta servire per produrre energia elettrica nelle centrali di Bueggio e di Valbona, garantendo una produzione di energia di circa 5 000 hph.\nEra l'unico esempio al mondo di diga mista a gravit\u00e0 ed archi multipli.\nStoria.\nLa costruzione.\nNel 1907 l'ingegner Tosana di Brescia richiese una concessione per lo sfruttamento idroelettrico del torrente Povo. La concessione venne in seguito ceduta all'ingegner Gmur di Bergamo, e da questi alla ditta tessile di Galeazzo Vigan\u00f2, con sede in Ponte Albiate di Triuggio.\nNel 1917 il Ministero dei lavori pubblici autorizz\u00f2 la realizzazione di un invaso di 3.900.000 metri cubi in localit\u00e0 Pian del Gleno. Pochi mesi dopo, la ditta Vigan\u00f2 notific\u00f2 l'inizio dei lavori, anche se il progetto esecutivo non era stato ancora approvato dal Genio Civile.\nDopo una serie di proroghe, nel 1919 venne presentato il progetto esecutivo per una diga a gravit\u00e0, firmato dell'ingegner Gmur, il quale per\u00f2 mor\u00ec nel 1920 e venne sostituito dall'ingegner Santangelo di Palermo.\nNel settembre 1920, alla prefettura di Bergamo giunse la segnalazione che per la costruzione della diga la ditta utilizzava calcina invece di cemento. Vennero perci\u00f2 inviati degli ispettori a raccogliere dei campioni di calce, che per\u00f2 non vennero sottoposti ad esame.\nNel 1921 il progetto esecutivo dell'ingegner Gmur fu approvato, ma nel frattempo i lavori procedevano gi\u00e0 da qualche anno e la Ditta Vigan\u00f2 aveva appena appaltato alla Ditta Vita &amp; C. le opere di edificazione delle arcate.\nAgli inizi di agosto del 1921 l'ingegner Lombardo del Genio Civile esegu\u00ec un sopralluogo al cantiere e constat\u00f2 che la tipologia costruttiva della diga a progetto, cio\u00e8 a gravit\u00e0, era stato cambiata in corso d'opera in una diga ad archi multipli: nel cantiere, infatti, erano in costruzione le basi delle arcate e, fatto ancor pi\u00f9 grave, quelle della parte centrale della diga non erano appoggiate sulla roccia ma sul tampone a gravit\u00e0.\nIl 12 agosto 1921 il Genio Civile inform\u00f2 quindi il Ministero dei lavori pubblici che la costruzione dei sostegni della diga non avveniva pi\u00f9 con il sistema a gravit\u00e0, bens\u00ec ad archi. Il 19 giugno 1922 il Ministero ingiunse alla ditta costruttrice la sospensione dei lavori e l'immediata presentazione dei progetti di variante dei sostegni da gravit\u00e0 ad archi multipli. Nonostante ci\u00f2, i lavori proseguirono e solo all'inizio del 1923 fu presentata la variante al progetto.\nIl disastro.\nIl 22 ottobre 1923, a causa di forti piogge, il bacino si riemp\u00ec per la prima volta. Tra ottobre e novembre si verificarono numerose perdite d'acqua dalla diga, soprattutto al di sotto delle arcate centrali, che non appoggiavano sulla roccia. Infine, il 1\u00ba dicembre 1923 alle ore 7:15 la diga cedette.\nSei milioni di metri cubi d'acqua, fango e detriti precipitarono dal bacino artificiale a circa 1.500 metri di quota, dirigendosi verso il lago d'Iseo, lasciando alle proprie spalle 356 morti, anche se i numeri sono ancora oggi incerti.\nFurono negative le indagini sismiche e geologiche circa il terreno di appoggio della diga, svolte dall'ing. prof. Augusto Stella. Invece ben diverse furono le conclusioni statiche e costruttive. La perizia tecnica sulla natura statica e costruttiva della diga fu redatta dagli ing. prof. Gaetano Ganassini e Arturo Danusso. La causa fondamentale del crollo della diga fu l'insufficienza statica della muratura di appoggio della parte centrale della diga. \nInfatti la costruzione fu realizzata con negligenza e imperizia, perch\u00e9 la costruzione non venne appoggiata e fermata alla roccia, in modo da avere nella stessa la stabilit\u00e0 necessaria, non curando che nel passaggio dal sistema a gravit\u00e0 a quello ad archi multipli, si provvedesse a quanto occorreva per evitare fughe d\u2019acqua, od altro, procedendo nella costruzione medesima in modo affrettato, usando materiali inadatti per s\u00e9 stessi e, per ragioni di economia, male manipolati. Gli altri provini di calcestruzzo, riferentisi per vero ad altra parte della diga, diedero resistenza molto bassa e conferma dello scarso tenore degli impasti. Per quanto gli accertamenti sui materiali e sulla lavorazione si riferissero per la maggior parte alla sopra-struttura, \u00e8 certo che i materiali, il dosaggio, la lavatura della sabbia e la lavorazione in genere fu affrettata, come riportato negli atti del processo, \"Memoria sui civilmente responsabili del disastro del Gleno\", Milano, Arti Grafiche Codara, 1928, dell'avvocato Botolo Belotti, conservata nel suo Archivio a Zogno (Bg), fascicolo 236."}
{"id": "237891", "revid": "33689", "url": "https://it.wikipedia.org/wiki?curid=237891", "title": "Blasteroids", "text": "Blasteroids \u00e8 il quarto e ultimo videogioco della saga di \"Asteroids\". Fu prodotto da Atari Games nel 1987 in versione arcade e pubblicato da Image Works nel 1989 per i computer Amiga, Amstrad CPC, Atari ST, Commodore 64, MSX, MS-DOS e ZX Spectrum. \"Blasteroids\" \u00e8 il seguito di \"Space Duel\" (1982).\nModalit\u00e0 di gioco.\nIl funzionamento di base \u00e8 sempre quello tipico della saga: si controlla un'astronave, vista dall'alto su un'area di gioco bidimensionale, che pu\u00f2 ruotare su s\u00e9 stessa e accelerare e deve sparare a pericolosi asteroidi, che prima vengono ridotti in pezzi pi\u00f9 piccoli, infine distrutti.\nRispetto al predecessore \"Space Duel\", \"Blasteroids\" introduce alcune novit\u00e0, fra cui la scelta tra quale fra le 4 diverse aree di gioco, aree che rappresentano altrettanti sistemi stellari da ripulire dai nemici, iniziare la partita. La scelta viene compiuta dirigendo la navicella in uno dei 4 vortici spazio-temporali che danno accesso ai sistemi stellari.\nViene introdotto il concetto di carburante: a differenza dei suoi predecessori, in cui le navicelle dei giocatori erano dotate di una riserva infinita di propellente per i motori, in \"Blasteroids\" ogni manovra consuma carburante, che coincide anche con l'energia vitale della navicella. Questo pu\u00f2 essere ricaricato catturando dei cristalli che appaiono dopo che si \u00e8 sparato a degli asteroidi colorati che compaiono a volte nell'area di gioco. Questi asteroidi non compaiono in tutti i livelli, per cui se il carburante finisce la navicella viene distrutta.\nDistruggendo i vari tipi di astronavi ostili che occasionalmente appaiono, si ottengono numerosi power-up come cannoni addizionali, serbatoi pi\u00f9 capienti, scudi invulnerabili e magneti per attirare i cristalli.\nOltre ai normali asteroidi troviamo anche degli asteroidi \"popcorn\": questo nuovo tipo di masso stellare aumenta progressivamente di grandezza e rallenta ad ogni colpo ricevuto, fino a fermarsi del tutto in mezzo allo schermo. Questi oggetti indistruttibili vanno evitati a tutti i costi in quanto un'eventuale collisione con gli stessi prosciugher\u00e0 tutta l'energia della nave.\nOgni volta che il giocatore completa uno schema viene reindirizzato a una vista d'insieme del sistema in cui sta giocando dove ogni settore, pulito oppure da pulire, mostra un'anteprima dello stesso. Alcuni settori sono marcati come \"sconosciuto\" e il giocatore non ha nessuna anteprima di cosa lo aspetta affrontandolo.\nAl completamento di ognuno dei 4 sistemi stellari il giocatore dove affrontare il boss \"Mukor\", una massa verde vivente, per poter passare al sistema successivo. Mukor presenta tutto intorno dei tubi che lanciano proiettili mortali: il giocatore deve colpire ripetutamente i tubi per distruggerli. Ogni volta che un tubo viene distrutto, questo rilascia dei power-up raccoglibili dal giocatore. Quando tutti i tubi sono stati distrutti, Mukor si ritira e il giocatore ha pulito completamente il sistema stellare. Quando il giocatore ha ripulito tutti i sistemi stellari, affronta un'altra volta Mukor: questa volta il boss dovr\u00e0 essere distrutto definitivamente. Una volta fatto, il gioco termina.\nConfigurazioni della navicella.\nLa navicella del giocatore pu\u00f2 assumere tre diverse configurazioni perfettamente intercambiabili in tempo reale durante il gioco. Ognuna di esse si differenzia per grandezza, velocit\u00e0 e potenza di fuoco:\nNella modalit\u00e0 multiplayer, le navicelle di entrambi i giocatori si possono unire, ma solo se uno controlla una nave di tipo \"Warrior\" e l'altro una nave di tipo \"Speeder\": facendole entrare a contatto le 2 navicelle si uniscono in un'unica nave pi\u00f9 grande. Il giocatore che controllava la \"Warrior\" piloter\u00e0 il nuovo velivolo, potendo cambiarne direzione e velocit\u00e0, mentre quello che controllava la \"Speeder\" comander\u00e0 una torretta in grado di sparare in qualunque direzione indipendentemente dalla direzione di volo.\nStoria.\nIl gioco fu progettato e programmato da un gruppo di programmatori capitanato da Ed Rotberg coadiuvato da Peter Lipson, Gary Stempler, Sam Comstock, Rob Rowe, Mike Hally, Brad Fuller, Mike Albaugh e Chris Downend.\nIl progetto originale comprendeva anche sessioni di gioco accessibili solo con una determinata configurazione della navicella ma un'improvvisa accelerata del progetto rese impossibile l'implementazione di tale sistema nella versione finale.\nGli sfondi, le immagini delle navicelle e gli altri ostacoli del gioco furono digitalizzati da oggetti reali. Gli asteroidi furono digitalizzati da Industrial Light and Magic, una societ\u00e0 del gruppo Lucasarts leader nel settore degli effetti speciali."}
{"id": "237894", "revid": "211345", "url": "https://it.wikipedia.org/wiki?curid=237894", "title": "Olimpiadi gay", "text": ""}
{"id": "237898", "revid": "110157", "url": "https://it.wikipedia.org/wiki?curid=237898", "title": "Dulliken", "text": "Dulliken (toponimo tedesco) \u00e8 un comune svizzero di 4\u00a0897 abitanti del Canton Soletta, nel distretto di Olten."}
{"id": "237943", "revid": "122326863", "url": "https://it.wikipedia.org/wiki?curid=237943", "title": "Tom Waddell", "text": "\u00c8 stato il fondatore dei Gay Games, in origine chiamati \"Gay Olympics\" (\"Olimpiadi gay\").\nBiografia.\nNato Thomas Joseph Michael Flubache, ha preso il cognome Waddell per adozione. Nel corso della sua carriera medica, ha fatto ricerca sui virus ed \u00e8 stato al servizio della famiglia reale saudita.\nThomas (\"Tom\") Waddell \u00e8 stato un giocatore di football americano e un ginnasta.\nFu arruolato nell'esercito, ma si oppose alla guerra del Vietnam e riusc\u00ec ad evitare di combattervi, prestando servizio come medico militare.\nInizi\u00f2 ad allenarsi per le Olimpiadi di Citt\u00e0 del Messico nel 1968, assieme ad altri atleti militari. Ha rappresentato gli Stati Uniti nel decathlon piazzandosi sesto.\nFece coming out come gay nel 1976 sulla rivista \"American People\".\nIn base alla sua esperienza di atleta, e ritenendo che il mondo tradizionale dello sport fosse troppo impregnato di omofobia e poco disposto ad accogliere le persone LGBT, nel 1980 Waddell lanci\u00f2 l'idea delle \"Olimpiadi gay\", nelle quali le persone non fossero discriminate non solo per motivi legati alla tendenza sessuale, ma nemmeno in base a fattori come l'et\u00e0 o l'handicap, potendo concorrere in gruppi di possibilit\u00e0 fisiche omogenee.\nA questo scopo, Waddell fond\u00f2 il San Francisco Arts and Athletics, che gest\u00ec i giochi del 1982 e 1986.\nIl nome dell'iniziativa fu cambiato da \"Olimpiadi gay\" a quello che porta attualmente, Gay Games, dopo che il Comitato olimpico intent\u00f2 e vinse una causa per impedire che il nome \"Olimpiadi\" (che negli USA \u00e8 un marchio registrato) fosse associato all'omosessualit\u00e0.\nTom Waddell \u00e8 morto di AIDS, all'epoca una malattia nuova e relativamente sconosciuta, nel 1987.\nHa avuto una figlia, Jessica, con una partner lesbica, che ha sposato.\nSu Tom Waddell \u00e8 stata scritta una biografia intitolata \"Gay Olympian\", \"L'olimpionico gay\"."}
{"id": "237947", "revid": "307923", "url": "https://it.wikipedia.org/wiki?curid=237947", "title": "Mezzaluna (araldica)", "text": "Mezzaluna \u00e8 un termine utilizzato in araldica per indicare un segmento del circolo lunare che, nelle varie posizioni, prende aggettivi diversi; con le corna a sinistra \u00e8 \"crescente\", a destra \u00e8 \"calante\", con le corna in su \u00e8 \"montante\", in gi\u00f9 \u00e8 \"rovesciata\"; pu\u00f2 anche essere messa in banda o in sbarra.\nOccorre definire con maggiore esattezza la differenza, se esiste, che passa tra \"mezzaluna\" e \"crescente\". Si pu\u00f2 ritenere che la mezzaluna, essendo derivata dalla luna, sia il cosiddetto \"crescente figurato\", cio\u00e8 con un profilo femminile, mentre il crescente sia quello geometrico. In questo caso i primi quattro esempi sotto riportati sarebbero in realt\u00e0 dei \"crescenti\" e non delle mezzelune. La posizione crescente della mezzaluna non va necessariamente blasonata. In alcuni stemmi \u00e8 presente la mezzaluna sopra un pilastro: in questo caso rappresenta la fedelt\u00e0 verso la Sacra Romana Chiesa, e per questo motivo il pilastro che sorregge la mezzaluna viene chiamato \"pilastro romano\"."}
{"id": "237950", "revid": "1522738", "url": "https://it.wikipedia.org/wiki?curid=237950", "title": "Cordigliera di Talamanca", "text": "La Cordigliera di Talamanca \u00e8 una catena montuosa della Costa Rica, raggiunge i 3.820\u00a0m. con il Cerro Chirrip\u00f3, che \u00e8 anche la pi\u00f9 alta vetta del paese.\nGeografia.\nStrutturalmente la Cordigliera di Talamanca \u00e8 un'anticlinale formato da rocce marine sedimentarie e rocce vulcaniche, la cui formazione inizi\u00f2 durante l'Era Terziaria.\nHa un orientamento da nordovest a sudest e domina l'altopiano chiamato Valle Centrale. Il sistema montuoso si estende anche allo Stato di Panama; in questo paese prende il nome di Chiriqui.\nVette principali.\nVette che superano i 3.000 metri:"}
{"id": "237953", "revid": "1632387", "url": "https://it.wikipedia.org/wiki?curid=237953", "title": "Xilofono", "text": "Lo xilofono (dal greco \"\u03be\u03cd\u03bb\u03bf\u03bd\" - \"xylon\", \"legno\" e \"\u03c6\u03c9\u03bd\u03ae\" - \"phone\", \"suono\"), o silofono, \u00e8 uno strumento musicale a percussione.\nStruttura.\nLa versione moderna dello xilofono \u00e8 costituita da due file di barrette di legno disposte come la tastiera di un pianoforte, ovvero con le note naturali nella fila inferiore e quelle alterate nella fila superiore (in passato era dotato di una sola fila).\nAl di sotto delle barrette, in corrispondenza di ciascuna di esse, vi sono dei tubi aperti che fanno da cassa di risonanza, amplificandone il suono. L'altezza delle note dipende dalla lunghezza delle barrette: pi\u00f9 sono lunghe e pi\u00f9 il loro suono \u00e8 grave e viceversa.\nTecnica.\nLo xilofono fa parte della categoria delle percussioni a suono determinato e lo si suona con dei bastoncini di legno (mazzuole). Si percuotono ovviamente le barrette di legno e si possono ottenere diversi effetti. \nSpesso per prolungare il suono si usa la tecnica del trillo, che consiste nel battere le bacchette sulla stessa barretta in rapida alternanza. Altri effetti ottenibili sono il glissando e le note ribattute.\nTimbro.\nLa sonorit\u00e0 di questo strumento \u00e8 secca e legnosa ma molto limpida, anche se il suono si spegne subito. Per prolungare il suono si usa la tecnica prima descritta. L'estensione dello xilofono va dal Do3 () al Do7 (4186\u00a0Hz) e cio\u00e8 quattro ottave.\nXilofono basso.\nEsistono in commercio degli strumenti definiti \"Xilofono basso\" (in inglese: \"Bass xylophone\").\nIn realt\u00e0 la definizione \u00e8 scorretta, in quanto lo strumento ha un'estensione che va dal Sol2 al Sol4, quindi non nella tessitura che normalmente si intende come \"basso\", ed anche se la notazione per lo strumento viene fatta utilizzando la chiave di basso, in realt\u00e0 lo strumento suona all'ottava superiore, si tratta quindi di uno Strumento traspositore.\nLa struttura \u00e8 pi\u00f9 simile a quella di una marimba che dello xilofono, ed il suo suono, abbastanza cupo non risalta molto negli insiemi orchestrali. \nPoich\u00e9 non \u00e8 molto comune, neanche nei teatri, e per le sue dimensioni cospicue, si preferisce, spesso, sostituirlo con la marimba.\nParticolarit\u00e0.\nPur essendo una percussione, nel XIX secolo alcuni musicisti lo presentarono come strumento solista. Per la sua timbrica Saint-Sa\u00ebns nella sua \"Danza macabra\" lo ha usato per evocare lo scricchiolio degli scheletri.\nStoria.\nLo xilofono era diffuso nell'Asia sud orientale gi\u00e0 dal IX secolo. Giunse poi in Africa, dove \u00e8 chiamato \"Bala\", diffondendosi rapidamente, grazie alla relativa facilit\u00e0 con cui poteva essere costruito. Alcuni modelli africani erano costituiti da due rami di banano su cui erano appoggiate le tavolette.\nGli schiavi deportati nelle Americhe lo diffusero poi in quel continente dove, al sud, prese il nome di Marimba.\nIn Europa lo strumento si diffuse a partire dal XVI secolo, anche se il termine xilofono apparve solo nel XIX secolo. Nel 1830 Michael Jozef Couzikov, grande virtuoso che ne suonava un tipo a quattro file, contribu\u00ec senz'altro ad accrescerne la popolarit\u00e0. Un altro virtuoso fu Charles de Try. Pare che ad un concerto fu ascoltato da Saint-Sa\u00ebns che decise di impiegarlo nella sua Danza Macabra introducendo, di fatto, lo xilofono nell'orchestra sinfonica.\nNel 1900 Bartok valorizz\u00f2 ulteriormente lo strumento impiegandolo in varie opere.\nNel XX secolo, grazie al musicista Pierre Boulez, lo strumento acquista prestigio al punto da diventare imprescindibile tra le percussioni delle orchestre sinfoniche per essere impiegato anche come strumento solista.\nMusicisti significativi nella classica.\nRichard Strauss, Camille Saint-Sa\u00ebns, Sergej Prokofiev e Igor' F\u00ebdorovi\u010d Stravinskij impiegarono lo xilofono in varie opere.\nLo xilofono basso \u00e8 stato utilizzato da Puccini nella Turandot e da Carl Orff in Antigonae.\nMusicisti significativi nel rock.\nLo xilofono, in questo tipo di musica, non \u00e8 certamente diffuso, ma un certo uso ne hanno fatto alcuni gruppi di rock progressivo, tra i quali spiccano i Gentle Giant.\nIl percussionista storico di Elton John, Ray Cooper, \u00e8 solito suonare lo xilofono durante l'esecuzione del brano \"I Think I'm Going to Kill Myself\", nel corso del particolare show \"An Evening with Elton John and Ray Cooper\".\nNel 2002 (data primo album) \u00e8 nato un gruppo rock alternativo che si chiama Les Claypool's Fearless Flying Frog Brigade, creato dal bassista dei Primus,\nin questo gruppo uno dei componenti usa lo xilofono. \nLo utilizza anche Joe Haener dei The Dodos.\nVari tipi di xilofono sono ampiamente usati anche dalla post-rock band Sigur R\u00f3s: \u00e8 famoso il loro brano \"Hopp\u00edpolla\"."}
{"id": "237972", "revid": "111373", "url": "https://it.wikipedia.org/wiki?curid=237972", "title": "Oftringen", "text": "Oftringen (toponimo tedesco) \u00e8 un comune svizzero di 13\u00a0599 abitanti del Canton Argovia, nel distretto di Zofingen; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nOftringen \u00e8 servito dalla stazione di Aarburg-Oftringen, sulla ferrovia Olten-Lucerna, e dalla stazione di K\u00fcngoldingen, sulla ferrovia Zofingen-Wettingen."}
{"id": "238027", "revid": "15756", "url": "https://it.wikipedia.org/wiki?curid=238027", "title": "Cordigliera di Guanacaste", "text": "La Cordigliera di Guanacaste \u00e8 una catena montuosa della Costa Rica formata da una fila di coni vulcanici dell'era quaternaria, che raggiunge i 2.020 metri di altezza (Vulcano Miravalles). La catena si estende da nordovest a sudest per 112 km. Alcuni coni presentano ancora attivit\u00e0 vulcanica; fra questi, i pi\u00f9 importanti sono il Rinc\u00f3n de la Vieja e l'Arenal. Quest'ultimo inizi\u00f2 nell'anno 1968 una spettacolare attivit\u00e0 eruttiva con emissione di lava, cenere e lapilli. In prossimit\u00e0 del vulcano Arenal \u00e8 stata costruita un'importante centrale idroelettrica, che sfrutta l'esistenza di una piccola laguna formata dalla canalizzazione di alcuni fiumi della zona."}
{"id": "238041", "revid": "785863", "url": "https://it.wikipedia.org/wiki?curid=238041", "title": "Hanharr", "text": ""}
{"id": "238078", "revid": "729019", "url": "https://it.wikipedia.org/wiki?curid=238078", "title": "Castello di Urquhart", "text": "Il castello di Urquhart \u00e8 una castello in rovina situato lungo le rive del Loch Ness, nelle vicinanze del villaggio di Drumnadrochit. Si raggiunge percorrendo la strada A82, tra Fort William e Inverness.\nStoria.\nNon si conosce con esattezza la data di edificazione ma da documenti storici si ha prova che la fortificazione esisteva gi\u00e0 prima del XIII secolo. Per evitare che la costruzione entrasse nelle mani dei giacobiti questa fu fatta esplodere nel 1692.\nIn seguito il castello \u00e8 diventato di propriet\u00e0 del \"Historic Scotland\"."}
{"id": "238126", "revid": "767487", "url": "https://it.wikipedia.org/wiki?curid=238126", "title": "Cordigliera Vulcanica Centrale", "text": "La Cordigliera Vulcanica Centrale \u00e8 una catena montuosa della Costa Rica, formata da quattro edifici vulcanici:\nLo sviluppo della catena vulcanica \u00e8 di 76 km.\nIl vulcano Iraz\u00fa ha avuto una grande attivit\u00e0 vulcanica nel periodo compreso tra il 1963 e il 1965; presenta alcune fumarole.\nIl vulcano Po\u00e1s ha fatto registrare in diverse occasioni attivit\u00e0 geyseriana ed eruzioni di cenere, fenomeno che sta determinando abbondanti piogge acide nei dintorni, con evidente danno per le coltivazioni locali (caff\u00e8, ortaggi, legumi, fragole)."}
{"id": "238158", "revid": "1776051", "url": "https://it.wikipedia.org/wiki?curid=238158", "title": "Oberg\u00f6sgen", "text": "Oberg\u00f6sgen (toponimo tedesco) \u00e8 un comune svizzero di 2\u00a0217 abitanti del Canton Soletta, nel distretto di G\u00f6sgen."}
{"id": "238163", "revid": "2225", "url": "https://it.wikipedia.org/wiki?curid=238163", "title": "Uccellacci e Uccellini", "text": ""}
{"id": "238167", "revid": "1364078", "url": "https://it.wikipedia.org/wiki?curid=238167", "title": "Olten", "text": "Olten (toponimo tedesco; in francese \"Olte\", desueto) \u00e8 un comune svizzero di 18.166 abitanti del Canton Soletta, nel distretto di Olten del quale \u00e8 capoluogo; ha lo status di citt\u00e0. \u00c8 uno dei pi\u00f9 importanti snodi ferroviari della Svizzera e si trova a met\u00e0 strada tra Zurigo, Basilea e Berna.\nStoria.\nNonostante la presenza di numerose testimonianze archeologiche che attestano antichissimi insediamenti, Olten \u00e8 documentata per la prima volta nel 1201. Divenne importante nel XIII secolo a causa del suo ponte sul fiume Aar.\nQuesto fattore geografico ha determinato gran parte della sua storia.\nCultura.\nA Olten hanno sede, dal 1998, alcune sezioni dell'Universit\u00e0 di Scienze applicate della Svizzera Nordoccidentale (\"Fachhochschule Nordwestschweiz\").\nInfrastrutture e trasporti.\nSituata da Basilea, Zurigo, Berna e Lucerna, la stazione ferroviaria di Olten \u00e8 un importante snodo ferroviario svizzero."}
{"id": "238170", "revid": "124100897", "url": "https://it.wikipedia.org/wiki?curid=238170", "title": "Glockenspiel", "text": "Il Glockenspiel (dal tedesco: \"Glocke\", \"campana\" e \"Spiel\", \"suono\") \u00e8 uno strumento idiofono a suono determinato, utilizzato spesso nelle orchestre. Era formato in origine da un gruppo di piccole campane e da una tastiera sostenuta da sbarrette di metallo.\nSignificati.\nIn tedesco ha due significati:\nTuttavia, in tutte le altre lingue il termine \"Glockenspiel\" identifica unicamente lo strumento musicale.\nIl Glockenspiel esiste in diverse forme, sebbene la pi\u00f9 diffusa consista in due file di lamelle metalliche ordinate orizzontalmente come una tastiera di pianoforte che si estende da un'ottava fino a tre ottave. Ci sono, tra le altre, anche forme con una disposizione verticale per l'uso nelle bande militari.\nLo strumento \u00e8 suonato mediante due o raramente pi\u00f9 bacchette di consistenza dura le quali, battendo le lamelle metalliche, producono un suono molto chiaro, simile a delle campanelle. \u00c8 conosciuto in Europa dal XVIII secolo, ma \u00e8 presente solo dal XIX come strumento a percussione. Il suono \u00e8 molto acuto e generalmente nel pentagramma \u00e8 segnato due ottave pi\u00f9 in basso rispetto al suono prodotto.\nL'utilizzo di questo strumento avviene anche in orchestra: infatti, uno dei pi\u00f9 celebri esempi per l'utilizzo del Glockenspiel \u00e8 \"Il flauto magico\" di Mozart. Un altro esempio degno di nota \u00e8 presente in \"Little Wing\" di Jimi Hendrix contenuta nell'album \"\". Altri strumenti simili sono lo xilofono e la marimba."}
{"id": "238172", "revid": "125021905", "url": "https://it.wikipedia.org/wiki?curid=238172", "title": "Calcio da tavolo", "text": "Il calcio da tavolo \u00e8 l'evoluzione sportivo-agonistica del gioco del Subbuteo. L'organizzazione mondiale \u00e8 affidata dal 1993 alla \"Federation of International Sports Table Football\" (F.I.S.T.F.), che organizza ogni anno, alternativamente un campionato mondiale e un campionato europeo (seppure dal 2000 al 2018 si \u00e8 disputato solo il mondiale).In Italia attualmente l\u2019organizzazione \u00e8 affidata alla FISCT Federazione Italiana Sportiva Calcio Tavolo .\nDifferenze rispetto al Subbuteo.\nLe differenze consistono nel regolamento e nei materiali usati. Verso la met\u00e0 degli anni novanta un ricercatore italiano di filosofia (Marco de Angelis), appassionato ed esperto giocatore cre\u00f2 delle basi esplicitamente dedicate al \"subbuteo agonistico\" che gi\u00e0 da qualche anno, soprattutto grazie alla creazione della Federazione mondiale ad opera del francese Laurent Garnier, si stava diffondendo come sport sotto il nome di calcio da tavolo.\nCampionati del mondo.\nCampionato del mondo F.I.S.A. di Subbuteo.\nIl grandissimo successo del Subbuteo in tutto il Mondo ha portato nel 1970 alla disputa del primo campionato del mondo organizzato dalla F.I.S.A. La manifestazione ebbe luogo nelle stesse date del campionato del Mondo di calcio, nella citt\u00e0 di Londra, all'interno dello stadio di Wembley. Le prime due edizioni del mondiale di Subbuteo si svolsero con un'unica categoria. Nel 1978 fu introdotta la categoria Juniores, al limite dei 16 anni di et\u00e0. Questa separazione dur\u00f2 fino al 1994, ultima edizione del mondiale Subbuteo, disputata a Chicago pochi giorni prima del mondiale di calcio. Nel 1993, infatti, era sorta la F.I.S.T.F la quale inizi\u00f2 ad organizzare le competizioni mondiali nelle varie categorie (la prima edizione si svolse a Parigi nel 1994). \nCampionati europei.\nCampionato europeo F.I.S.A. di Subbuteo.\nAffiancati al Campionato del Mondo, sempre parallelamente a quelli di Calcio, si sono disputati anche i campionati d'Europa, organizzati da tre federazioni internazionali: la F.I.S.A. (Federation of International Subbuteo Association)poi disciolta , la F.I.S.T.F. (tuttora esistente) e l'E.T.F. (European Table Football)anch\u2019essa oramai disciolta. La prima, gi\u00e0 organizzatrice dei mondiali, comincio le sue manifestazioni continentali nel 1980 a Roma, con una manifestazione a squadre. Vinse la nazionale italiana composta da: Andrea Antiga, Andrea Piccaluga e Giuseppe Trovato, che in finale sconfisse la rappresentativa del Belgio composta da Philippe Outmanns, Marc Clairbois e Alphonse Paulis. Nel 1984, a Parigi, cambi\u00f2 la formula che divenne simile a quella del mondiale, due competizioni individuali: una per gli \"juniores\" al limite dei 16 anni e una \"Seniores\" per tutti gli altri.La F.I.S.T.F comincio\u2019 ad organizzare le manifestazioni dal 1993 al 1999 (alternativamente ai mondiali)e dal 2019 dopo che i Campionati Europei erano stati soppressi per disputare i mondiali ogni anno. \nCampionato europeo E.T.F. di calcio da tavolo.\nPi\u00f9 lungo l'albo d'oro della Europa\u00efchen Tischfussball F\u00f6deration E.T.F. (in tedesco perch\u00e9 la federazione aveva sede nella Svizzera tedesca), che comincia le sue rassegne europee gi\u00e0 nel 1964. La differenza tra le due federazioni sta nell'utilizzo dei materiali. Mentre nella F.I.S.A. era obbligatorio l'utilizzo di materiali marchiati dalla Subbuteo, nell'E.T.F. era possibile utilizzare ogni tipo di materiale purch\u00e9 rientrante in determinate dimensioni."}
{"id": "238177", "revid": "110157", "url": "https://it.wikipedia.org/wiki?curid=238177", "title": "Starrkirch-Wil", "text": "Starrkirch-Wil (toponimo tedesco) \u00e8 un comune svizzero di 1\u00a0700 abitanti del Canton Soletta, nel distretto di Olten."}
{"id": "238179", "revid": "4106", "url": "https://it.wikipedia.org/wiki?curid=238179", "title": "Starrkirch", "text": ""}
{"id": "238180", "revid": "599013", "url": "https://it.wikipedia.org/wiki?curid=238180", "title": "Katja Seizinger", "text": "Sciatrice polivalente che eccelleva nelle prove veloci, \u00e8 stata una delle atlete di punta della nazionale tedesca negli anni 1990 insieme a Martina Ertl e Hilde Gerg. Nel suo palmar\u00e8s vanta, tra l'altro, tre ori olimpici, un oro iridato, due Coppe del Mondo generali e nove di specialit\u00e0; ha ottenuto 76 podi e 36 vittorie in Coppa del Mondo.\nAgli inizi della carriera, prima della riunificazione tedesca (1990), ha gareggiato per la nazionale tedesca occidentale.\nBiografia.\nStagioni 1989-1990.\nKatja Seizinger, uno dei pochi sciatori alpini tedeschi non originari della Germania meridionale (\u00e8 nata a Datteln nella Ruhr, una regione da lei stessa definita \u00abpiatta come la mia mano\u00bb), ottenne i suoi primi risultati di rilievo ai Mondiali juniores di Aleyska 1989, conquistando la medaglia d'argento nel supergigante e quella di bronzo nello slalom gigante.\nIl 10 dicembre dello stesso anno si aggiudic\u00f2 i primi punti di carriera in Coppa del Mondo giungendo 15\u00aa nella combinata di Steamboat Springs, mentre l'11 febbraio 1990, sul tracciato francese di M\u00e9ribel, sal\u00ec per la prima volta sul podio nel circuito piazzandosi 2\u00aa in supergigante dietro alla sciatrice di casa Carole Merle. Due mesi dopo partecip\u00f2 ai Mondiali juniores di Zinal, dove vinse la medaglia d'oro nel supergigante e quella d'argento nella discesa libera, nello slalom gigante e nella combinata.\nStagioni 1991-1992.\nEsord\u00ec ai Campionati mondiali nella rassegna iridata di Saalbach-Hinterglemm 1991, dove ottenne il 5\u00ba posto sia nella discesa libera sia nella combinata, e il 7 dicembre dello stesso anno conquist\u00f2 il primo successo in Coppa del Mondo nel supergigante di Santa Caterina Valfurva. Nel prosieguo della stagione esord\u00ec ai Giochi olimpici invernali: ad si aggiudic\u00f2 la medaglia di bronzo nel supergigante, si classific\u00f2 4\u00aa nella discesa libera, 8\u00aa nello slalom gigante e non complet\u00f2 la combinata.\nChiuse quindi la stagione di Coppa del Mondo vincendo la sua prima coppa di cristallo di discesa libera con 91 punti di vantaggio sulla seconda classificata, l'austriaca Petra Kronberger, e piazzandosi al 3\u00ba posto sia nella classifica generale, sia in quella di supergigante; i suoi podi quell'anno furono sei, con quattro vittorie.\nStagioni 1993-1994.\nNel 1993 ai Mondiali di Morioka vinse la medaglia d'oro nel supergigante e si piazz\u00f2 4\u00aa nella discesa libera e 12\u00aa nello slalom gigante, mentre in Coppa del Mondo l'atleta tedesca increment\u00f2 il palmar\u00e8s con altre due Coppe di specialit\u00e0, nella discesa libera (con 281 punti di vantaggio sulla connazionale Regina H\u00e4usl) e nel supergigante (con 15 punti in pi\u00f9 dell'austriaca Ulrike Maier), mentre nella classifica generale, dopo aver totalizzato dieci podi con sei vittorie, fu 2\u00aa dietro all'austriaca Anita Wachter, che al termine di un serrato confronto durato gran parte della stagione la sopravanz\u00f2 di 20 punti.\nI XVII Giochi olimpici invernali di videro la sciatrice renana aggiudicarsi la medaglia d'oro nella discesa libera; non complet\u00f2 invece il supergigante, lo slalom gigante e la combinata. Al suo primo oro olimpico al termine della stagione di Coppa del Mondo aggiunse anche altri due trofei, le coppe di cristallo di discesa libera (con 84 punti di vantaggio sulla canadese Kate Pace) e di supergigante (con 150 punti in pi\u00f9 dell'italiana Bibiana Perez); nella classifica generale fu invece 3\u00aa, con nove podi e cinque vittorie.\nStagioni 1995-1996.\nLa stagione 1994-1995 consent\u00ec alla sciatrice di incrementare il proprio palmar\u00e8s con un'altra Coppa del Mondo di supergigante, vinta con 80 punti di vantaggio sulla svizzera Heidi Zeller-B\u00e4hler; con nove podi e due vittorie fu poi 2\u00aa nella classifica generale, superata di 6 punti dalla svizzera Vreni Schneider, e 3\u00aa in quella di discesa libera.\nNel 1996 vinse la medaglia d'argento iridata nella discesa libera dei Mondiali della Sierra Nevada, dove fu anche 5\u00aa nello slalom gigante e nella combinata e non termin\u00f2 il supergigante. In Coppa del Mondo quell'anno riusc\u00ec a conquistare la sua prima coppa di cristallo generale, grazie anche a tredici podi con sette vittorie, con 413 punti in pi\u00f9 della seconda classificata, la compagna di squadra Martina Ertl; vinse anche nuovamente il trofeo di supergigante, superando l'austriaca Alexandra Meissnitzer di 171 punti, mentre nelle classifiche di discesa libera e di slalom gigante fu battuta rispettivamente dalla statunitense Picabo Street (di 155 punti) e dalla Ertl (di 75 punti).\nStagioni 1997-1998.\nIl 1997 fu caratterizzato dalla rassegna iridata di Sestriere, l'ultima cui prese parte la Seizinger, nella quale vinse due medaglie d'argento, nel supergigante e nella combinata, e arriv\u00f2 5\u00aa sia nella discesa libera, sia nello slalom gigante. Quell'anno in Coppa del Mondo ottenne quindici podi (quattro le vittorie) e si piazz\u00f2 2\u00aa sia nella classifica generale sia in quelle di supergigante e di slalom gigante, superata rispettivamente dalla svedese Pernilla Wiberg (di 536 punti), dalla tedesca Hilde Gerg (di 16 punti) e dall'italiana Deborah Compagnoni (di 140 punti).\nLa stagione 1997-1998 fu quella del ritiro dalle competizioni della fuoriclasse renana. Ai XVIII Giochi olimpici invernali di vinse altre due medaglie d'oro, nella discesa libera e nella combinata, e una di bronzo, nello slalom gigante; fu inoltre 6\u00aa nel supergigante. Si aggiudic\u00f2 inoltre la sua seconda coppa di cristallo generale, con 147 punti di vantaggio sulla Ertl, la quarta di discesa libera e la quinta di supergigante, superando in entrambe le classifiche l'austriaca Renate G\u00f6tschl (rispettivamente di 128 e di 145 punti). Le sue vittorie quell'anno furono otto e i podi complessivi tredici, tra i quali l'ultimo della carriera della Seizinger: la vittoria nella discesa libera di \u00c5re del 31 gennaio. Si conged\u00f2 dalla Coppa del Mondo con il 6\u00ba posto ottenuto nello slalom gigante disputato a Crans-Montana il 15 marzo e dall'attivit\u00e0 agonistica laureandosi campionessa nazionale tedesca 1998 nello slalom gigante, il 20 marzo a Todtnau.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nRiconoscimenti.\nKatja Seizinger \u00e8 stata proclamata sportiva tedesca negli anni 1994, 1996 e 1998."}
{"id": "238181", "revid": "228587", "url": "https://it.wikipedia.org/wiki?curid=238181", "title": "Defacing", "text": "Defacing (termine inglese che, come il suo sinonimo defacement, ha il significato letterale di \"sfregiare, deturpare, sfigurare\", in italiano reso raramente con defacciare) nell'ambito della sicurezza informatica ha solitamente il significato di cambiare illecitamente la home page di un sito web (la sua \"faccia\") o modificarne, sostituendole, una o pi\u00f9 pagine interne. Pratica che, condotta da parte di persone non autorizzate e all'insaputa di chi gestisce il sito, \u00e8 illegale in tutti i paesi del mondo.\nUn sito che \u00e8 stato oggetto di questo tipo di \"deface\" vede sostituita la propria pagina principale, spesso insieme a tutte le pagine interne, con una schermata che indica l'azione compiuta da uno o pi\u00f9 cracker.\nLe motivazioni di tale atto vandalico possono essere di vario tipo, dalla dimostrazione di abilit\u00e0 a ragioni ideologiche.\nLe tecniche utilizzate per ottenere i permessi di accesso in scrittura al sito sfruttano solitamente i bug presenti nel software di gestione del sito oppure nei sistemi operativi sottostanti; pi\u00f9 raro il caso di utilizzo di tecniche di ingegneria sociale.\nAspetti legali.\nLegge italiana.\nIn Italia il \"defacing\" si traduce in tre tipi di reato grave previsti dal Codice Penale, quelli di accesso abusivo ad un sistema informatico e di diffamazione:\nLeggi pi\u00f9 severe sarebbero in fase di studio.\nTipi di defacing.\nIn base alle motivazioni che stanno alla base dell'esecuzione, i tipi di \"defacing\" possono essere svariati. Tra questi vi sono:\nModalit\u00e0.\nPer poter modificare le pagine di un sito web \u00e8 necessario recuperare le password di accesso al sito, oppure riuscire ad avere i permessi di scrittura in altro modo.\nEsistono inoltre tool che hanno interessato il Wikiwiki di , occupando d'inviare routine di semplici messaggi POST o GET alla pagina, che non \u00e8 protetta, inserendo bug.\nR57.\nL'R57 \u00e8 una shell usata dai defacer per effettuare defacing sfruttando una vulnerabilit\u00e0 del sito, in molti casi \u00e8 il Remote File Inclusion (inclusione di file remoto).\nViene usata anche per molti altri usi come caricare processi tipo ircbot, rxbot, e altri processi per fare dosnet e botnet.\nL'altra shell \"gemella\" della r57 \u00e8 la c99 usata per i medesimi scopi ma molto pi\u00f9 amichevole e facile da usare."}
{"id": "238182", "revid": "287204", "url": "https://it.wikipedia.org/wiki?curid=238182", "title": "Festival internazionale del cinema di Karlovy Vary", "text": "Il Festival internazionale del cinema di Karlovy Vary (localit\u00e0 termale della Repubblica Ceca nota anche con il nome tedesco di Karlsbad o Carlsbad in inglese) \u00e8 un festival cinematografico che si svolge ogni anno nel mese di luglio, a partire dal 1948.\nStoria.\nFondato nel 1946, il Festival ha subito per molto tempo le limitazioni conseguenti alla rigida politica culturale del regime sovietico. \nInfatti, nel 1953 e nel 1955 non ebbe luogo; dal 1956 al 1994 si tenne solo ogni due anni, poich\u00e9 si alternava con il Festival di Mosca, creato nel 1959.\nDopo aver conosciuto, negli anni sessanta, un periodo di gloria, la sua fama internazionale sub\u00ec un duro colpo con la repressione sovietica, nel 1968, della \"Primavera di Praga\". \nNei due decenni successivi, poi, un programma composto quasi esclusivamente dalle opere dei cineasti ufficialmente approvati dal regime sovietico, aveva contribuito a diminuire l'attenzione nei suoi confronti.\nDopo un periodo di transizione seguito ai cambiamenti politici del 1989, l'organizzazione del Festival di Karlovy Vary \u00e8 passata nelle mani di una fondazione indipendente, di cui erano membri Jir\u00ed Barto\u0161ka, attuale Presidente del Festival, ed Eva Zaoralov\u00e1, che da allora ne \u00e8 il Direttore Artistico.\nPremi.\nDurante il festival vengono assegnati i seguenti premi:"}
{"id": "238183", "revid": "767487", "url": "https://it.wikipedia.org/wiki?curid=238183", "title": "Chuck Billy", "text": "Biografia.\nNativo americano, appartenente al popolo Pomo, proveniente dal nord della California, assieme al chitarrista e leader del gruppo Eric Peterson \u00e8 l'unico membro originario rimasto dall'uscita del primo disco, \"The Legacy\" (1987).\nDotato di una voce molto potente ed aggressiva, il suo stile ha subito un radicale cambiamento negli anni. Negli anni ottanta (considerati \"epoca d'oro\" dei Testament) aveva una voce rauca ma pi\u00f9 incentrata sugli acuti e anche una timbrica pulita (specie in brani come \"The Legacy\" e \"Return To Serenity\"), mentre col passare degli anni (a partire da \"Low\", album pubblicato nel 1994) la band ha incorporato elementi death metal nel suo stile e Chuck ha diversificato il suo canto introducendo toni growl.\nChuck ha sempre sostenuto la causa dell'integrazione degli indiani d'America nella societ\u00e0 ed \u00e8 fiero delle sue origini nativo-americane (due brani dei Testament, \"Trail of Tears\" e \"Allegiance\", sono un tributo di Chuck al suo popolo). Prima di far parte dei Testament ha militato in diversi gruppi heavy metal della bassa California.\nDopo il tour mondiale \"Riding The Snake\" per promuovere l'album \"The Gathering\", sub\u00ec un intervento e una lunga degenza per seminoma, una forma di tumore maligno che normalmente colpisce le cellule germinali del testicolo e pi\u00f9 raramente quelle del mediastino, come nel caso di Billy: il suo tumore riguard\u00f2 infatti i polmoni ed il cuore.\nCi\u00f2 ha costretto la band a un lungo periodo di pausa, spezzato solo nel 2001 dalla pubblicazione di \"First Strike Still Deadly\", album di pezzi ri-registrati provenienti dai primi due dischi, che ha visto il ritorno momentaneo di Alex Skolnick alla chitarra e di John Tempesta alla batteria.\nIl suo cancro venne curato con successo e nell'agosto del 2001, gli amici di Billy organizzarono un concerto di beneficenza in suo onore per aiutarlo nelle spese mediche.\nFu intitolato \"Thrash of the Titans\", e vi presero parte gruppi Thrash provenienti dalla Bay Area tra cui i Vio-lence, i Death Angel, gli Exodus, gli Heathen, ed altri.\nLo show \u00e8 stato anche una riunione dei Legacy, con Steve Souza alla voce, e l'ex chitarrista Alex Skolnick, che non aveva pi\u00f9 suonato con la band dal 1992 e Greg Christian.\nOltre ai Testament, Chuck ha cantato dei brani nei due album solisti del chitarrista James Murphy e ha partecipato ad un tour recente con gli Exodus.\nNel 2006 Billy ha dato la voce per la canzone \"Crazy\" dei Sadus e, insieme ad altri musicisti, ha cantato nella cover di \"Fear of the Dark\" degli Iron Maiden per l'album di tributo \"Numbers from the Beast\".\nHa un fratello, Eddie, che suon\u00f2 il basso nella band thrash metal, ormai sciolta, dei Vio-Lence. Con questo, e con il cugino Andy Billy, Chuck nel 2007 ha inciso un disco con i Dublin Death Patrol, che ha la \"particolarit\u00e0\" di avere come cantante oltre al gi\u00e0 citato Chuck, il primo cantante dei Testament e poi pi\u00f9 noto come singer degli Exodus Steve \"Zetro\" Souza."}
{"id": "238184", "revid": "1776051", "url": "https://it.wikipedia.org/wiki?curid=238184", "title": "Winznau", "text": "Winznau (toponimo tedesco) \u00e8 un comune svizzero di 1\u00a0820 abitanti del Canton Soletta, nel distretto di G\u00f6sgen."}
{"id": "238191", "revid": "767487", "url": "https://it.wikipedia.org/wiki?curid=238191", "title": "Eric Peterson", "text": "Membro fondatore, nel 1983, della band thrash metal Testament.\nAssieme ad Alex Skolnick, \u00e8 stato autore della maggior parte dei brani storici del gruppo come \"Over the Wall\", \"The New Order\", \"Alone in the Dark\", \"Practice What You Preach\" e \"Return to Serenity\".\nFino all'album \"The Ritual\" (1992), Peterson si occupava prevalentemente della chitarra ritmica, ma dopo la dipartita del solista Skolnick, si \u00e8 dedicato anche alla composizione delle parti solistiche.\n\u00c8 stato sposato con Rebecca, ex moglie di Kirk Hammett, chitarrista dei Metallica, da cui ha avuto due figli.\n\u00c8 chitarrista e cantante anche di un'altra band, i Dragonlord, dedita al symphonic black metal."}
{"id": "238193", "revid": "3115", "url": "https://it.wikipedia.org/wiki?curid=238193", "title": "Serge Latouche", "text": "\u00c8 uno degli animatori della \"Revue du MAUSS\", presidente dell'associazione \u00abLa ligne d'horizon\u00bb, nonch\u00e9 professore emerito di Scienze economiche all'Universit\u00e0 di Parigi XI e all'Institut d'\u00e9tudes du developpement \u00e9conomique et social (IEDES) di Parigi.\nPensiero.\n\u00c8 tra gli avversari pi\u00f9 noti dell'occidentalizzazione del pianeta e un sostenitore della decrescita conviviale e del localismo (o localizzazione). Conosciuto per i suoi lavori di antropologia economica, Serge Latouche critica il concetto di economia intesa in \"modo formale\", ossia come attivit\u00e0 di mera scelta tra mezzi scarsi per poter raggiungere un fine. Rifacendosi in tal senso al pensiero di Karl Polanyi egli mira a proporre nelle sue opere il concetto dell'\"economico\", rifacendosi alla definizione di \"economia sostanziale\", intesa come attivit\u00e0 in grado di fornire i mezzi materiali per il soddisfacimento dei bisogni delle persone.\nCritica, attraverso argomentazioni teoriche e con un approccio empirico comprensivo di numerosi esempi, il concetto di sviluppo e le nozioni di razionalit\u00e0 ed efficacia economica. Queste infatti appartengono ad una visione del mondo che mette al primo posto il fattore economico; per Latouche invece si tratta di \"far uscire il martello economico dalla testa\", cio\u00e8 di decolonizzare l'immaginario occidentale, che \u00e8 stato colonizzato dall'economicismo sviluppista.\nIn questo quadro egli critica anche il cosiddetto \"sviluppo sostenibile\", espressione che secondo lui a prima vista suona bene, ma che in realt\u00e0 \u00e8 profondamente contraddittoria, e rappresenta un tentativo estremo di far sopravvivere lo sviluppo, cio\u00e8 la crescita economica, facendo credere che da essa dipenda il benessere dei popoli. I numerosi testi di Latouche invece evidenziano che i maggiori problemi ambientali e sociali del nostro tempo sono dovuti proprio alla crescita e ai suoi effetti collaterali; di qui l'urgenza di una strategia di decrescita, incentrata sulla sobriet\u00e0, sul senso del limite, sulle \"8 R\" (Rivalutare, Riconcettualizzare, Ristrutturare, Ridistribuire, Rilocalizzare, Ridurre, Riusare, Riciclare) per tentare di rispondere alle gravi emergenze del presente.\nNemico del consumismo e della razionalit\u00e0 strumentale, Latouche \u00e8 un intellettuale che presenta tratti assai personali ed \u00e8 stato introdotto nel dibattito italiano da gruppi culturali sia della destra radicale che della sinistra antagonista. Latouche \u00e8 uno dei critici pi\u00f9 acuti dell'ideologia universalista dalle connotazioni utilitariste: rifacendosi anche alle concezioni di Marcel Mauss e di Ivan Illich, rivendica la liberazione della societ\u00e0 occidentale dalla dimensione universale economicista.\nA coloro che nel mondo contemporaneo mettono in discussione la prospettiva universalista, cio\u00e8 la pretesa della civilt\u00e0 occidentale di imporre a tutto il mondo una serie di valori considerati validi per tutto il genere umano si obietta d'altra parte che criticando l'universalismo, si pu\u00f2 finire nel relativismo e nel particolarismo. Non \u00e8 stato forse il particolarismo, inteso come l'esaltazione delle culture particolari, quello che spesso ha generato divisioni e lotte in nome di una ristretta, egoistica, visione della propria identit\u00e0?\nLatouche ribalta questa accusa addossandola proprio all'universalismo che sostiene non sia altro che una creazione ideologica occidentale, di un occidente che in nome della propria identit\u00e0, dell'identit\u00e0 della \"trib\u00f9 occidentale\", come dice Rino Genovese, pretende d'imporre un imperialismo culturale al resto del mondo. Contro l'universalismo Latouche rivendica invece la necessit\u00e0 di:"}
{"id": "238196", "revid": "104458", "url": "https://it.wikipedia.org/wiki?curid=238196", "title": "Aarburg", "text": "Aarburg (toponimo tedesco) \u00e8 un comune svizzero di 8\u00a0044 abitanti del Canton Argovia, nel distretto di Zofingen; ha lo status di citt\u00e0.\nGeografia fisica.\nIl comune \u00e8 situato lungo le sponde del fiume Aar, a 395 metri d'altitudine; si trova a 3 chilometri a sud-ovest di Olten. La superficie del comune \u00e8 di 441 ettari.\nStoria.\nIl castello di Aarburg fu costruito sulle rive del fiume e fu fortificato all'inizio del XV secolo. .\n, e prima di allora l'attraversamento del fiume era fatto con le barche; il 4 maggio 1840, un incendio devast\u00f2 il paese, distruggendo la chiesa, .\nDal 2018 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione I borghi pi\u00f9 belli della Svizzera.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nAarburg \u00e8 servito dalle stazioni di Aarburg, di Aarburg S\u00fcd e di Aarburg-Oftringen sulle ferrovie Olten-Berna e Olten-Lucerna delle Ferrovie Federali Svizzere; sorge inoltre in prossimit\u00e0 dell'incrocio fra le due pi\u00f9 importanti autostrade del Paese, la A1 Zurigo-Berna e la A2 Basilea-Chiasso.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "238209", "revid": "726373", "url": "https://it.wikipedia.org/wiki?curid=238209", "title": "Il pianeta morto", "text": "Il pianeta morto (\"Astronauci\" \u2013 1951) \u00e8 il primo romanzo di fantascienza pubblicato dallo scrittore polacco Stanis\u0142aw Lem.\nDal romanzo \u00e8 stato tratto nel 1960 il film \"Soyux-111 - Terrore su Venere\", ma lo scrittore disconobbe la trasposizione cinematografica.\nTrama.\nL'umanit\u00e0 alle soglie del XXI secolo, dopo aver visto guerre e lotte sanguinose per la supremazia sul proprio simile, raggiunge un equilibrio mondiale con l'eliminazione di ogni forma di capitalismo e l'avvento di un ordinamento comunista in una pacifica coesistenza di tutti gli uomini, ora impegnati unicamente al miglioramento di se stessi.\nProprio quando la guerra era un concetto ormai dimenticato, in seguito ad un terremoto vengono rinvenuti a Tunguska i resti di un'astronave aliena, proveniente da Venere e precipitata sulla Terra nel 1908; la traduzione parziale di un documento, parte del ritrovamento, rivela l'intenzione di una civilt\u00e0 extraterrestre di invadere, a scopo di conquista, la Terra.\nIl progresso tecnologico, catalizzato dal nuovo ordinamento sociale ed economico, permette all'uomo di sfruttare le forze della natura per fini etici, e l'esplorazione spaziale diventa una realt\u00e0, ma al tempo stesso vi \u00e8 la certezza di avere i mezzi necessari per poter annientare la razza ostile.\nTuttavia, la prova che esistono forme di vita in altri mondi, rende indispensabile il tentativo di costruire una coesistenza pacifica; una nave, il \"Kosmokrator\", parte dalla Terra per raggiungere Venere e stabilire un contatto. L'equipaggio di scienziati trover\u00e0 i resti di una civilt\u00e0 superiore che, prima di poter attuare il proprio piano di conquista, si \u00e8 autodistrutta in una guerra per la supremazia di singoli partiti, lasciando quindi un pianeta morto.\nCommento.\nQuesto romanzo va interpretato nel contesto politico e sociale dell'epoca, dove aveva inizio quella corsa all'esplorazione spaziale che si \u00e8 protratta, con notevole spinta economica, fino alla fine della guerra fredda, in una sorta di gara di prestigio tra le superpotenze URSS e USA.\nL'idea di poter raggiungere ed esplorare i pianeti vicini alla Terra era quanto mai popolare, ed \u00e8 una coincidenza singolare che l'Unione Sovietica detenga il primato di sonde spaziali inviate su Venere nei decenni successivi, molte delle quali sono atterrate sulla superficie, riuscendo ad inviare dati e fotografie (Venera13).\nL'espressione, da parte dell'autore, di un chiaro messaggio politico, \u00e8 evidente, ma non \u00e8 affatto superficiale; tutto il romanzo, sistematicamente e con dovizia di dettagli, si addentra nella natura umana, e rappresenta l'uomo che, raggiunto uno stato di equilibrio pacifico, vede nei popoli di Venere il riflesso di s\u00e9 stesso, in un ipotetico specchio che mostra il lato peggiore: un monito affinch\u00e9 continui la sua opera per la pace e la vita a discapito di guerra e morte.\nL'applicazione di una ferrea rigorosit\u00e0 scientifica, tipica di Stanis\u0142aw Lem, trova piena conferma in questo romanzo, a partire dall'evento scatenante: nel 1908 a Tunguska \u00e8 realmente caduto sulla terra il pi\u00f9 grande meteorite dell'epoca moderna.\nLem pone minuziosamente l'accento sullo studio di mezzi di propulsione aeronautici, riportando una cronologia degli sviluppi a partire dalla realt\u00e0, in riferimento al 1951, fino a giungere al fantascientifico motore nucleare che muove il Kosmokrator.\nLa preparazione del punto di vista scientifico dell'autore (non a caso uno dei fondatori dell'Accademia di cibernetica ed aeronautica nel proprio paese) \u00e8 confermata dal fatto che ad oggi, in merito ai sistemi di propulsione spaziale, non vi \u00e8 una tale distanza tecnologica rispetto a quelli descritti inizialmente nel romanzo, e che tuttora la ricerca punti decisamente allo sviluppo di razzi nucleari."}
{"id": "238213", "revid": "1878557", "url": "https://it.wikipedia.org/wiki?curid=238213", "title": "Cantone di Curridabat", "text": "Il cantone di Curridabat \u00e8 un cantone della Costa Rica facente parte della provincia di San Jos\u00e9, il cantone fa parte dell'agglomerato urbano di San Jos\u00e9.\nConfina a nord con il cantone di Montes de Oca, a est con quello di La Uni\u00f3n, a sud con il cantone di Desamparados e a ovest con quello di San Jos\u00e9.\nCurridabat \u00e8 parte della regione climatica del Valle Centrale di Costa Rica.\nIl cantone di Curridabat venne creato il 21 agosto 1929 con decreto presidenziale. Nel 1930 si svolse la prima riunione del Consiglio Municipale. Gli abitanti, a quell'epoca, erano 5.000.\nCurridabat \u00e8 uno dei poli di maggiore sviluppo economico della \"Grande area metropolitana\" che comprende la capitale. Curridabat \u00e8 anche il cantone che vanta la maggiore proporzione di popolazione attiva del paese (30%), di cui il 9% sono imprenditori, il 15% liberi professionisti e il restante 76% dipendenti salariati.\nGeografia antropica.\nSuddivisioni amministrative.\nIl cantone \u00e8 suddiviso in 4 distretti:"}
{"id": "238214", "revid": "1543377", "url": "https://it.wikipedia.org/wiki?curid=238214", "title": "Cantone di Desamparados", "text": "Il cantone di Desamparados \u00e8 un cantone della Costa Rica facente parte della provincia di San Jos\u00e9.\nEsso \u00e8 ubicato nella Valle Centrale, all'interno della cintura urbana di San Jos\u00e9. Confina a nord con i cantoni di San Jos\u00e9 e Curridabat, a nordest con quello di La Uni\u00f3n, a nordovest con il cantone di El Guarco, a est con il cantone di Cartago, a sud con quello di Le\u00f3n Cort\u00e9s e Dota, a ovest con i cantoni di Aserr\u00ed e Alajuelita.\nIl cantone di Desamparados fu istituito per legge il 4 novembre 1962.\nNel territorio del cantone sono ubicati il Parco del Centenario e il museo storico \"la Carreta\".\nGeografia antropica.\nSuddivisioni amministrative.\nIl cantone \u00e8 suddiviso in 12 distretti:"}
{"id": "238216", "revid": "77358", "url": "https://it.wikipedia.org/wiki?curid=238216", "title": "Cristallo rosso", "text": ""}
{"id": "238217", "revid": "124953997", "url": "https://it.wikipedia.org/wiki?curid=238217", "title": "Gianni Mazza", "text": "Biografia.\nConosciuto dai pi\u00f9 come il \"maestro Mazza\", di formazione jazz, inizia la carriera come tastierista del gruppo dei Freddie's, complesso noto sulla scena musicale romana degli anni sessanta; si dedica poi all'attivit\u00e0 di cantante, partecipando nel 1965 al Festival degli sconosciuti di Ariccia. Dal 1966 diventa tastierista di Little Tony, e nel 1970 forma un gruppo che accompagna il cantante, The Ambassadors (con Enrico Ciacci alla chitarra, Alberto Ciacci al basso e Gianni Dall'Aglio alla batteria), e che incide anche a nome proprio; diventa inoltre direttore artistico della Little Records, etichetta di propriet\u00e0 di Little Tony.\nNel decennio successivo realizza molti dischi di altri artisti, lavorando, per citarne solo alcuni, con: Loy e Altomare, Stefano Rosso, I Cugini di Campagna, Anna Melato, sua compagna dell'epoca e Renzo Arbore, per il quale realizza il primo LP dal titolo \"Ora o mai pi\u00f9, ovvero cantautore da grande\".\nL'incontro con Arbore si rivela importantissimo per la sua carriera e quindi raggiunge la grande popolarit\u00e0 con la partecipazione, negli anni ottanta, a programmi televisivi di grande successo: da \"Tutti insieme compatibilmente\" di Nanni Loy (1980) a \"Telepatria International\" (1981), da \"Ciao Gente\" di Corrado (1983-1984) a \"Quelli della notte\" (1984-1985), da \"Cari amici vicini e lontani\" a \"Indietro tutta!\" di Renzo Arbore, con il quale prosegue la fortunata collaborazione, offrendogli spesso sponde per le sue gag.\n\u00c8 stato direttore d'orchestra ancora in altri numerosi variet\u00e0 della RAI. Ha inoltre preso parte, come compositore e due volte come attore, a otto film tra il 1977 e il 2001. Nel 1991 ha partecipato al Festival di Sanremo nella categoria Nuove Proposte con la canzone \"Il lazzo\", senza riuscire ad accedere tra i finalisti. Nel 1996-97 approda a \"Domenica in\" con la conduzione di Mara Venier e successivamente quella di Fabrizio Frizzi e nel 1997 ha pubblicato l'album \"Mazza ... che domenica!\" edito da Carosello. Sempre con Fabrizio Frizzi dal 1991 al 1996 ha condotto la trasmissione televisiva \"Scommettiamo che...?\" di Michele Guard\u00ec andata in onda su Rai 1.\nFino al 2005 ha fatto parte del cast del programma di Rai 2 \"Piazza Grande\" di Michele Guard\u00ec condotto da Giancarlo Magalli, mentre dal settembre 2006 \u00e8 passato a \"Buona Domenica\" su Canale 5. Dopo aver lasciato Mediaset ed essere tornato alla Rai, nel 2009 incide un CD dal titolo: \"Tutta colpa di mia moglie\" edito da Rai Trade, che raccoglie alcune sigle celebri della Tv come: \"Zum zum zum\", \"Cicale\", \"Stasera mi butto\", \"Dadaumpa\" delle storiche gemelle Kessler, \"Viva la Rai\" di Renato Zero ed altre, tutte rivisitate con il solito umorismo dissacrante che caratterizza da sempre la sua carriera musicale.Dalla stagione 2009-2010 al 2019 \u00e8 direttore d'Orchestra del programma di Michele Guard\u00ec \"Mezzogiorno in famiglia\" in onda su Rai 2 il sabato e la domenica. \u00c8 co-autore con Sergio Cossa della canzone \"Ciupi Ciu\" de \"La prova del cuoco\", con testo di Antonella Clerici e lo stesso Cossa."}
{"id": "238220", "revid": "16073", "url": "https://it.wikipedia.org/wiki?curid=238220", "title": "Aree amministrative scozzesi", "text": ""}
{"id": "238221", "revid": "16073", "url": "https://it.wikipedia.org/wiki?curid=238221", "title": "Amministrazioni scozzesi", "text": ""}
{"id": "238223", "revid": "15756", "url": "https://it.wikipedia.org/wiki?curid=238223", "title": "Pedogenesi", "text": "La pedogenesi (dal greco \u03c0\u03ad\u03b4\u03bf\u03bd, \u00absuolo\u00bb e \u03b3\u03ad\u03bd\u03b5\u03c3\u03b9\u03c2, \u00abnascita\u00bb) \u00e8 l'insieme di processi fisici, chimici e biologici che agiscono nel corso del tempo su sedimenti e materiali rocciosi alterati (regolite) esposti sulla superficie terrestre e portano alla formazione di un suolo.\nLa formazione dei suoli include due processi principali:\nCirca il 99% dei suoli si sviluppano a partire da un materiale di origine minerale derivato dall'alterazione delle rocce, e in piccola parte direttamente da materiali organici derivati dalla crescita di vegetali (come ad esempio la torba). Il substrato roccioso non pu\u00f2 essere considerato il materiale di origine dei suoli: il vero materiale parentale dei suoli \u00e8 il detrito derivato dall'alterazione meteorica della roccia in posto. \nI suoli sono oggetto di studio della pedologia, che rappresenta il punto di incontro delle scienze geologiche e delle scienze agrarie. \nL'azione degli organismi viventi \u00e8 uno dei fattori fondamentali che determina la formazione di un suolo e quindi la pedogenesi. Le prime comunit\u00e0 viventi che si instaurano su un substrato inorganico sono formate da organismi semplici: colonie batteriche, funghi e licheni., e piante primitive, come i muschi che esercitano un duplice effetto: da una parte proseguono l'opera di alterazione chimica e fisica del substrato, dall'altra riforniscono il materiale di alterazione di un primo apporto di sostanze organiche e ioni minerali che viene successivamente sfruttato per l'insediamento di organismi pi\u00f9 complessi, come le piante superiori, dotate apparati radicali complessi e sviluppati. Inoltre i prodotti delle attivit\u00e0 metaboliche degli organismi viventi e della loro decomposizione post-mortem rende pi\u00f9 aggressiva l'alterazione chimica delle acque interstiziali, favorendo l'ulteriore soluzione di sali minerali. \nIl trascorrere del tempo \u00e8 un altro fattore determinante della pedogenesi. La formazione di un suolo avviene su distanze di tempo piuttosto ampie, per i tempi lunghi richiesti dall'alterazione del substrato roccioso (da centinaia a migliaia di anni, a seconda dei fattori climatici). I tempi molto lunghi richiesti dalla pedogenesi fanno s\u00ec che il suolo sia considerato come una risorsa non rinnovabile, in quanto i tempi di formazione sono di gran lunga maggiori a quelli relativi ai processi di perdita e deterioramento dovuti a cause sia naturali che antropiche. \nLa trasformazione della roccia in posto.\nLe rocce della superficie terrestre sono soggette a modificazioni fisiche e chimiche da parte di diversi processi di alterazione meteorica (o degradazione meteorica o ancora meteorizzazione). Questi processi generalmente iniziano con la percolazione (l'infiltrazione) dell'acqua nei vuoti presenti all'interno delle rocce (nelle fratture e nella porosit\u00e0 delle rocce), e sono pi\u00f9 intensi quanto pi\u00f9 la roccia \u00e8 prossima alla superficie. L'alterazione meteorica causa la disgregazione e l'alterazione del substrato roccioso attraverso processi meccanici e chimici che creano uno strato superficiale di regolite (insieme di frammenti rocciosi sciolti).&lt;br&gt; \nI fattori primari che controllano l'alterazione sono il clima e la geomorfologia. Questi fattori a grande scala controllano la temperatura, la disponibilit\u00e0 di acqua e il chimismo delle acque.\nI materiali degradati restano in posto per un certo tempo, formando una copertura eluviale che protegge in una certa misura la roccia \"fresca\" da ulteriori attacchi. L\"eluvium\" pu\u00f2 raggiungere anche spessori notevoli (decine di metri), se la presenza di acqua di infiltrazione (in climi umidi) permette alla degradazione di agire in profondit\u00e0 per via chimica e/o fisica. I materiali eluviali sono da considerarsi autoctoni (cio\u00e8 originatisi in posto). I materiali depositati dopo un trasporto pi\u00f9 o meno lungo ad opera degli agenti atmosferici (acqua, vento, ghiacciai, gravit\u00e0) sono invece alloctoni (cio\u00e8 trasportati da altri siti). Questo tipo di depositi costituisce il \"colluvium\" (depositi colluviali, ovvero detrito di versante o di frana) e l\"alluvium\" (depositi di piana alluvionale e di conoide di deiezione); altri esempi tipici sono i depositi morenici e depositi eolici (come il l\u00f6ss). \nLe trasformazioni subite dalla roccia in posto possono essere di tipo \"fisico\", cio\u00e8 dalla disgregazione della massa rocciosa affiorante sulla superficie terrestre, causata dai diversi agenti fisici, oppure di tipo \"chimico\", implicante cio\u00e8 una modifica della composizione chimica o una riorganizzazione della struttura cristallina, che conduce alla creazione dei cosiddetti \"minerali secondari\".\nL'azione degli agenti atmosferici sulle rocce conduce, sul lungo periodo, alla disgregazione meccanica con produzione di regolite . La frazione minerale di quest'ultima ha dimensioni granulometriche molto variabili. Si possono distinguere due categorie fondamentali:\nDegradazione fisica.\nLe modalit\u00e0 di degradazione fisica delle rocce sono di diversi tipi:\nEsistono altre forme di degradazione fisica che possono agire sulle rocce, che vengono considerate di qualche importanza solo su tempi lunghissimi, come l'espansione derivante dall'asportazione di strati rocciosi sovrastanti, con conseguente diminuzione della pressione litostatica e conseguente liberazione di stress tensionali interni.\nAlterazione chimica.\nI processi di alterazione chimica portano a conseguenze importanti per la genesi di un suolo: gli attacchi chimici ai minerali di una roccia portano al cambiamento o alla distruzione della loro struttura cristallina e alla perdita di elementi.\nIn tutti i processi sotto descritti l'acqua svolge un ruolo importante, la cui circolazione viene permessa dalla permeabilit\u00e0 del suolo che \u00e8 funzione della tessitura.\nI processi attraverso i quali si ha alterazione del substrato sono:\nLe soluzioni circolanti in un suolo sono di grossa importanza nei meccanismi pedogenetici, data la grande mobilit\u00e0 nel profilo pedologico dell'acqua (solvente), che rende possibile asportazioni di grandi quantit\u00e0 di ioni e la loro successiva rideposizione in altri orizzonti nel profilo o il loro allontanamento. Ad esempio, i processi di \"decarbonatazione\" sono essenzialmente derivanti da solubilizzazione e asporto di ioni calcio (Ca2+); ancora, i processi di deposizione di sali derivano dalla loro precipitazione, essendo stati precedentemente disciolti in acqua e da essa mobilizzati.\nI prodotti dell'alterazione dei minerali.\nLe sostanze che si formano in seguito all'alterazione chimica dei minerali (silice, ferro, alluminio, cationi), originariamente componenti la roccia, possono venire allontanate dall'acqua circolante nel profilo oppure entrare in contatto fra di loro (o con altre eventuali componenti del sistema) formando nuovi composti. Le sostanze cos\u00ec formatesi sono, sostanzialmente, i minerali argillosi (aventi struttura microcristallina a strati), gli ossidi / idrossidi di ferro e alluminio e gli allofani (composti amorfi, quindi senza struttura cristallina). In alcuni casi, possono rinvenirsi, sotto forma di ossidi, anche titanio e manganese, quest'ultimo presente sotto forma di pellicole nerastre nei macropori.\nI minerali argillosi sono sostanzialmente dei silicati idrati di ferro, alluminio o magnesio, organizzati con varie combinazioni reticolari a strati. Questi strati (detti anche \"foglietti\") possono essere costituiti da tetraedri aventi 4 atomi di ossigeno ai vertici e al centro un atomo di silicio oppure da ottaedri, costituiti da un atomo di Al, Mg o Fe circondato da 6 atomi di ossigeno o da 6 gruppi -OH.\nContraddistinguendo con \"T\" i foglietti tetraedrici e con \"O\" quelli ottaedrici, si individuano quattro modalit\u00e0 fondamentali di associazione, a formare le unit\u00e0 di base dei minerali argillosi:\nI minerali argillosi, in dipendenza di questa loro struttura, presentano cariche negative libere sulla loro superficie: sono pertanto in grado di attrarre cationi, adsorbendoli alla superficie dei singoli foglietti, dove possibile, e scambiandoli in seguito con altri (\"capacit\u00e0 di scambio cationico\", \"CSC\").\nLe argille a struttura 1:1, come la caolinite, hanno legami di idrogeno piuttosto forti fra i foglietti, che rendono molto difficoltosi gli inserimenti di acqua o cationi; da qui deriva la loro bassa attivit\u00e0, esemplificata dalla bassa CSC (5-15\u00a0meq/100\u00a0g). Sono tipiche di ambienti caldi e umidi, molto aggressivi, e generano dei suoli poveri e poco fertili, come sono quelli degli ambienti equatoriali.\nQuando invece i legami fra le singole unit\u00e0 sono pi\u00f9 deboli, \u00e8 pi\u00f9 facile l'inserimento di cationi solubili o molecole di acqua; si ha quindi, in questo caso, una CSC pi\u00f9 elevata (fino a 150 meq/100 g). Il reticolo, in caso di assorbimento, si espande molto (cosiddette \"argille a reticolo espandibile\"), producendo le tipiche alternanze di rigonfiamenti e contrazioni dei suoli ricchi di questo tipo di argille (vertisuoli).\nDal momento che i minerali argillosi sono anche noti come \"sialliti\", si parla anche di \"bisiallitizzazione\" per indicare la neoformazione di argille 2:1, di \"monosiallitizzazione\" per la neoformazione di argille 1:1 e di \"allitizzazione\" a significare il completo allontanamento della silice tramite dilavamento. In quest'ultimo caso, il suolo sar\u00e0 costituito da materiali residuali, come gli ossidi di alluminio e i minerali resistenti all'alterazione chimica.\nLe differenti strutture di argilla hanno differenti \"campi di stabilit\u00e0\", cio\u00e8 condizioni del pedoambiente (in termini di concentrazioni di elettroliti, pH, contenuto idrico) ottimali per la loro esistenza. In un suolo possono sussistere, all'equilibrio, pi\u00f9 tipi di argilla, date le molteplici condizioni che si possono ritrovare a livello di \"micropedoambiente\".\nGli allofani sono composti non cristallizzati (amorfi) di silicio e alluminio, costituiti da particelle simili a sferette cave dalle quali le molecole di acqua entrano ed escono con facilit\u00e0. Si osservano nei suoli podzolici e nei suoli derivanti da materiali vulcanici; sono considerati forme \"metastabili\", destinate a evolversi in uno stato cristallino ed originare cos\u00ec minerali argillosi.\nGli ossidi / idrossidi di Fe e Al presenti nei suoli possono presentare differenti strutture cristalline e differenti gradi di ossidazione; i principali minerali sono:\nLe trasformazioni della sostanza organica.\nLa presenza di sostanza organica (sia di origine vegetale che animale) \u00e8 indispensabile perch\u00e9 un corpo naturale possa essere definito suolo. Durante la fase di genesi di un suolo la sostanza organica (o meglio, i suoi prodotti di alterazione) pu\u00f2 svolgere un ruolo importantissimo e indirizzare, in un senso piuttosto che in un altro, la pedogenesi (si pensi alle foreste di conifere e alla lettiera acida che generano, o alla lettiera forestale ricca di basi e non acidificante delle foreste di latifoglie).\nIn alcune situazioni, come ad esempio in climi temperato-freddi e umidi, la sostanza organica ha un ruolo importante nella pedogenesi: la migrazione dei composti organici, le loro trasformazioni biochimiche e le interazioni con la componente minerale svolgono un ruolo di primo piano. In altre, vedansi le pedogenesi di ambienti equatoriali o tropicali, la sostanza organica ha un ruolo trascurabile, soverchiata dalle fortissime alterazioni geochimiche.\nIl destino della sostanza organica fresca nella formazione di un suolo pu\u00f2 portarla a percorrere due cammini differenti: \nI due processi possono considerarsi antagonisti fra loro; l'insieme delle trasformazioni deve intendersi per\u00f2 come una specie di \"circolo\" (l'humus pu\u00f2 subire una degradazione successiva, una \"mineralizzazione secondaria\" che lo pu\u00f2 ricondurre a sostanze minerali, mentre alcune sostanze minerali possono subire una \"riorganizzazione\").\nLa componente derivante da umificazione costituisce il patrimonio di sostanza organica stabile del suolo, con importanti influenze sulle sue propriet\u00e0 fisiche (colore, struttura, ritenzione idrica) e chimiche (capacit\u00e0 di scambio cationico).\nProcessi pedogenetici.\nA carico di qualunque materiale parentale, cos\u00ec come della componente organica che eventualmente si sviluppa, avvengono vari processi fisico-chimici, che scaturiscono nella loro alterazione e conseguente loro evoluzione verso un suolo; le trasformazioni che queste componenti subiscono nascono dal loro mancato equilibrio con l'ambiente, e sono volte al suo raggiungimento.\nSecondo il pedologo statunitense Buol, un processo pedogenetico \u00e8: \nLa classificazione dei suddetti processi non \u00e8 semplice. Possono individuarsi \"processi semplici\" e \"processi compositi\", dove i secondi sono costituiti da un insieme dei primi; tutti, per\u00f2, possono essere riconducibili a quattro categorie, a seconda che portino:\nUna classificazione, fra le molte logicamente possibili, \u00e8 stata proposta nel 1980 dallo stesso Buol. Tale classificazione viene riassunta nella tabella sottostante: i differenti processi vengono raggruppati secondo coppie di processi simili concettualmente ma di segno opposto; fanno eccezione solo i processi legati alle dinamiche della sostanza organica.\nUn altro tipo di distinzione \u00e8 stato proposto, nel 1984, dal pedologo francese \"Philippe Duchaufour\" ed individua:\nProcessi legati all'umificazione della sostanza organica.\nSono processi dominati dalle alterazioni di tipo biochimico, che producono suoli a scarsa evoluzione prevalentemente in ambienti freddi o temperati; i composti umici formano dei complessi organo-minerali con i prodotti dell'alterazione dei minerali primari. Sono la \"brunificazione\", la \"lisciviazione\", la \"carbonatazione\", la \"podzolizzazione\", l\"andosolizzazione\".\nCon il nome di brunificazione si identifica un processo caratterizzato dalla formazione di complessi argillo-humici in cui i due componenti vengono legati da ferro proveniente dall'alterazione geochimica della roccia madre; la loro successiva decomposizione libera nel profilo ossidi idrati di ferro (\"goethite\"), di colore giallastro che, sovrapposto al grigio dei minerali primari inalterati, d\u00e0 il colore sul marrone di questi suoli.\nLa carbonatazione \u00e8 un processo pedogenetico che porta alla precipitazione di carbonato di calcio in un suolo, in seguito ad alcune variazioni delle condizioni di temperatura, pH, attivit\u00e0 metabolica della pedofauna. L'acqua ricca in carbonati pu\u00f2 arrivare dall'alto (acqua di precipitazione atmosferica) oppure dal basso (risalita capillare).\nCome risultato di questo processo, si hanno arricchimenti in carbonati: la loro quantit\u00e0 in un suolo pu\u00f2 variare da semplici filamenti, creatisi nelle fratture, a interi orizzonti carbonatici induriti (orizzonte \"petrocalcico\").\nLa presenza di carbonati in un profilo porta alla formazione di complessi con l'argilla e l'humus, con l'effetto di stabilizzare quest'ultima componente e renderla resistente alla mineralizzazione.\nLa \"decarbonatazione\" \u00e8 definita come la perdita in calcare (carbonato di calcio, CaCO3), che viene trasformato in bicarbonato di calcio (Ca(HCO3)2) ad opera di acque di precipitazione atmosferica arricchite di anidride carbonica e allontanato dal profilo.\nLe acque dilavanti possono, all'occorrenza, essere arricchite anche in ossidi di azoto (N2O3); in questo caso, l'allontanamento avverr\u00e0 sotto forma di nitrato di calcio.\nLa decarbonatazione pu\u00f2 anche precedere (e permettere) altri processi pedologici; \u00e8 ad esempio il caso della \"podzolizzazione\", che pu\u00f2 instaurarsi solo su substrati non carbonatici e che quindi, in caso di materiali parentali calcarei, deve aspettare la loro decarbonatazione.\nLa lisciviazione consiste nell'asportazione (eluviazione), ad opera dell'acqua circolante nel profilo, di alcuni costituenti del suolo come argilla, limo ed elementi come calcio, sodio, potassio, magnesio. Queste particelle o ioni vengono poi accumulati negli orizzonti sottostanti (illuviazione); generalmente nei macropori compresi fra i singoli aggregati, dove si depositano sotto forma di pellicole di argilla (\"argillans\") o ossidi di ferro/alluminio (\"sesquans\", da \"sesquiossidi\"), noduli e concrezioni, originando un orizzonte \"argillico\". In caso di presenza abbondante di argille 1:1, come le caoliniti, la deposizione non avviene sotto forma di pellicole ma come accumulo diffuso, originando il cosiddetto orizzonte diagnostico \"kandico\".\nLa lisciviazione \u00e8 un processo di tipo non specifico, comune a tutti gli ambienti in cui le precipitazioni superano l'evapotraspirazione, quantomeno in alcuni periodi dell'anno e in suoli a drenaggio non impedito; durante la lisciviazione si ha una perdita di basi, con conseguente acidificazione del pedoambiente.\nLa podzolizzazione \u00e8 un composito processo pedogenetico caratteristico delle foreste di conifere: la spessa lettiera di aghi genera abbondanti composti organici debolmente acidi, che attaccano, alterandoli rapidamente, i minerali primari, che vengono complessati a formare dei composti \"organo-metallici\" amorfi. Questi, per mezzo dell'acqua circolante nel profilo, migrano verso zone pi\u00f9 profonde (originando un orizzonte \"eluviale\" decolorato) dove precipitano, depositandosi in un orizzonte \"illuviale\".\nL'andosolizzazione (dal giapponese \"an do\", \"suolo scuro\") \u00e8 un processo che pu\u00f2 essere considerato molto simile alla podzolizzazione e interessa substrati vulcanici in ambienti tendenzialmente caldi e abbastanza umidi. L'idrolisi dei materiali vetrosi vulcanici provoca la liberazione nel terreno di alluminio amorfo sotto forma di ossido (Al2O3), che con le sue numerose cariche positive libere blocca molto saldamente tutti i composti con gruppi negativi liberi (composti umici, fosfati), con l'effetto di stabilizzarli non appena si producono. Questi composti sono insolubili in acqua, ragione per cui nei suoli vulcanici non si hanno migrazioni interne ma solo modifiche in posto.\nProcessi prevalentemente geochimici.\nNelle zone della Terra a clima caldo, dalle regioni subtropicali a quelle pi\u00f9 tipicamente equatoriali, si possono sviluppare dei processi pedogenetici caratterizzati da forte alterazione geochimica dei minerali originari delle rocce; la materia organica del suolo ha un ruolo assolutamente marginale, dato che viene rapidamente ossidata. Tali processi diventano pi\u00f9 intensi, con alterazione pi\u00f9 spinta, mano a mano che si procede verso l'Equatore; questo sia per l'aggressivit\u00e0 del \"pedoambiente\" che per la sempre maggiore durata della pedogenesi. In ordine di intensit\u00e0 crescente, si osservano i processi di \"fersiallitizzazione\", \"ferruginazione\" e \"ferrallitizzazione\".\nL'insieme di questi tre processi \u00e8 denominato anche laterizzazione, dato che, negli ambienti pi\u00f9 caldi e umidi, si producono frequentemente delle croste durissime formate da ferro e alluminio (\"lateriti\"), utilizzate anche come materiale da costruzione (\"laterizi\", donde il nome).\nLa fersiallitizzazione (dagli elementi \"fer\"ro, \"si\"licio e \"al\"luminio) \u00e8 un processo pedogenetico caratteristico dei climi mediterranei, con decisa stagione secca estiva che segue una stagione umida invernale. \u00c8 caratterizzato da accentuata neogenesi di argille a struttura 2:1 e dalla loro lisciviazione in un orizzonte di accumulo sottosuperficiale; l'abbondante ferro si deposita uniformemente sotto forma di ematite provocando intensi arrossamenti del profilo, che assume una tinta rosso-brunastra (\"rubefazione\").\nLa ferruginazione \u00e8 un processo intermedio, come intensit\u00e0, tra la \"fersiallitizzazione\" e la \"ferrallitizzazione\". I lineamenti generali sono grosso modo identici a quelli che si osservano durante la ferrallitizzazione, ma meno espressi, data la minore aggressivit\u00e0 ambientale: non si ha desilicizzazione totale, la maggior parte delle argille di neoformazione sono del tipo 1:1, a bassa CSC (generalmente associato a pedoambienti aggressivi), ma si rinvengono anche argille di tipo 2:1.\nI climi caratteristici in cui si compie il processo di ferruginazione sono quelli tropicali, con alternanza stagionale secco/umido; gli abbondanti ossidi di ferro rendono il suolo color rosso mattone.\nLa ferrallitizzazione indica un processo di pedogenesi delle regioni equatoriali, molto calde e umide, caratterizzato da intensa alterazione, mediante idrolisi, a carico dei minerali primari, associata ad intenso dilavamento di silice e cationi che risulta in accumuli residuali di ferro e alluminio sotto forma di ossidi e idrossidi. Le argille di neoformazione sono pressoch\u00e9 esclusivamente di tipo 1:1, a scarsa attivit\u00e0; la lisciviazione di silice pu\u00f2 per\u00f2 essere talmente intensa da provocare il suo completo allontanamento (\"allitizzazione\"), originando suoli composti solo da ferro e alluminio ossidati e da minerali durissimi, inalterabili in condizioni ambientali, paragonabili pertanto a meri strati geologici.\nProcessi legati a particolari condizioni fisico-chimiche.\nSi tratta di processi di pedogenesi determinati da particolari condizioni che si incontrano nel sito; possono essere, ad esempio, una falda acquifera subaffiorante oppure abbondanza di sali. I processi influenzati da queste caratteristiche delle stazioni sono la \"gleyzzazione\", la \"salinizzazione\", lalcalinizzazione\" e la \"solfato-riduzione\".\nLa gleyzzazione o \"gleyficazione\" \u00e8 un processo pedogenetico che si osserva in siti con importanti problemi di ristagno idrico, caratterizzati dal fenomeno della riduzione del ferro da ione trivalente a bivalente (Fe2+). I composti del ferro bivalente, cos\u00ec come tutti i composti piuttosto ridotti, assumono tinte smorte, sul grigio/verdastro o grigio/bluastro. Le condizioni di saturazione possono non essere permanenti: in questo caso, una parte del ferro si riossida a Fe3+, depositandosi a formare screziature di colori vivaci che spiccano sulla massa di fondo.\nLa salinizzazione \u00e8 un processo di arricchimento di un suolo in sali di sodio; deriva, nella maggior parte dei casi, da condizioni di clima molto caldo e secco, con evapotraspirazione molto pi\u00f9 elevata delle precipitazioni atmosferiche. L'abbondanza di sodio pu\u00f2 derivare dalle caratteristiche chimiche della roccia madre, oppure dalla presenza di una falda salata subsuperficiale; ancora, eventuali sommersioni e successive emersioni dal mare dei materiali parentali.\nSe il sodio \u00e8 presente nella forma scambiabile come ione Na+, il processo viene detto alcalinizzazione e porta ad un considerevole aumento del pH del terreno. I suoli con elevato tenore in sodio vengono spesso destrutturati, con formazione di \"colonne\" e fessurazioni.\nLa solfato-riduzione \u00e8 un processo analogo, nelle grandi linee, alla gleyzzazione, caratteristico della \"fascia delle mangrovie\" delle coste tropicali. Si sviluppa in luoghi con falda idrica salmastra e abbondanza di argilla e sostanza organica, portando ad accumuli di solfuri di ferro. In caso di cessazione delle condizioni di saturazione e asfissia, detti solfuri si ossidano velocemente producendo acido solforico e provocando crolli del valore del pH del suolo.\nProcessi legati a forti variazioni climatiche stagionali.\nSono caratteristici dei siti in cui si hanno forti alternanze stagionali, sia di temperatura che di umidit\u00e0, unitamente a particolari situazioni litologiche. Le particolari dinamiche interne al suolo portano ad una omogeneizzazione (detta anche \"aploidizzazione\", dal greco \"aploos\", semplice) del profilo, procedendo quindi al contrario di quanto avviene in un normale processo pedogenetico, che porta invece ad una \"orizzontazione\".\nL'isoumismo (o \"steppizzazione\") \u00e8 un processo pedogenetico, tipico dei climi continentali piuttosto secchi, che porta, in presenza di una certa quantit\u00e0 di ioni calcio, alla formazione degli \"epipedon\" scuri e umiferi dei suoli di steppa (i cosiddetti \"\u010dernoz\u00ebm\"); l'abbondante sostanza organica derivante dalla decomposizione delle radici delle piante erbacee che costituiscono la vegetazione, stabilizzata dal calcio, forma composti molto resistenti alla mineralizzazione, che si accumulano fino ad elevata profondit\u00e0 inscurendo uniformemente l'orizzonte.\nLa vertisolizzazione \u00e8 invece un composito processo pedogenetico causato dalla contemporanea presenza di abbondanti quantit\u00e0 di argille espandibili e di accesi contrasti stagionali di umidit\u00e0. Nei periodi umidi le argille espandibili \"assorbono\" acqua nei loro reticoli, aumentando di volume, in qualche caso originando dei tipici microrilievi (\"gilgai\"). Nei periodi secchi, viceversa, le argille \"rilasciano\" molecole di acqua dai loro reticoli cristallini, provocando l'apertura di \"crepacciature\", anche di notevoli dimensioni. In queste ultime cadono particelle delle parti superficiali del suolo, producendo cos\u00ec una sorta di rimescolamento periodico del terreno. L'incorporazione di sostanza organica fino a consistenti profondit\u00e0 provoca, analogamente a quanto succede nei suoli di steppa, un certo inscurimento.\nProcessi a ciclo lungo.\nSono compresi in questa definizione dei processi di pedogenesi instauratisi a partire dalle fasi interglaciali, quindi di et\u00e0 pre-olocenica. Questi periodi hanno visto, in alcuni casi, clima pi\u00f9 caldo e umido dell'attuale; ne consegue che nei suoli cos\u00ec prodotti si possono osservare porzioni superficiali originate da cicli pedogenetici attuali, e pertanto in equilibrio con il clima temperato in cui si sono sviluppati, soprastanti a porzioni inferiori, spesso molto profonde e molto alterate, che sono da considerarsi dei \"paleosuoli\" relitti, eredit\u00e0 di periodi caldo/umidi.\nNon vi \u00e8, a livello scientifico, univocit\u00e0 riguardo al significato del termine \"paleosuolo\"; Duchaufour ha proposto la classificazione dei paleosuoli in cinque categorie: \nI fattori della pedogenesi e le equazioni di Jenny.\nI fattori della pedogenesi si possono definire come gli agenti che condizionano i processi pedogenetici; possono essere di carattere litologico, climatico e biologico, e l'alterazione di uno qualsiasi di questi fattori ha importanti conseguenze sullo sviluppo futuro del suolo, facendo procedere la pedogenesi in una maniera differente da quella seguita fino al momento della variazione.\nFu il pedologo russo Doku\u010daev, nel 1898, a porre l'accento sul fatto che un suolo \u00e8 il risultato dell'azione dei diversi fattori; il concetto fu formalizzato nel 1941 dal pedologo Jenny, nella prima versione della sua famosa \"equazione\" che connette le propriet\u00e0 osservate del suolo con i fattori indipendenti che determinano la sua formazione:\ndove:\nQuesta equazione fu poi perfezionata, vent'anni pi\u00f9 tardi, ad opera dello stesso Jenny:\ndove:\nQuesta \"versione\" dell'equazione originaria si pu\u00f2 esprimere anche in altre maniere, equivalenti alla prima versione; in particolare, la precedente equazione si pu\u00f2 considerare una somma di:\nI diversi fattori non viaggiano mai separatamente; lo stesso clima, ad esempio, pu\u00f2 produrre suoli di differenti tipi su differenti substrati rocciosi. Pu\u00f2 succedere che, in particolari condizioni, un solo fattore diventi preponderante rispetto a tutti gli altri: nella tundra, ad esempio, il fattore clima acquista grossa importanza, a discapito degli altri; in condizioni di fortissima pendenza diventa molto rilevante il fattore morfologico riducendo il peso degli altri.\nI diversi fattori pedogenetici sono talmente correlati alla formazione dei caratteri dei diversi suoli, anche nell'immaginario collettivo, che le classificazioni \"popolari\" parlano spesso, ad esempio, di \"suoli di prateria\" (facendo esplicito riferimento al fattore vegetazione), di \"suoli vulcanici\" (il riferimento \u00e8 alla roccia madre), di \"suoli di palude\" (topografia).\nLa roccia madre.\nDato che la componente minerale del suolo deriva direttamente dall'alterazione fisica e chimica delle rocce, il fattore litologia \u00e8 di fondamentale importanza, tanto che in alcune classificazioni pedologiche degli albori molti suoli venivano distinti solo basandosi sui materiali parentali. In climi estremi, come la tundra o i deserti, il fattore litologico perde importanza a favore del fattore climatico: si produrranno suoli identici o molto simili, indipendentemente dal tipo di substrato. Al di fuori di queste eccezioni, per\u00f2, come succede nei climi temperati, a substrati diversi possono corrispondere suoli diversi, dal momento che nessun fattore pedogenetico prevale, ma agisce con altri in misura paritaria. Un caso molto particolare di \"indipendenza\" del suolo dalla roccia che l'ha generato \u00e8 quello di alcuni suoli molto profondi, in cui gli orizzonti superficiali siano fisicamente talmente lontani dalla roccia madre da potersi considerare non pi\u00f9 \"collegati\" con essa.\nGli effetti sui suoli delle diverse tipologie di rocce sono numerosi e importanti. Gli spessi orizzonti superficiali scuri, con forti arricchimenti di sostanza organica, dei suoli vulcanici (epipedon \"melanico\") e dei \"\u010dernozem\" della steppa (epipedon \"mollico\") possono svilupparsi grazie all'abbondanza di elementi (rispettivamente, l'alluminio e i carbonati) in grado di \"bloccare\" e quindi rendere resistente alla degradazione microbica la sostanza organica appena umificata. Depositi sabbiosi molto impoveriti o rocce come le quarziti sono costituiti essenzialmente da minerali non alterabili: come si pu\u00f2 facilmente intuire, in questi casi la pedogenesi sar\u00e0, se non impedita, senz'altro ridotta al minimo e quindi di fatto indipendente dal tempo; allo stesso modo, rocce madri saline, soprattutto in climi aridi, indirizzano decisamente la genesi di un suolo.\nIl fattore roccia pu\u00f2 influire pesantemente anche sulla velocit\u00e0 della pedogenesi: nello stesso tipo di clima, per produrre un centimetro di suolo su una roccia piroclastica pu\u00f2 bastare un anno di tempo, per produrne altrettanto su un calcare duro ce ne possono volere migliaia.\nIl rilievo.\nLa morfologia pu\u00f2 influire sulla pedogenesi in varie modalit\u00e0, riconducibili essenzialmente a due tipologie, di cui una considerata indiretta contrapposta ad una in cui la topografia \"prende parte\" direttamente nei processi di pedogenesi.\nPer quanto riguarda il primo caso, la morfologia di un sito si limita a condizionare altri fattori pedogenetici, come ad esempio il clima e la vegetazione; si pu\u00f2 pensare, ad esempio, alle differenze esistenti sui due versanti opposti, settentrionale e meridionale, di una stessa montagna: nelle zone temperate dell'emisfero boreale, il versante rivolto a nord presenta clima pi\u00f9 freddo, minore insolazione e maggiore umidit\u00e0 di quello rivolto a sud, con differenze che si riflettono sulla vegetazione (ovviamento nell'emisfero australe la situazione \u00e8 simmetricamente opposta).\nEsempi illuminanti vengono da alcune ampie vallate alpine disposte in senso longitudinale, come la Valtellina e la Val Pusteria: i versanti esposti a nord sono coltivati fino ad altezze inferiori, oltre le quali si estende il bosco, costituito da conifere gi\u00e0 a basse quote; il versante aperto a mezzogiorno vede invece un maggiore sviluppo dei coltivi oltre i quali compare il bosco di latifoglie o misto di latifoglie e conifere, sostituito pi\u00f9 in alto dalle sole conifere. Le pedogenesi, in questi due casi, differiranno nettamente.\nDiverso \u00e8 il caso in cui il fattore topografia esercita un ruolo diretto: si possono immaginare le differenze fra suoli formatisi lungo i ripidi versanti di una montagna (suoli sottili e poco evoluti, continuamente ringiovaniti dall'erosione) oppure nel fondo di una depressione (suoli spesso idromorfi per problemi di ristagno idrico). Nel riquadro accanto si mette in evidenza un particolare effetto derivante dalla topografia.\nIl clima.\nIl clima di una localit\u00e0 influenza vari altri fattori pedogenetici, come la vita vegetale e animale e la morfologia; ha inoltre un impatto diretto anche sull'intensit\u00e0 della pedogenesi, che \u00e8 massima nelle zone calde e umide equatoriali e minima, nulla in qualche caso, nelle zone molto aride e fredde, polari o di alta montagna.\nEsiste, in alcuni casi di climi \"estremi\", con forti contrasti, una corrispondenza diretta tra caratteristiche climatiche e tipologie dei suoli che vi si sviluppano (\"zonalit\u00e0\"): un caso tipico \u00e8 rappresentato dalla Russia, nel cui sterminato territorio i suoli si distribuiscono in grosse fasce da nord a sud: nelle zone artiche, a tundra, suoli sottili, spesso gelati; nella fascia della taiga, i suoli podzolici; nella zona della steppa, le \"terre nere\" che si schiariscono mano a mano che si procede verso il semideserto.\nPi\u00f9 in generale, anche a livello planetario si pu\u00f2 osservare una sorta di zonalit\u00e0 climatica, dipendente linearmente dalla latitudine, almeno considerando i suoli ben drenati (suoli come \"sistemi aperti\") che hanno avuto un'evoluzione sufficiente; detta zonalit\u00e0 ha origine dalle dinamiche dei componenti del suolo (ferro e silice) che risultano dall'alterazione dei minerali primari.\nAlle alte latitudini, con evapotraspirazione molto bassa, si hanno condizioni umide e fredde, che fanno s\u00ec che il ferro permanga allo stato ridotto, causando tinte grigie, derivanti dai colori dei minerali primari e della sostanza organica; diminuendo la latitudine e aumentando la temperatura, si instaurano condizioni pi\u00f9 favorevoli all'ossidazione e cristallizzazione del ferro, dapprima come \"goethite\", che colora i terreni di marrone, successivamente come \"ematite\", che dona ai suoli una tinta rossa. Dunque, procedendo dai Poli all'Equatore, considerando solo dei suoli \"maturi\" in equilibrio con il clima, si ha passaggio da suoli grigi a suoli marroni e, infine, rossi.\nInoltre, sempre in condizioni di suoli all'equilibrio con il clima e senza problemi di flussi di materia, si osserva che:\nEsistono tuttavia numerose eccezioni alla zonalit\u00e0: il clima ridiventa solo uno dei fattori pedogenetici e acquistano importanza gli altri. Ad esempio, in condizioni di clima temperato freddo, su substrato siliceo si sviluppa un suolo podzolico sotto vegetazione prevalente a conifere, mentre su substrati calcarei si instaura una vegetazione decidua o mista latifoglie/conifere e un suolo bruno.\nIn caso di pedogenesi molto lunga pu\u00f2 darsi il caso di un suolo che abbia assistito a rilevanti cambiamenti climatici, subendone gli effetti; le pedogenesi risultanti possono anche essere state contrastanti nel tempo, producendo suoli di antica formazione, i cosiddetti \"paleosuoli\".\nGli organismi viventi.\nI vegetali possono condizionare in diversi modi la pedogenesi, sia direttamente che indirettamente. Esempi di condizionamenti diretti sono la fissazione dell'energia solare che permette la nutrizione degli organismi, il rifornimento di sostanza organica e basi al suolo, l'azione fisica di alterazione del materiale da cui il suolo si sviluppa; a titolo di esempio, si consideri il caso, piuttosto frequente, in cui lo stesso substrato, con lo stesso clima, pu\u00f2 portare ad un suolo lisciviato (Alfisol) in caso di copertura a conifere oppure ad un suolo dove non si osserva lisciviazione (Inceptisol) sotto copertura di latifoglie. Per contro, fra le influenze indirette si possono considerare le modificazioni al bilancio idrico complessivo di un suolo e al suo stato termico e, importantissima, la protezione dall'erosione eolica e idrica.\nAnche se pu\u00f2 sembrare trascurabile, il ruolo degli animali nella pedogenesi \u00e8 di importanza capitale: la pedofauna del suolo svolge il compito di trasformazione dei residui organici freschi in sostanza organica decomponibile (animali detritivori) e composti umici e di rimescolamento meccanico (lombrichi, oltre ad animali pi\u00f9 grossi come, ad esempio, le marmotte). Altri tipi di interventi di animali nella genesi dei suoli possono essere pi\u00f9 specifici, ben localizzati geograficamente; un buon esempio \u00e8 dato dalle termiti: per lunghissimi periodi di tempo hanno edificato i loro termitai sugli altopiani etiopici fornendo grossi quantitativi di terreno facilmente erodibile; il Nilo (il fiume che drena quelle zone) ne ha trasportato fino al mare enormi quantitativi depositandoli nel suo delta. Un ruolo a parte ha poi l\"'Homo sapiens\". Le azioni antropiche sui suoli datano dagli albori dell'avventura umana sulla Terra, attraverso le modificazioni della vegetazione di un luogo, le coltivazioni millenarie, gli usi errati che hanno portato alla degradazione del suolo attraverso erosione, inquinamento, espansione delle aree urbane.\nDato che non si possono collocare in maniera soddisfacente n\u00e9 nel regno animale, n\u00e9 in quello vegetale, anche i funghi e la maggior parte dei batteri meritano una menzione a parte, per via del loro importante ruolo di riciclaggio e trasformazione di materia organica. Dal punto di vista funzionale integrano e completano l'attivit\u00e0 della pedofauna come organismi decompositori ed intervengono perci\u00f2 nei processi di decomposizione, umificazione e mineralizzazione della sostanza organica.\nIl tempo.\nAppare abbastanza ovvio che fra i fattori pedogenetici appaia il tempo, anche se la pedogenesi non \u00e8, da questo punto di vista, un processo ben definito.\nLe et\u00e0 dei suoli possono essere molto diverse: partendo da suoli in ambienti stabili, sotto il duplice aspetto geomorfologico e climatico, dove non sono arrivati a farsi sentire gli effetti delle glaciazioni quaternarie, che possono avere un'et\u00e0 dell'ordine delle centinaia di migliaia o milioni di anni (come \u00e8 il caso di alcuni suoli ferrallitici equatoriali), si pu\u00f2 arrivare ai pochi anni di un suolo sottilissimo situato su una pendice montana erosa.\nI tempi dei vari processi pedogenetici differiscono moltissimo, potendo variare su alcuni ordini di grandezza:"}
{"id": "238226", "revid": "88740", "url": "https://it.wikipedia.org/wiki?curid=238226", "title": "Zosimo", "text": ""}
{"id": "238228", "revid": "1027057", "url": "https://it.wikipedia.org/wiki?curid=238228", "title": "Nikolaj Vasil'evi\u010d Gogol'", "text": "Gogol' \u00e8 considerato uno dei grandi della letteratura russa. Gi\u00e0 maestro del realismo, si distinse per la grande capacit\u00e0 di raffigurare situazioni satirico-grottesche sullo sfondo di una desolante mediocrit\u00e0 umana, o di quella che \u00e8 stata definita \"po\u0161lost\"' () con uno stile visionario e fantastico tanto da essere definito da molti critici un precursore del realismo magico. Tra le opere pi\u00f9 significative si ricordano i racconti \"Taras Bul'ba\" (1834) e \"Arabeschi\" (1835), la commedia \"L'ispettore generale\" (1836), la raccolta \"Racconti di Pietroburgo\" (1842) (in realt\u00e0 cinque racconti accomunati dall'ambientazione nella capitale e nati dall'esperienza dell'autore in essa, ma soltanto successivamente riuniti in una raccolta dai critici) e il romanzo \"Le anime morte\" (1842). Gogol' \u00e8 considerato il pi\u00f9 grande utilizzatore dello \"skaz\", la riproduzione di una narrazione orale. Lui stesso ha creato una particolare forma di skaz con esclamazioni e giochi di parole.\nBiografia.\nNikolaj Vasil'evi\u010d Gogol' nacque il 19 marzo 1809 a Velyki Soro\u010dynci, villaggio nell'oblast' di Poltava, governatorato russo nell'attuale Ucraina, da una famiglia di piccoli proprietari terrieri. Il padre fu scrittore di commedie in lingua ucraina, mentre la madre aveva una forte personalit\u00e0, era una donna austera e una fervente religiosa. Gogol' crebbe a Vasilevka, presso una delle propriet\u00e0 del padre.\nStudi\u00f2 dapprima a Poltava e poi a Ni\u017eyn; venne ammesso nel 1821 al liceo, dove inizi\u00f2 i suoi studi letterari. Durante gli anni del liceo si dedic\u00f2 anche alla recitazione, sua passione poi abbandonata per intraprendere la carriera lavorativa. Inizi\u00f2 a scrivere ufficialmente nel 1825. Tra i racconti pi\u00f9 significativi di questi anni vi sono: \"I masnadieri\", una tragedia andata perduta, \"I fratelli Tverdislavi\u010d\" e \"Qualcosa su Ne\u017ein, ovvero per gli stupidi la legge non \u00e8 scritta\". Nel 1828 concluse gli studi e trasferitosi a Pietroburgo intraprese una carriera di burocrate mantenendo viva la passione per la letteratura.\nNel 1829, assunto lo pseudonimo di V. Alov, pubblic\u00f2 il \"Ganc Kjuchel'garten\", idillio in versi iniziato nel 1827, subito stroncato dalla critica. In reazione alle critiche negative, Gogol' compr\u00f2 tutte le copie della rivista su cui era stata pubblicata la sua opera e le bruci\u00f2. Part\u00ec allora per l'estero, visit\u00f2 la Germania, specialmente Lubecca e Amburgo nel 1829; durante il suo viaggio incorse in alcune difficolt\u00e0 economiche che lo costrinsero a chiedere l'aiuto della madre. Torn\u00f2 a Pietroburgo e si occup\u00f2 degli immobili pubblici, prima, e dei beni patrimoniali, poi.\nNel 1831 conobbe il poeta Aleksandr Pu\u0161kin e nello stesso anno pubblic\u00f2 la prima opera di successo, \"Veglie alla fattoria presso Dikan'ka\", e diverse opere: \"La fiera di Soro\u010dincy\", \"La sera della vigilia di Ivan Kupalo\", \"La notte di maggio\" (o \"L'annegata\") e \"La lettera smarrita\". Nel 1832 pubblic\u00f2 il secondo volume delle \"Veglie alla fattoria presso Dikan'ka\" e, durante un suo soggiorno a Mosca, conobbe molti intellettuali quali Michail Petrovi\u010d Pogodin, Sergej Timofeevi\u010d Aksakov e Michail Nikolaevi\u010d Zagoskin. Nel 1834 fu nominato professore aggiunto di Storia (tratta specialmente quella ucraina) all'Universit\u00e0 di Pietroburgo. Nel 1835 pubblica gli \"Arabeschi\", \"La prospettiva Nevskij\", \"Il ritratto\" e \"Mirgorod\", una raccolta di racconti in due parti; inoltre \"per motivi organizzativi\" non gli fu rinnovato l'incarico di professore (attivit\u00e0 in cui, comunque, non eccelleva e che non gradiva particolarmente. Le sue lezioni erano definite \u00abnoiose\u00bb dagli allievi, e lo stesso Gogol' disse: \u00abignorato sono salito sulla cattedra, e ignorato ne discendo\u00bb), cos\u00ec, nel 1836, si dedic\u00f2 febbrilmente alla produzione di racconti, pubblicati sul \"Sovremennik\" (Il contemporaneo). Tra questi racconti spiccano: \"Il calesse\", \"Il mattino di un funzionario\", \"Il revisore\" e l'articolo \"Della letteratura nelle riviste del 1834-1835\". Bench\u00e9 accolti favorevolmente da una piccola parte della critica (tra cui vi era Belinskij), specialmente \"Il Revisore\" viene attaccato dalla maggior parte dei critici, in particolar modo da quelli schierati politicamente a sinistra. In aprile va in scena \"L'ispettore generale\", che costitu\u00ec uno snodo importante nella sua vita. Deluso infatti per il magro successo della commedia a Pietroburgo, al quale comunque fece da contraltare il buon responso moscovita, Gogol' decise di mettersi in viaggio verso l'Europa, dove soggiorn\u00f2 a lungo.\nPartito per la Svezia, pass\u00f2 poi per la Germania, visitando citt\u00e0 come Aquisgrana, D\u00fcsseldorf e Brema. Giunge anche in Svizzera in agosto, dove, a Vevey, riprende a scrivere \"Le anime morte\". In ottobre esce il racconto \"Il naso\", che precede la partenza per Parigi, dove incontra il poeta polacco Adam Mickiewicz. Nel marzo 1837 inizia a studiare la lingua italiana in occasione del suo soggiorno in Italia. Vive a Roma in via Sant'Isidoro n. 17 e frequenta diversi scrittori russi residenti nella citt\u00e0, specialmente Ivanov e \u0160apovalov. Conosce il letterato Pagodin e Giuseppe Gioachino Belli. Torna a Mosca nel 1839. Nel 1842 pubblica \"Il cappotto\" e sulla rivista \"Moskvitjanin\" (\"Il moscovita\") la novella \"Roma\" e inizia la pubblicazione de \"Le anime morte\". In ottobre torna a Roma e affitta una casa nei pressi della precedente, in via Felice n. 126.\nTornato a Pietroburgo in dicembre, scrive e mette in scena l'opera \"Il matrimonio\". Nel 1843 pubblica in quattro volumi tutte le sue opere, che comprendono anche \"Il cappotto\", poi ritorna in Germania, a D\u00fcsseldorf, dove abita con il poeta Vasilij \u017dukovskij. L'anno seguente va in scena \"La lite\".\nNel 1845 si ammala a Francoforte e si trasferisce prima a Praga, poi torna nuovamente a Roma, dove continua il lavoro del secondo volume de \"Le anime morte\". Pubblica i \"Brani scelti della corrispondenza con gli amici\" e diventa amico del religioso Matvej Konstantinovskij, che finisce per aggravare la sua nevrosi. Nel 1848 visita Malta, Costantinopoli, Gerusalemme e Odessa; torna a Mosca in settembre, dove incontra il drammaturgo Aleksandr Ostrovskij. Nella notte tra l'11 e il 12 febbraio 1852 brucia la seconda parte de \"Le anime morte\" a causa di una crisi religiosa derivata dal contrasto presente dentro di lui: da una parte v'\u00e8 il desiderio di comprensione cristiana verso gli altri, dall'altra il desiderio di sottoporre a dura satira i costumi della societ\u00e0 russa.\nIndebolito da lunghi periodi di digiuno e di penitenza, muore il 21 febbraio 1852. Viene sepolto quattro giorni dopo nel Monastero di San Danilo. La sua tomba era contrassegnata da una grande pietra (Golgota), sormontata da una croce ortodossa. \u00a0Nel 1931, le autorit\u00e0 di Mosca decisero di demolire il monastero e fecero trasferire i resti di Gogol al cimitero di Novodevichy. \nIl suo corpo \u00e8 stato scoperto sdraiato a faccia in gi\u00f9, il che ha dato origine alla storia che Gogol fosse stato sepolto vivo. Le autorit\u00e0 hanno spostato la pietra del Golgota nella nuova tomba, ma hanno rimosso la croce; nel 1952 i sovietici sostituirono la pietra con un busto di Gogol. La pietra \u00e8 stata successivamente riutilizzata per la tomba dell'ammiratore di Gogol Mikhail Bulgakov. Nel 2009, in occasione del bicentenario della nascita di Gogol, il busto \u00e8 stato spostato al museo del cimitero di Novodevichy e la pietra originale del Golgota \u00e8 stata restituita, insieme a una copia della croce ortodossa originale. \nL'opera.\nIl significato dell'opera gogoliana \u00e8 stato a lungo oggetto di dibattito. Due sono le correnti di pensiero principali: quella sostenuta dalla critica russa \"classica\", capeggiata da Belinskij e quella formalista di Ejchenbaum. La prima tende a vedere nelle opere di Gogol' uno stile tendenzialmente realista sottolineato da una componente filantropica che, secondo Belinskij, costituirebbe il fulcro della letteratura di Gogol'.\nI formalisti, attenendosi strettamente al testo delle opere, sostengono che in Gogol' vi sia solo un'esagerata iperbolizzazione del paradosso, del grottesco, ottenuta attraverso procedimenti linguistici semantici e fonici. Secondo quest'ultima tesi non solo Gogol' non pu\u00f2 essere considerato n\u00e9 un realista n\u00e9 un filantropo, ma egli si dimostra al contrario autore in grado di creare ilarit\u00e0 anche durante momenti narrativi melodrammatici.\nFondamentale \u00e8 l'influenza di quest'autore su tutta la letteratura russa successiva. Dostoevskij affermer\u00e0, riferendosi alla propria generazione di intellettuali e narratori, che \"siamo tutti usciti da \"Il cappotto\" di Gogol'\".\n\"Le anime morte\".\nGogol' comincia la stesura del primo volume de \"Le anime morte\" verso la met\u00e0 del 1835 e finisce alla fine del 1841. Il libro esce nel maggio del 1842, con il titolo \"Le avventure di \u010ci\u010dikov\". Il cambiamento del titolo e qualche altra modifica erano stati imposti dalla commissione di censura di Pietroburgo, dopo che quella moscovita (alla quale Gogol' aveva sottoposto, in un primo momento, il manoscritto) non aveva concesso il visto, dal momento che l'anima \u00e8 immortale e perci\u00f2 non possono esistere anime morte.\n\u00c8 un'opera davvero tormentata, incompiuta a causa della prematura morte dell'autore. L'opera risulta essere un realistico e preciso dipinto della Russia contadina e zarista, tutta imbrigliata in un complicatissimo apparato burocratico ereditato dalle riforme di Pietro il Grande. L'intenzione dell'autore era quella di realizzare, pi\u00f9 che un romanzo, un vero e proprio poema: affascinato e colpito in modo eccezionale dalla lettura di Dante durante il suo soggiorno in Italia, Gogol' voleva realizzare un'opera in tre libri, tutta improntata al vero spirito russo. Essa contiene in s\u00e9 veri e propri momenti lirici enfatizzati dal romanticismo di Gogol'. Il realismo di Gogol', con un'ironia di stampo \"petroniano\", raggiunge livelli mai visti prima.\nA ragione Dostoevskij individuer\u00e0 in lui il padre della letteratura russa che tanto successo ebbe nella seconda met\u00e0 dell'Ottocento. Il romanzo presenta una sfilza di personaggi provenienti da ogni classe sociale, privi di ogni spirito etico, tutti protesi verso piaceri e ricchezze: la cultura europea aveva grandemente influenzato il modo di vivere dei russi. Tale aridit\u00e0 spirituale si concretizza nella persona del protagonista del romanzo \u010ci\u010dikov. Cacciato dall'amministrazione pubblica una prima volta per concussione e una seconda per collusione coi contrabbandieri, \u010ci\u010dikov, deciso ad arricchirsi con ogni mezzo, scopre di poter ottenere prestiti bancari dallo Stato sulla garanzia dei servi della gleba - le anime, in linguaggio burocratico - da lui posseduti. Non avendone affatto, si mette in viaggio nelle province per cercare quei proprietari terrieri a cui, dopo il precedente censimento, siano morti dei servi sui quali pagano ancora le tasse e sui quali dovranno pagarle fino al censimento seguente. Nonostante le diverse reazioni, tutti accettano di vendergli le loro \"anime morte\", definizione comunemente data ai servi della gleba defunti, da cui il titolo del libro e da cui l'inconsistenza della motivazione della censura moscovita. Le vicissitudini dei contatti preliminari, delle diverse compravendite, delle conseguenze, consentono all'autore di costruire una galleria di personaggi nessuno o quasi dei quali sia esente da difetti, disonest\u00e0 e corruzione.\nAncora una volta richiamando Petronio, si pu\u00f2 dire che solo attraverso una commedia satirica Gogol' permette al lettore di trovarsi faccia a faccia con questa realt\u00e0 eticamente spoglia, in tal modo evidenziandone tutti i guasti e i difetti.\nFilm.\nDa \"Taras Bul'ba\":\nDa altre opere:"}
{"id": "238234", "revid": "14691", "url": "https://it.wikipedia.org/wiki?curid=238234", "title": "Aweet", "text": ""}
{"id": "238235", "revid": "1543377", "url": "https://it.wikipedia.org/wiki?curid=238235", "title": "Mbothe", "text": "Lo Mbothe \u00e8 un gioco della famiglia dei mancala giocato dalla trib\u00f9 Pokomo che vive lungo il fiume Tana, in Kenya. Vi giocano sia uomini che donne. Viene considerato un semplice passatempo; non ha particolari significati rituali o simbolici e la competizione in questo gioco non ha il valore che viene attribuito, in altre regioni, ai mancala che vi si giocano (vedi per esempio l'Omweso, al Bao o al Wari).\nRegole.\nTavoliere e disposizione iniziale.\nI Pokomo non costruiscono tavolieri in legno come fanno altre popolazioni dell'Africa sudorientale; in genere, si gioca semplicemente scavando buche nella sabbia e usando sassolini come pezzi.\nLo Mbothe utilizza due file di dieci buche. Inizialmente, due sassi vengono disposti in ciascuna delle buche. Come nella maggior parte dei mancala II, ogni giocatore controlla una fila di buche.\nTurno.\nAl proprio turno, il giocatore preleva tutti i sassi da una delle buche della propria fila e li semina in senso antiorario. Se l'ultimo sasso viene deposto in una buca gi\u00e0 occupata, i contenuti della buca (incluso il sasso appena deposto) vengono prelevati e la semina continua \"a staffetta\". Il turno termina quando l'ultimo sasso della semina viene deposto in una buca vuota.\nFatta eccezione per il primo turno, le buche avversarie che contengono due sassi vengono \"saltate\" durante la semina. Inoltre, non \u00e8 possibile cominciare il proprio turno prelevando i sassi da una buca con soli due pezzi, a meno che non esistano alternative; in questo caso, \u00e8 obbligatorio prelevare i sassi della buca pi\u00f9 a destra. Questa regola si applica anche alla prima mossa, che \u00e8 quindi obbligata: i primi due sassi vengono sempre prelevati dalla buca all'estrema destra della fila del giocatore che apre la partita.\nSe l'ultimo sasso deposto in una semina cade in una buca vuota delle file del giocatore di turno, e la buca avversaria antistante contiene esattamente due sassi, questi vengono catturati dal giocatore di turno e rimossi dal tavoliere. In questo caso, il giocatore di turno ha diritto a giocare nuovamente.\nVale anche nello Mbothe, come in molti altri mancala, la regola spesso indicata con l'espressione \"dar da mangiare\". In altre parole, se un giocatore al termine del proprio turno si trova senza sassi nelle proprie buche, l'avversario \u00e8 tenuto (se possibile) a scegliere una mossa che porti uno o pi\u00f9 sassi nella fila del giocatore che ne \u00e8 rimasto privo.\nFine del gioco.\nIl gioco termina quando uno dei giocatori non \u00e8 pi\u00f9 in condizione di muovere, ovvero se la sua fila \u00e8 vuota. L'avversario cattura automaticamente tutti i sassi rimasti in gioco, e vince chi ne ha catturato di pi\u00f9."}
{"id": "238237", "revid": "28930", "url": "https://it.wikipedia.org/wiki?curid=238237", "title": "Corporativismo fascista", "text": ""}
{"id": "238241", "revid": "1904508", "url": "https://it.wikipedia.org/wiki?curid=238241", "title": "Obelisco di Montecitorio", "text": "L'obelisco di Montecitorio, attualmente collocato nell'omonima piazza della Capitale, \u00e8 uno dei tredici antichi obelischi di Roma. Ha un'altezza di 30 metri ed \u00e8 stato portato a Roma da Augusto nel 10 a.C..\nStoria.\nEpoca romana.\nL'obelisco, realizzato all'epoca del faraone Psammetico II (595-589 a.C.), era originariamente collocato nella citt\u00e0 di Eliopoli in Egitto.\nFu portato a Roma nel 10 a.C. da Augusto, insieme con l'obelisco Flaminio, e collocato come gnomone della meridiana di Augusto (\"solarium Augusti\") in Campo Marzio, consacrato nel medesimo anno. La grande Linea meridiana, frutto dell'ingegno del matematico Facondio Novo, era costituita da lastre di travertino, sulla quale era disegnata con lettere bronzee, l'indicazione dei giorni e dei segni zodiacali. La Linea meridiana venne costruita allo scopo di verificare la validit\u00e0 della riforma calendariale di Giulio Cesare (calendario giuliano) dato che dal 46 a.C. fino, appunto, al 9 a.C. essa era stata applicata malamente (l'anno intercalare ogni 3 anni anzich\u00e9 ogni 4).\nOltre a esplicare la sua funzione di Linea meridiana l'obelisco era orientato in modo tale da incrociare il disco del sole sulla punta dell'obelisco stesso da una posizione sulla Via Flaminia di fronte all'Ara Pacis, secondo una teoria recentemente proposta dall'archeologo virtuale Bernie Frischer, che \u00e8 ricorso per l'occasione all'ausilio del \"NASA Horizons System\" (che fornisce la posizione degli oggetti del sistema solare nel cielo in qualunque punto della storia). Fino a tempi recenti si era pensato che lo gnomone fosse orientato in modo tale da proiettare la sua ombra sulla non lontana Ara Pacis il 23 settembre, giorno del \"dies natalis\" dell'imperatore e coincidente con l'equinozio autunnale. Ma la presenza sulla base dell'obelisco della dedica al sole (\"soli donum dedit\"), quindi al dio Apollo, si \u00e8 sempre mal conciliata con quest'ultima ipotesi. Augusto inoltre aveva annesso alla propria residenza sul Palatino il tempio di Apollo Palatino, trasferendovi all'interno i Libri Sibillini. Apollo era insomma dio sacro ad Augusto, poich\u00e9 al pitone Apollo si collegava la fecondazione di Azia, madre del Principe (che si credeva essere stato concepito nel tempio di Apollo in Circo), come magnificamente rappresentato nel Vaso Portland. L'allineamento del sole al di sopra dell'obelisco avveniva precisamente il 9 ottobre, proprio il giorno della festa annuale di Apollo Palatino.\nL'iscrizione posta su due lati della base dell'obelisco recita:\nUna dettagliata descrizione, che permette di conoscere la tipologia, l'aspetto e le modalit\u00e0 di funzionamento dell'imponente meridiana solare, \u00e8 fornita da Plinio il vecchio.\nEpoca medievale e moderna.\nTra il IX e l'XI secolo, probabilmente a causa di un incendio o di un terremoto (forse per il sisma dell'849) o durante il sacco di Roma del 1084 da parte di Roberto il Guiscardo, l'obelisco croll\u00f2 e poi, progressivamente, si interr\u00f2.\nPapa Sisto V (1520\u20131590) fece intraprendere dei tentativi di rimontare e rialzare l'obelisco assemblandone alcuni pezzi che erano stati gi\u00e0 ritrovati nel 1502 in una cantina del \"Largo dell'Impresa\", l'attuale piazza del Parlamento.\nDopo questo infruttuoso tentativo, tracce della meridiana furono rinvenute durante il pontificato di papa Benedetto XIV nel 1748, come testimonia la lapide affissa sul portone di piazza del Parlamento 3, che cita appunto la descrizione di Plinio.\nL'obelisco e la meridiana non erano infatti, in origine, collocati nella posizione in cui esso fu rialzato successivamente, ma si ergevano nello spazio retrostante alla Curia innocenziana (l'odierno palazzo di Montecitorio). Sotto la cantina di uno stabile di via di Campo Marzio, infatti, \u00e8 stato scavato un tratto della meridiana con l'indicazione di alcuni mesi, in lettere greche incastonate nelle lastre di travertino.\nLe ricerche nelle fondamenta della chiesa di San Lorenzo in Lucina sono state infruttuose e l'ipotesi dell'\"Horologium\" per tutte le ore non \u00e8 pi\u00f9 sostenuta ormai da nessuno.\nDal 1789 al 1792, papa Pio VI avvi\u00f2 i lavori di riparazione dell'obelisco, che venne in seguito eretto e ripristinato come orologio solare. La direzione dei lavori venne affidata all'architetto Giovanni Antinori che restaur\u00f2 il grande monolite di granito rosso, (altezza 21,79\u00a0m con il basamento e il globo 33,97\u00a0m), utilizzando tra l'altro anche il granito della grande colonna di Antonino Pio (la cui base con rilievi \u00e8 tuttora conservata nei Musei Vaticani). \u00c8 interessante notare, nel bell'altorilievo, la rappresentazione del genio del Campo Marzio che imbraccia l'obelisco di Augusto, come emblema della \"regio\" del Campo Marzio.\nCon la nuova sistemazione di Piazza Montecitorio, inaugurata il 7 giugno 1998, \u00e8 stata tracciata sull'acciottolato della piazza una nuova meridiana, in memoria di quella di Augusto, che punta verso il portone d'ingresso del palazzo. L'ombra dell'obelisco non punta, per\u00f2, esattamente in quella direzione, e la sua funzione gnomonica \u00e8 definitivamente perduta. Del resto, a leggere Plinio, anche lo strumento originale aveva smesso di funzionare gi\u00e0 dopo una trentina d'anni dalla sua installazione, cio\u00e8 verso il 47."}
{"id": "238243", "revid": "741067", "url": "https://it.wikipedia.org/wiki?curid=238243", "title": "Zoe Incrocci", "text": "Biografia.\nSorella del famoso sceneggiatore Agenore Incrocci, debutt\u00f2 nel cinema a diciassette anni in film \"L'eredit\u00e0 dello zio buonanima\" di Amleto Palermi (1934). Dal 1950, con \"Tot\u00f2 cerca moglie\" di Carlo Ludovico Bragaglia, intraprese una carriera costante, partecipando a molte altre pellicole: \"Il padrone del vapore\" di Mario Mattoli (1951), \"Noi siamo le colonne\" di Luigi Filippo D'Amico (1956), \"Colpo gobbo all'italiana\" di Lucio Fulci (1962), \"Dropout\" di Tinto Brass (1971) e \"Brutti, sporchi e cattivi\" di Ettore Scola (1976), nelle quali si distinse come attrice raffinata e spiritosa.\nIn televisione esord\u00ec nel 1955 con \"Piccole donne\", cui seguirono nel 1957 \"Jane Eyre\", \"Ottocento\" (1959), \"La cittadella\" (1964, tutti diretti da Anton Giulio Majano), \"Il giornalino di Gian Burrasca\" di Lina Wertm\u00fcller (1964), \"David Copperfield\" (1965), \"La fiera della vanit\u00e0\" (1967, ancora con Majano) \"Il Circolo Pickwick\" (1968), \"Le avventure di Pinocchio\" di Luigi Comencini (1971) nel ruolo della Lumachina, nella prima met\u00e0 degli anni ottanta interpret\u00f2 la governante nello sceneggiato \"Casa Cecilia\" con Delia Scala e Giancarlo Dettori e i recenti \"Il maresciallo Rocca\" di Giorgio Capitani e Lodovico Gasparini (1998), \"Don Matteo\" di Enrico Oldoini (1999) e \"La dottoressa Gi\u00f2\" di Filippo De Luigi (1999).\nAttiva in teatro ed alla radio, Zoe Incrocci divenne nota anche nel campo del doppiaggio soprattutto per aver prestato la sua voce gracchiante alla querula servetta di colore Butterfly McQueen in \"Via col vento\" di Victor Fleming (1939), a Jean Hagen in \"Cantando sotto la pioggia\" di Stanley Donen e Gene Kelly (1952) e alla giovane Marilyn Monroe in \"Eva contro Eva\" di Joseph L. Mankiewicz (1950).\nNel 1938 fu Aldina in Come vi piace di William Shakespeare nel Giardino di Boboli a Firenze per la regia di Jacques Copeau.\nFu attiva anche nel doppiaggio Disney doppiando l'elefantessa Prissy in Dumbo e Nonna Salice in Pocahontas e Pocahontas II - Viaggio nel nuovo mondo.\nNel 1991 ricevette il David di Donatello e il Nastro d'argento alla migliore attrice non protagonista per l'interpretazione di Elvira in \"Verso sera\" di Francesca Archibugi (1990).\nSposata con il regista Nino Meloni, \u00e8 morta nella sua abitazione romana nel 2003."}
{"id": "238247", "revid": "1318658", "url": "https://it.wikipedia.org/wiki?curid=238247", "title": "Alpi Apuane", "text": "Le Alpi Apuane sono una catena montuosa situata nel nord-ovest della Toscana, facente parte del Subappennino toscano e delimitata a nord-ovest dal fiume Magra (Lunigiana), a est dal fiume Serchio (Garfagnana, Mediavalle e Piana di Lucca) e a sud-ovest dalla Versilia e dalla Riviera Apuana, interessando parte del territorio delle province di Lucca e Massa-Carrara. Confinano a sud col Monte Pisano e a nord con l'Appennino ligure. \nIl territorio, corrispondente al loro bacino e storicamente conosciuto anche con il toponimo Apuania, \u00e8 in parte compreso nel Parco naturale regionale delle Alpi Apuane. \nEsso fu istituito nel 1985, a seguito di una raccolta di firme partita molti anni prima e la presentazione nel 1978 di una legge di iniziativa popolare. La Regione Toscana, nel 1997 con la Legge Regionale 65/1997 ne ridusse il perimetro da circa 54.000 ettari agli attuali 20.598 ettari (200\u00a0km\u00b2), in modo da tutelare la presenza delle cave di marmo, riclassificate come \u201c\"aree contigue\"\u201d. \nIl parco dal 2012 \u00e8 entrato nella rete dei Geoparchi tutelati dall'UNESCO. Nel 2020 \u00e8 stata avviata una petizione per l'istituzione di un parco nazionale e c'\u00e8 inoltre la proposta di accorpare le Alpi Apuane al gi\u00e0 esistente Parco Nazionale dell'Appennino Tosco-Emiliano. \nLe Alpi Apuane infatti racchiudono circa il 50% della biodiversit\u00e0 toscana, compresi alcuni endemismi. Sono presenti, tra la flora e la fauna, anche specie rare e relitte, tra i quali il tritone alpestre, minacciato dalla Cava Valsora. Da notare che il comprensorio delle Apuane \u00e8 parte della rete Natura 2000 e racchiude aree di elevato interesse ambientale come ad esempio Important Bird and Biodiversity Area, Zone di Protezione Speciale, Zone speciale di conservazione, Siti di Interesse Comunitario, Oasi WWF, Oasi LIPU e aree di rilevanza erpetologica. Inoltre \u00e8 attiva una collaborazione tra Parco Nazionale dell'Appennino Tosco-Emiliano e Parco regionale delle Alpi Apuane per la protezione del lupo. \nAnche da un punto di vista escursionistico, alpinistico e speleologico, le Apuane sono un territorio di pregio, ricco di sentieri, vie ferrate (quella del Monte Procinto, aperta nel 1893, \u00e8 la pi\u00f9 antica d'Italia), vie d'arrampicata e cavit\u00e0 carsiche, spesso minacciate dalle cave. Nel 2021 il C.A.I. ha proposto l'istituzione di un \"Parco Culturale delle Apuane\".\nInoltre nell'area sono presenti emergenze storiche, artistiche ed archeologiche, alcune delle quali legate alla stessa attivit\u00e0 estrattiva antica. Nel 2000, tramite una legge nazionale tuttora valida, fu decretata l'istituzione del \"Parco Archeominerario delle Alpi Apuane\" per tutelare dall'attuale attivit\u00e0 estrattiva le testimonianze di quella di epoca antica, ma la cui effettiva istituzione \u00e8 tuttavia sospesa dal 2006, nonostante i pareri favorevoli degli enti locali. Per ovviare ai ritardi, nel 2003 il Parco naturale Regionale delle Alpi Apuane ha istituito il \"Sistema museale di archeologia mineraria delle Alpi Apuane\". Sono inoltre presenti testimonianze della Linea Gotica, delle lotte partigiane e della Seconda Guerra Mondiale, come il Parco Nazionale della Pace di Sant'Anna di Stazzema e il Parco della Resistenza al Monte Brugiana.\nEtimologia.\nL'aggettivo \"apuane\" \u00e8 legato alla popolazione dei Liguri Apuani, i quali popolavano una parte dell'Appennino ligure e tosco-emiliano e le Alpi Apuane nell'epoca dell'Italia preromana. Strabone li chiamava \"Lunae montes\", cio\u00e8 \"monti della luna\", Dante Alighieri \"Monti di Luni\", antica citt\u00e0 romana in provincia di La Spezia. Analogamente Gabriele d'Annunzio: \"Alpe di Luni\" Per quanto riguarda il concetto di \"alpi\", \u00e8 un appellativo usato per descrivere montagne difficili da scalare. Viene ufficializzato nella regione con l'istituzione della Repubblica Cisalpina nel 1798.\nFelice Giordano nel 1868, durante una delle prime adunate del Club Alpino Italiano a Firenze dice che \"Il nome di Alpi sta bene invero a questa giogaia che proietta nel cielo un profilo scabro, straziato e irto di picchi alti\". La definizione di \"Alpi in miniatura\" \u00e8 invece dei fiorentini Bertini e Triglia, autori di una guida escursionistica pubblicata dal CAI Firenze nel 1876. Secondo altri, il nome \"Apuane\" \u00e8 da riferirsi alla citt\u00e0 che un tempo era chiamata \"Apua\" e che oggi potremmo identificare con Pontremoli.\nStoria.\nPrimi insediamenti.\nI primi insediamenti dei Liguri-Apuani risalgono al V secolo a.C., ma gi\u00e0 nella tarda et\u00e0 del Bronzo \u00e8 possibile rintracciare i primordi di quella civilt\u00e0, che si svilupp\u00f2 tra i bacini del Vara, del Magra ed in quello montano del Serchio, oltre che nelle omonime montagne. Verso il VI secolo a.C., la popolazione risent\u00ec in parte anche dell'influenza culturale degli Etruschi (a loro volta stanziati da secoli fin nella Piana di Lucca e nei dintorni di Pisa). Col III secolo a.C. l'espansione dei Romani, costrinse i Liguri-Apuani a ritirarsi sulle montagne della Garfagnana, della Lunigiana, della Val di Vara e della Versilia.\nIl Novecento.\nIl secolo scorso \u00e8 stato caratterizzato da un grande spopolamento delle zone territoriali di quello che oggi \u00e8 in gran parte il Parco delle Alpi Apuane. Il decremento demografico \u00e8 dovuto alle forti emigrazioni dell'epoca sia verso Paesi economicamente benestanti, quali Stati Uniti e nazioni del nord-Europa, sia verso i centri urbani della pianura. Inoltre, il territorio apuano \u00e8 stato segnato anche da catastrofi naturali non di poco conto, tra cui ricordiamo il terremoto del 1920 e l'alluvione del 1996, quest'ultimo con gravi conseguenze nelle frazioni della valle del Vezza (il paese di Cardoso and\u00f2 quasi distrutto). Mantenendo una dinamica negativa, le Alpi Apuane sono state teatro dell'orrore nazifascista durante la Seconda guerra mondiale, come testimonia l'efferato eccidio di Sant'Anna di Stazzema del 12 agosto 1944, giorno in cui furono trucidate circa 560 persone inermi.\nGeografia fisica.\nLa catena delle Alpi Apuane si differenzia dal vicino Appennino per la sua morfologia aspra e incisa, da cui appunto l'appellativo di \"Alpi\". L'energia del rilievo \u00e8 molto elevata, specialmente nel versante versiliese-marittimo: se si escludono infatti i chilometri della pianura costiera versiliese (circa 4\u00a0km di larghezza), si passa da poche decine di metri sopra il livello del mare agli oltre 1800 metri in meno di 7\u00a0km.\nGeologia.\nLe Alpi Apuane sono un'importante ed estesa finestra tettonica in cui affiorano le rocce pi\u00f9 profonde (Unit\u00e0 Metamorfiche Toscane) dell'intera catena appenninica. \nSono distinguibili due maggiori unit\u00e0 tettono-metamorfiche, l'unit\u00e0 di Massa e l'unit\u00e0 delle Apuane. La prima affiora principalmente nella porzione pi\u00f9 occidentale della catena ed \u00e8 costituita dal basamento paleozoico e dalla successione metasedimentaria triassica che ha sperimentato un grado metamorfico superiore rispetto all'unit\u00e0 delle Apuane. Nelle metapeliti dell'Unit\u00e0 di Massa sono stati rinvenuti la cianite ed il cloritoide.\nL'unit\u00e0 delle Apuane consiste anch'essa in un basamento paleozoico al di sopra del quale giace in discordanza angolare la sequenza metasedimentaria triassico-oligocenica. Il basamento \u00e8 composto da rocce metasedimentarie e metavulcaniche formatesi dal Cambriano superiore al Siluriano, esso presenta una deformazione ed un metamorfismo tipico di condizioni metamorfiche di basso grado avvenuti durante l'orogenesi varisica. Le coperture mesozoiche sono costituite dai depositi continentali triassici del Verrucano, e da metasedimenti di piattaforma carbonatica come metadolomie, marmi e marmi dolomitici (Triassico superiore \u2013 Liassico). Queste rocce giacciono al di sotto dei metacalcari selciferi, metadiaspri e calcescisti (Lias superiore-Cretaceo inferiore) e degli scisti sericitici e dei calcescisti con intercalazioni di marmi (Cretaceo inferiore - Oligocene inferiore). Chiude la sequenza metasedimentaria la formazione torbiditica areacea dello Pseudomacigno.\nDal punto di vista tettonico le Alpi Apuane sono molto complesse e le strutture deformative sono attribuibili a due fasi principali. La fase D1 rappresenterebbe l'impilamento delle falde metamorfiche ed \u00e8 definita da una foliazione di piano assiale di pieghe isoclinali a scala da centimetrica a chilometrica. Durante la fase D2, le precedenti strutture sono state sovraimpresse da una nuova generazione di pieghe e dalla formazione di zone ad alta deformazione correlate all'esumazione del complesso metamorfico. I dati P-T-t disponibili per le Alpi Apuane affermano che il picco metamorfico (450\u00a0\u00b0C; 0.6\u00a0GPa) e l'inizio della fase D1 sono datate al Miocene inferiore.\nCarsismo.\nUn'importante caratteristica della catena apuana \u00e8 la massiccia presenza di grotte carsiche e di morfologie tipiche del carsismo.\nLe Alpi Apuane rappresentano infatti una delle aree carsiche pi\u00f9 importanti d'Italia: . Tra le 50 grotte pi\u00f9 profonde della penisola, 17 sono apuane, cos\u00ec come tra le 50 pi\u00f9 estese in lunghezza, 8 sono apuane. Il carsismo rappresenta uno dei processi geologici pi\u00f9 conosciuti per la capacit\u00e0 di dare vita a forme e paesaggi spettacolari. La maggior parte dei fenomeni carsici \u00e8 dovuta all'azione delle acque d'origine meteorica sulle rocce, principalmente di tipo carbonatico (calcari e dolomie) che sono la litologia prevalente nella zona. Oltre ai numerosi abissi (fra i quali quelli che raggiungono profondit\u00e0 maggiori di 1000 metri, come l'Abisso Roversi, Abisso Olivifer, Abisso Fighier\u00e0-Farolfi-Buca d'Eolo, Abisso Perestoika e altri), sono presenti 3 grotte turistiche visitabili durante tutto l'anno, e sono: Antro del Corchia, Grotta del Vento e le Grotte di Equi Terme.\nIl carsismo in Apuane ha dato luogo anche a paesaggi carsici epigei come il campo carreggiato della Vetricia (\"Gruppo delle Panie\") e il campo di doline della Carcaraia (versante settentrionale del monte Tambura).\nLaghi.\nNella catena apuana non sono presenti laghi naturali poich\u00e9 l'accentuato carsismo e l'acclivit\u00e0 dei versanti non favoriscono il ristagno di acque superficiali. Tuttavia sono presenti 5 laghi artificiali ottenuti dallo sbarramento di corsi d'acqua e volti alla produzione di energia idroelettrica.\nL'unica area umida che in passato si ipotizza essere stato un lago di origine glaciale, oramai ridotta a padule (o torbiera), \u00e8 il padule di Fociomboli, nel versante settentrionale del monte Corchia. Un'altra area che in passato \u00e8 stata ipotizzata essere un lago di origine glaciale \u00e8 la conca glaciale di Campocatino, nei pressi del paese di Vagli Sopra.\nGlacialismo.\nDurante l'ultima glaciazione, sui versanti settentrionale e orientale si trovavano vari ghiacciai, i principali dei quali erano i seguenti:\nNevai recenti. Prima dell'imponente cambiamento climatico iniziato con l'inverno 1989 - 1990 le Apuane facevano registrare, alle quote superiori ai 1400 - 1500 metri, accumuli di neve veramente imponenti e ci\u00f2 a causa dell'entit\u00e0 notevolissima delle precipitazioni. Questi accumuli di neve giungevano ordinariamente fino all'estate formando anche dei nevai. Questi nevai, durante la piccola et\u00e0 glaciale possono aver dato origine anche a piccoli glacionevati. Alcuni nevai, dato il carsismo, si trovavano sul fondo di cavit\u00e0 e pozzi verticali. Fino agli anni seguenti la seconda guerra mondiale alcuni abitanti della zona raggiungevano nevai e buche della neve durante l'estate per estrarne il ghiaccio, trasportarlo a valle e farne commercio. La localit\u00e0 \"Passo degli Uomini della Neve\" rappresenta una traccia toponomastica di questo commercio di ghiaccio. Tutti i nevai si sono estinti tra il 1990 e il 2010 e purtroppo nessuno ha pensato di prelevare campioni di ghiaccio in luoghi come l'abisso Revel o le cavit\u00e0 presso il passo di Cardeto; questi campioni avrebbero potuto dare interessantissime notizie sulla storia del clima tra il XV e il XX secolo. \nSi fornisce di seguito un elenco di nevai e accumuli che arrivavano ordinariamente al mese di luglio e in qualche caso all'autunno:\nClima.\nLa geomorfologia della catena influenza notevolmente il clima delle Apuane e delle aree circostanti. I due versanti presentano una certa diversit\u00e0 climatica poich\u00e9 la catena costituisce una vera e propria barreria sia contro i venti settentrionali, freddi e secchi, sia contro i venti pi\u00f9 umidi che arrivano dal mar Ligure/mar Tirreno. Cos\u00ec il versante versiliese-marittimo presenta un clima mite, con estati fresche ed inverni non troppo rigidi, non a caso la copertura nevosa invernale \u00e8 quasi assente o comunque al di sopra dei 1300-1400 metri, mentre il versante garfagnino-lunigianese esposto a nord-est presenta un clima tipicamente continentale, con inverni freddi ed estati relativamente brevi dove le precipitazioni, anche nevose, in certi punti si accumulano e persistono tutto l'anno. L'articolazione del rilievo tuttavia determina una considerevole variet\u00e0 di microclimi: versanti assolati ed esposti al vento si alternano a forre umide e freddi fondovalle, aree soleggiate e protette dal vento a boschi densi e ombrosi. Particolare attenzione merita lo stau della catena nei confronti delle correnti umide che provengono da ovest dal Mar Ligure, origine di diverse alluvioni avvenute nella zona (in tempi recenti Alluvione della Versilia del 19 giugno 1996 e Alluvione dello Spezzino e della Lunigiana del 25 ottobre 2011).\nAmbiente.\nFlora.\nLe Alpi Apuane presentano una grande variet\u00e0 di flora grazie alla combinazione di diversi fattori, specialmente le caratteristiche geografiche, la diversit\u00e0 climatica e la natura geologica dei rilievi montuosi.\nSui primi rilievi, pi\u00f9 vicini al mare o sottoposti alla sua influenza, la copertura vegetale rientra nel tipo mediterraneo. Nelle zone dove il terreno ha una composizione calcarea, fino a quote modeste \u00e8 presenta la macchia mediterranea composta da leccio, mirto e fillirea. Con l'accrescimento demografico degli insediamenti montani, spesso parte di questa copertura vegetale \u00e8 stata sostituita da campi di olivi. Ad oltre 600 metri di altitudine, il terreno mostra una composizione pi\u00f9 silicea, favorendo la diffusione del pino marittimo.\nLe Apuane interne sono ricoperte da querceto-carpineti e cerreto-carpineti, largamente sostituiti dall'uomo con castagneti. I quercieto-carpineti (\"Quercus pubescens\", \"Ostrya carpinifoglia\", \"Fraxinus ornus\") sono diffusi in tutti i terreni calcarei soleggiati del versante tirrenico e presso le rocce carbonatiche, a partire da una quota di 400 metri fino a 1400 metri circa. I cerreto-carpineti sono diffusi per lo pi\u00f9 nei terreni freschi e pi\u00f9 umidi del versante della Lunigiana e della Garfagnana.\nGran parte dei boschi caducifogli in passato \u00e8 stata trasformata in castagneti cedui o da frutto: l'uomo ha piantato o favorito il castagno in tutti i terreni leggermente acidi adatti alla pianta per ricavare castagne e legname; \u00e8 infatti largamente conosciuta l'importanza che il castagno ha rivestito, soprattutto in passato, nella vita e nell'economia delle popolazioni apuane.\nSalendo ancora in alto, superando i 1000 metri, si incontrano aree dominate dal faggio (Fagus sylvatica L.), con maggiore estensione nel versante settentrionale delle Apuane, nella Garfagnana e nella Lunigiana. Nel versante che si affaccia sul Mar Tirreno, invece, data la composizione marmorea del substrato geologico, il faggio \u00e8 meno esteso e sussiste a quote inferiori che si aggirano sui 1300 m in media.\nFauna.\nLa fauna annovera scoiattoli, ghiri, moscardini, volpi, lepri, faine, tassi e martore nonch\u00e9 almeno 300 specie di uccelli, tra cui il gracchio corallino, che col suo inconfondibile becco rosso \u00e8 diventato il simbolo del Parco naturale.\nMa l'esemplare pi\u00f9 caratteristico \u00e8, con il tritone alpestre apuano, il geotritone italiano \"(Speleomantes italicus)\", antichissimo anfibio cavernicolo presente in forma endemica.\nAll\u2019inizio degli anni \u201880 del XX secolo, il muflone \u00e8 stato \"introdotto\" con intenti venatori, antecedentemente all\u2019istituzione dell\u2019area protetta; gli individui, provenienti dal Parco dell'Orecchiella, sono stati rilasciati nel territorio del Comune di Stazzema (LU), in due riprese: nel 1981 (6 capi) e nel 1982 (10 capi). Partendo dai 16 esemplari iniziali, la sua presenza nell\u2019area \u00e8 oggi ampiamente affermata, con una popolazione che si pu\u00f2 considerare \u201cindigenata\u201d, in particolare nell'area del gruppo montuoso delle Panie.&lt;br&gt;\nInvece cinghiali e caprioli sono giunti spontaneamente, dai territori circostanti. Nel 2011, c'\u00e8 stato il primo avvistamento di cervo, proveniente (quasi sicuramente) dagli Appennini.\nIl lupo.\nMediante l'uso di \"fototrappole\", nel 2008 \u00e8 stata accertata la presenza del lupo. Trovando un habitat favorevole, il lupo ha \"ricolonizzato\" spontaneamente le Apuane, e dal 2014 un piccolo branco ha iniziato anche a riprodursi; nel 2015 i lupi si sono suddivisi in due branchi. Nel 2016, i branchi sono diventati tre, creando qualche preoccupazione agli abitanti delle zone pi\u00f9 isolate.\nEconomia.\nEstrazione del marmo.\nI marmi delle Alpi Apuane sono probabilmente il materiale lapideo pi\u00f9 conosciuto al mondo. Sono state riconosciute fino a 14 variet\u00e0 merceologiche, raggruppate secondo le loro caratteristiche in 5 gruppi: marmi bianchi, marmi brecciati, marmi grigi e venati, marmi cipollini e marmi storici.\nL'inizio dell'escavazione di marmo nelle Apuane \u00e8 ben testimoniata in epoca romana, ma recentemente, alcuni studi hanno confermato la lavorazione di questo marmo anche in epoca pre-romana che veniva utilizzato per manufatti funerari. Una prima attivit\u00e0 di escavazione intensiva \u00e8 stata registrata durante il I secolo a.C., infatti, in conseguenza di un forte rinnovamento dell'architettura pubblica e privata di Roma ci fu un notevole incremento della produzione di marmo che veniva estratto, per la maggior parte, da cave poste presso i fondovalle dei quattro principali bacini marmiferi del carrarese (Bacino di Boccanaglia, di Torano, di Miseglia e di Colonnata).\nAll'epoca tutte le fasi dell'attivit\u00e0 estrattiva erano gi\u00e0 accuratamente programmate e pianificate: il materiale estratto subiva una prima lavorazione direttamente in cava, mentre i detriti di scarto erano adoperati per costruire le \u201cvie di lizza\u201d sulle quali venivano fatti scendere a valle i blocchi di marmo. Le tecniche di escavazione si basavano sullo sfruttamento delle principali linee di fratturazione presenti nel marmo: utilizzando martelli e scalpelli metallici venivano eseguiti nella roccia dei tagli a trincea (\u201ccesurae\u201d) che successivamente venivano allargati per mezzo di cunei di ferro o legno. Quest'ultimi erano continuamente bagnati in modo tale che la spinta generata dal rigonfiamento del legno fosse capace di determinare il distacco del blocco. La caduta dell'Impero romano d'Occidente e la conseguente crisi economica e sociale che caratterizz\u00f2 il Medioevo determinarono una forte contrazione dell'attivit\u00e0 estrattiva che prosegu\u00ec rimanendo di fatto solo un'attivit\u00e0 locale.\nDal XII secolo ci fu una moderata ripresa dell'attivit\u00e0 estrattiva, ma solo in epoca rinascimentale si assistette nuovamente ad una netta ripresa della produzione; in particolare, a partire dal la seconda met\u00e0 del XV secolo, l'attivit\u00e0 estrattiva fu allargata anche ai bacini marmiferi della Versilia (Monte Altissimo), i cui marmi sono stati utilizzati anche da Michelangelo Buonarroti. Le tecniche di escavazione sono rimaste artigianali fino all'introduzione dell'esplosivo avvenuta nel XVIII: questa tecnica velocizzava i tempi ma non considerava i danni che l'esplosione arrecava al materiale da estrarre producendo un'enorme quantit\u00e0 di detriti, dando cos\u00ec inizio allo sviluppo dei ravaneti (accumuli di materiale lapidei stoccati sui pendii di cava).\nDalla seconda met\u00e0 del XIX secolo, anche il territorio della Garfagnana viene coinvolto nel processo di industrializzazione del marmo. Durante il XX secolo l'escavazione del marmo ha avuto alti e bassi, risentendo anche dei periodi bellici che hanno coinvolto in primo piano questo territorio; tuttavia dal secondo dopoguerra fino ad oggi si \u00e8 assistito ad un incremento di materiale estratto, con ricadute occupazionali e economiche importanti, soprattutto per l'area di Carrara. Negli ultimi decenni le moderne tecniche di taglio basate sull'utilizzo del filo diamantato hanno rivoluzionato il lavoro in cava, diminuendo il quantitativo di detrito prodotto, rendendo possibile una maggiore tutela del territorio.\nOggi il numero di cave attive nelle principali aree estrattive (Carrara, Massa, Lunigiana, Garfagnana e Versilia) \u00e8 di 143, di cui 100 concentrate nel bacino di Carrara. La mole di materiale estratto in blocchi si attesta intorno ai 400.000 metri cubi annui, impiega circa 6.000 addetti e rappresenta il 70% del PIL provinciale nonch\u00e9 uno dei settori di maggior rilievo e prestigio dell\u2019economia del centro Italia. La linea di business pi\u00f9 grande, sebbene meno conosciuta, consiste nella produzione del carbonato di calcio in polvere, materia prima impiegata nella produzione di plastiche, gomme, pneumatici, isolanti, vernici, colle, carta, prodotti chimici, farmaceutici, cosmetici e nell'edilizia. Ad oggi, circa il 75% dell\u2019estratto nelle cave \u00e8 costituito da carbonato di calcio, destinato a usi industriali, mentre il 25% \u00e8 marmo, destinato principalmente all'edilizia. \nImpatto negativo dell'attivit\u00e0 estrattiva.\nL'attivit\u00e0 estrattiva ha tuttavia anche risvolti negativi per la collettivit\u00e0 e per l'ambiente naturale: ha un impatto negativo sugli acquiferi per l\u2019inquinamento delle acque superficiali e profonde derivanti dalla lavorazione del marmo, per la dispersione delle polveri nell\u2019atmosfera, per l\u2019inquinamento e i disagi dovuti all\u2019intensit\u00e0 dei trasporti su strada dei materiali estratti e per la modifica irreversibile della morfologia dei luoghi, con elevatissimo impatto paesaggistico, e talvolta anche dei profili delle montagne pi\u00f9 elevate e significative. Infine, sotto il profilo del dissesto idrogeologico i ravaneti, in particolare quelli recenti, rappresentano aree a forte rischio. \nContro l'attivit\u00e0 estrattiva intensiva sulle Alpi Apuane si battono da anni numerose associazioni ambientaliste, comitati, collettivi, gruppi speleologici ed alpinistici, talvolta definiti \"no cav\", tramite manifestazioni, appelli ed azioni legali. \nSono comparsi numerosi articoli di denuncia della situazione ambientale apuana su quotidiani e riviste. Il docufilm americano Antropocene inserisce inoltre quello delle Alpi Apuane tra i 43 maggiori disastri ambientali contemporanei. \nNel 2020 il partito Europa Verde, che si prefigge la chiusura delle cave ricadenti nel parco e l'abrogazione delle deroghe regionali, ha sollevato la questione nelle sedi istituzionali e ha proposto un referendum abrogativo riguardante le norme regionali pi\u00f9 favorevoli alle cave. \nNumerosi intellettuali hanno preso posizione per la tutela delle Alpi Apuane. Ulteriore visibilit\u00e0 internazionale alla causa \"no cav\" \u00e8 stata data dalla vittoria del Wildlife Photographer of the Year nel 2020 da parte di Lorenzo Shoubridge con una fotografia dei lupi nei pressi del Monte Corchia.\nTurismo e sport.\nLe Apuane sono visitate ogni anno da molti escursionisti, la maggior parte dei quali provenienti dalle zone limitrofe. In quest'area il turismo non \u00e8 molto diffuso, sia a causa della vicinanza di altre localit\u00e0 appenniniche e costiere sia a causa della monocultura del marmo che non ha mai favorito un alternativo sviluppo economico, ma tuttavia in crescita. \nNumerosi movimenti favorevoli alla chiusura delle cave apuane hanno elaborato proposte di sviluppo economico alternativo, largamente basate sulle potenzialit\u00e0 naturalistiche dell'area. \nEscursionismo.\nLa fitta presenza di associazioni C.A.I. nei dintorni dell'area ha favorito la realizzazione di una rete sentieristica molto ampia e variegata, integrata da vecchie mulattiere, vie di lizza e strade marmifere. La morfologia molto acclive e accidentata, combinata alla vicinanza di queste montagne al mare, fanno delle Alpi Apuane un terreno ostico e imprevedibile, con sentieri che talvolta sono esposti ed aerei e con condizioni meteorologiche che possono cambiare repentinamente. Si consiglia pertanto di informarsi su condizioni dei sentieri e di controllare le previsioni meteorologiche prima di avventurarsi se non si conosce la zona.\nNelle Alpi Apuane esistono diversi trekking plurigiornalieri che percorrono interamente o parte della catena, e sono:\nVie Ferrate.\nLa presenza di versanti spogli e di pareti verticali nelle Alpi Apuane ha portato alla realizzazione sia di tratti di sentiero attrezzati con cavo metallico sia di vere e proprie ferrate (cinque percorribili ed una dismessa):"}
{"id": "238248", "revid": "767487", "url": "https://it.wikipedia.org/wiki?curid=238248", "title": "Bartolomeo Cavaceppi", "text": "Biografia.\nSe dobbiamo credere alla testimonianza dello stesso Cavaceppi nel 1729 egli entr\u00f2 nello studio dello scultore francese Pierre-\u00c9tienne Monnot. Tale dato va per\u00f2 preso con una certa prudenza. I documenti attestano che Cavaceppi fu allievo dello scultore Carlo Antonio Napolioni. Nel 1732 prese parte al concorso Clementino di scultura indetto dall'Accademia di S. Luca, realizzando un modello copiato dall'Abacuc di Gian Lorenzo Bernini. Ben presto si afferm\u00f2 come restauratore di fama internazionale, grazie anche all'appoggio del cardinale Alessandro Albani, il principale antiquario di Roma, del quale dal 1734 cur\u00f2 la prestigiosa collezione di opere antiche.\nIl rapporto con il prelato gli permise di ottenere numerose commissioni da parte di molti viaggiatori stranieri di passaggio a Roma, in particolare di collezionisti britannici che volevano dare vita a raccolte dopo essere tornati in patria.\nNel clima di mania antiquaria, tipico della met\u00e0 del XVIII secolo, il suo atelier di restauro fu frequentato dai pi\u00f9 noti collezionisti d'Europa, fra cui Federico II di Prussia e Caterina II di Russia. Fu anche amico del Winckelmann, che accompagn\u00f2 nel suo ultimo viaggio in Germania nel 1768.\nI suoi lavori di restauro sulle sculture pi\u00f9 importanti dei Musei Capitolini, sotto i pontificati di Papa Benedetto XIV e Clemente XIII, sono descritti nell'opera \"Raccolta d'antiche statue, busti, teste cognite...\", Roma 1769-1772.\nRaramente firm\u00f2 i suoi lavori; alcune delle sue statue erano note per essere state realizzate su suo disegno, altre venivano confuse con antichit\u00e0 originali. L'attivit\u00e0 di scultore del Cavaceppi si concentr\u00f2 soprattutto nelle copie di statue antiche, anche se produsse opere originali, quali \"Carlo I\", \"Cerere\", \"Diana\", \"Federico II\", ispirate all'emergente stile neoclassico."}
{"id": "238249", "revid": "297059", "url": "https://it.wikipedia.org/wiki?curid=238249", "title": "Stuart Roosa", "text": "Fu il pilota del modulo di comando della missione di Apollo 14. La missione si svolse dal 31 gennaio al 9 febbraio 1971 e fu la terza ad allunare con gli astronauti Alan Shepard ed Edgar Mitchell. Mentre Shepard e Mitchell rimasero sulla Luna per due interi giorni, Roosa orbit\u00f2 intorno al satellite pilotando il modulo di comando \"Kitty Hawk\" ed eseguendo diversi esperimenti.\nRoosa nacque a Durango, Colorado, e crebbe a Claremore, Oklahoma. Frequent\u00f2 la \"Oklahoma State University\" e l'Universit\u00e0 dell'Arizona. Inizi\u00f2 la carriera presso il Servizio Forestale degli Stati Uniti, l'U.S. Forest Service, agli inizi degli anni cinquanta. In seguito, nel 1953, si arruol\u00f2 presso l'aeronautica militare americana, frequentando la Gunnery School presso la Del Rio Air Force Base, nel Texas, e la Luke Air Force Base, in Arizona, nonch\u00e9 la scuola per cadetti aviatori presso la Williams Air Force Base, sempre in Arizona. In quest'ultima scuola venne istruito come pilota per l'aeronautica militare. Dal luglio del 1962 all'agosto del 1964, Roosa venne impegnato come pilota per voli d'esercitazione presso la Olmstead Air Force Base, in Pennsylvania, volando su aerei caccia del tipo F-101. In seguito fu pilota su aerei da combattimento presso la Langley Air Force Base, in Virginia, dove volava sugli aerei F-84F e F-100. Prosegu\u00ec la sua carriera passando per la scuola per piloti di voli sperimentali presso la Edwards Air Force Base, in California dove prest\u00f2 servizio dal 1965 al 1966. In tutto questo tempo, Roosa raggiunse oltre ore di volo, di cui circa in aerei jet. Aggiunger\u00e0 inoltre 217 ore di volo nello spazio. Per due anni prest\u00f2 inoltre servizio presso la Tachikawa Air Base, in Giappone, in qualit\u00e0 di direttore del servizio d'ingegneria, collaborando ad un programma tecnologico dell'aeronautica militare americana, eseguito in collaborazione con l'Universit\u00e0 del Colorado presso la quale si era diplomato.\nRoosa era uno dei 19 astronauti scelti con la classe del 1966 e venne immediatamente assegnato all'equipaggio di supporto per la missione di Apollo 9. Con Apollo 14 rimase in orbita intorno alla Luna da solo per 33 ore, conducendo una serie intensiva di esperimenti. Aveva a bordo oltre un centinaio di semi facenti parte di un esperimento frutto della collaborazione tra servizio forestale americano e NASA. I semi vennero piantati in tutto il territorio degli Stati Uniti al ritorno dalla missione ed ora sono conosciuti come \"alberi della Luna\" (\"Moon Trees\"). Dopo l'esperienza su Apollo 14, fece parte dell'equipaggio di riserva, sempre in qualit\u00e0 di pilota del modulo di comando, per le missioni di Apollo 16 e Apollo 17. Venne inoltre assegnato al programma Space Shuttle fino al suo congedo dall'aeronautica militare nel 1976 con il grado di colonnello.\nDopo aver lasciato la NASA e l'aeronautica, assunse diverse posizioni in vari direttivi di societ\u00e0 economiche degli Stati Uniti. Nel 1981 raggiunse il suo apogeo in questo campo diventando proprietario e presidente della Gulf Coast Coors.\nVenne premiato con molteplici onorificenze e lauree d'onore, sia in campo militare, come pure per le sue imprese da astronauta e per la sua attivit\u00e0 nel settore dell'economia.\nStuart Roosa \u00e8 deceduto il 12 dicembre 1994 a Washington in seguito a complicazioni derivanti da una infiammazione al pancreas. Lasci\u00f2 la moglie Joan, tre figli ed una figlia. \u00c8 sepolto presso il Cimitero nazionale di Arlington, Virginia."}
{"id": "238253", "revid": "1543377", "url": "https://it.wikipedia.org/wiki?curid=238253", "title": "Giuthi", "text": "Il Giuthi \u00e8 un gioco della famiglia dei mancala giocato dalla popolazione africana dei K\u0129k\u0169y\u0169 del Kenya. Viene giocato soprattutto dai ragazzi che pascolano il bestiame. Le regole precise del gioco sono difficili da identificare, perch\u00e9 presso i Kikuyu la tradizione del Giuthi (cos\u00ec come quella dell'allevamento) si sta ormai perdendo. Come nel caso dei Pokomo (che giocano a un altro mancala, il Mbothe), i Kikuyu non hanno una tradizione nella realizzazione di tavolieri in legno; si gioca solitamente a Giuthi scavando buche nella sabbia. I pezzi usati sono sassolini o semi, tipicamente quelli di un albero locale chiamato \"mubuthi\".\nRegole.\nTavoliere e disposizione iniziale.\nIl tavoliere comprende due file di buche. Il numero di buche per fila \u00e8 variabile: di norma sono 8, ma possono variare da 5 a 10. I pezzi vengono distribuiti inizialmente in numero uguale in ogni buca; di solito sono 6 pezzi per buca, ma anche questo elemento \u00e8 variabile (almeno da 4 a 9). Ciascun giocatore controlla la fila di buche pi\u00f9 vicina a s\u00e9.\nCuriosamente, i Kikuyu stabiliscono chi apre la partita in un modo ben noto agli occidentali (e che potrebbe in effetti essere di derivazione europea): uno dei giocatori prende un sasso, porta le mani dietro la schiena, e poi presenta i pugni chiusi all'avversario chiedendogli di indovinare in quale pugno \u00e8 nascosto il sasso.\nTurno.\nIl giocatore di turno preleva tutti i sassi da una delle sue buche che ne contengono almeno due, e li semina in senso orario o antiorario, a sua scelta. Se l'ultimo sasso cade in una buca occupata, il giocatore preleva tutti i sassi dalla buca (incluso quello appena deposto) e continua la semina, \"invertendo\" il senso orario o antiorario rispetto alla precedente semina. Questo genere di \"semina a staffetta\", a versi alternati, \u00e8 una caratteristica peculiare del Guthi che lo distingue dalla maggior parte dei mancala. La semina termina quando l'ultimo sasso viene deposto in una buca vuota.\nSe durante la propria semina il giocatore non \u00e8 mai arrivato a seminare in una buca avversaria, ha diritto a giocare di nuovo. Fino a quando una semina non \"attraversa il confine\" entrando nelle file avversarie, la mossa non \u00e8 considerata \"valida\" e non pu\u00f2 portare a una cattura.\nLa cattura avviene, come in molti altri mancala, quando l'ultimo sasso di una semina (\"valida\", quindi successiva ad almeno un \"attraversamento di confine\") cade in una buca vuota di propriet\u00e0 del giocatore di turno, se la buca avversaria antistante non \u00e8 vuota. In questo caso sono catturati sia il sasso deposto dal giocatore che quelli nella buca avversaria. Inoltre, se la buca da cui \u00e8 stata fatta la cattura \u00e8 seguita da una sequenze di buche vuote antistanti a buche avversarie non vuote, vengono catturati anche tutti i sassi in tali buche.\nFine del gioco.\nSe un giocatore non pu\u00f2 muovere perch\u00e9 nella sua fila le buche non vuote contengono tutte un solo sasso, salta il turno. Se per\u00f2 tutte le sue buche sono \"vuote\", la partita termina. L'avversario cattura tutti i sassi rimasti in gioco e vince chi ha catturato pi\u00f9 sassi.\nPartite multiple.\nCome in molti altri mancala, anche nel Giuthi \u00e8 pratica comune che si giochino pi\u00f9 partite in sequenza, e che in ogni partita i giocatori partano ciascuno con i sassi catturati nella precedente. Le regole per l'impostazione delle partite successive nel Giuthi sono comunque piuttosto peculiari. Il giocatore che possiede meno sassi pu\u00f2 piazzarli nelle proprie buche come vuole (questo rappresenta una notevole opportunit\u00e0 in termini strategici). Il giocatore con pi\u00f9 sassi deve posizionare i propri semi nelle buche antistanti quelle non vuote dell'avversario. Inoltre, se il giocatore in svantaggio possiede meno della met\u00e0 dei sassi con cui ha iniziato la partita, pu\u00f2 chiedere che il tavoliere venga \"accorciato\" di due buche, fino a un minimo di tre, e il giocatore in vantaggio deve piazzare per ogni buca delle proprie almeno il doppio dei sassi piazzati nella buca avversaria antistante."}
{"id": "238257", "revid": "123778808", "url": "https://it.wikipedia.org/wiki?curid=238257", "title": "Anton Raphael Mengs", "text": "L'artista fu acclamato da tutta Europa come il maggiore esponente del Neoclassicismo. Rinnegando la tradizione pittorica del Barocco e del Rococ\u00f2, attraverso lo studio dell'antico e di Raffaello, Mengs cre\u00f2 composizioni di nobile semplicit\u00e0, con colori chiari e brillanti.\nBiografia.\nEsordi.\nNato il 22 marzo 1728 ad Aussig (\u00dast\u00ed nad Labem, in Boemia), Anton Raphael Mengs studi\u00f2 a Dresda sotto la guida del padre Ismael, pittore ufficiale della corte cittadina e artista specializzato nella miniatura e negli smalti. Fu lui a condurre il figlio a Roma, dal 1741 al 1744; qui il giovane Anton lavor\u00f2 sotto la direzione di Marco Benefial, pittore orientato verso un gusto che gi\u00e0 prelude al neoclassicismo. Nell'Urbe, inoltre, studi\u00f2 inoltre le statue antiche del Belvedere, le \"Stanze\" di Raffaello e la pittura classicista del XVII secolo; di questa esperienza sopravvivono scarse testimonianze, tra le quali il disegno \"Le arti piangono Raffaello\", conservato al British Museum di Londra, derivato da un'incisione di Carlo Maratta.\nTornato a Dresda nel 1744, Mengs venne nominato pittore di corte, eseguendo per lo pi\u00f9 ritratti a pastello, tra cui il \"Ritratto di Augusto III\", il \"Ritratto del padre\" e l\"Autoritratto\", tutti ora conservati alla Gem\u00e4ldegalerie di Dresda. Nel 1746, dopo essere stato a Venezia, Parma e Bologna, fu di nuovo a Roma dove rest\u00f2 fino al 1749; durante questo secondo soggiorno romano Mengs si convert\u00ec alla religione cattolica e spos\u00f2 una popolana romana, Margarita Quazzi. Ancora a Dresda, su incarico di Augusto III, realizz\u00f2 nel 1750 \"Il sogno di Giuseppe\" e \"La vittoria della religione cristiana\" per la Hofkirche.\nIl successo.\nDopo un soggiorno veneziano nell'inverno del 1751 Mengs torn\u00f2 nuovamente a Roma, per dipingere a diretto contatto con i capolavori classici la pala con l\"Ascensione\" destinata all'altar maggiore della Hofkirche, che per\u00f2 terminer\u00e0 solo nel 1766. Accolto nell'Accademia di San Luca, dopo un iniziale periodo di diffidenza, di cui scrisse: \u00abNon vidi altro che invidia, le scuole divise in sette, e Roma ridotta in un labirinto, in cui quasi necessariamente dovevo perdermi\u00bb, entr\u00f2 nelle grazie del cardinale Alessandro Albani, nipote di papa Clemente XI.\nGrazie all'intercessione del cardinale Albani il duca di Northumberland gli commission\u00f2 la copia dell'affresco raffaellesco con la \"Scuola d'Atene\", finita nel 1755. Alla fine di quest'ultimo anno conobbe Johann Joachim Winckelmann, del quale godette l'amicizia per il comune interesse per le antichit\u00e0 romane: l'affiatamento con il Winckelmann fu tale che questo lo defin\u00ec perfino \u00abil maggior artista del suo tempo e forse anche dei tempi a venire\u00bb. \nDi questo periodo molto proficuo per il Mengs si ricordano la \"Danzatrice greca\" ed il \"Filosofo\", commissionati dal marchese Croixmare (1755-56), andati perduti e noti da due disegni preparatori oggi a Karlsruhe; il \"Giudizio di Paride\" (1756 circa), esposto all'Ermitage di San Pietroburgo e l'affresco con \"Gloria di sant'Eusebio\" (1757-58), destinato all'omonima chiesa romana; la \"Presentazione della Vergine al Tempio\" (1757), dipinto per la Cappella Palatina della Reggia di Caserta e andato distrutto durante la seconda guerra mondiale.\nNel 1761 Mengs ultim\u00f2 un'opera destinata ad assicurargli rinomanza europea: si tratta dell'affresco del \"Parnaso\" per il salone della villa del cardinale Alessandro Albani, presso porta Salaria. Nell'affresco, in cui il cardinale \u00e8 rappresentato come Apollo, in quanto protettore delle arti, Mengs tende a creare una composizione perfettamente composta e semplificata quasi priva di profondit\u00e0 e movimento, con citazioni tratte dalla statuaria antica, affreschi di Ercolano e dai dipinti di Raffaello. \nL'elemento pi\u00f9 dinamico \u00e8 costituito da due danzatrici, motivo derivante dalle coeve scoperte archeologiche, tra cui gli affreschi rinvenuti nella cosiddetta villa di Cicerone a Pompei. Nell'impostazione formale e nella disposizione delle figure si possono invece cogliere riferimenti al \"Parnaso\" di Raffaello affrescato nella Stanza della Segnatura in Vaticano.\nMengs formalizz\u00f2 la propria visione sull'arte con la pubblicazione del trattato \"Gedanken \u00fcber die Sch\u00f6nheit und \u00fcber den Geschmack in der Malerei\" nel 1762 a Zurigo. In quest'opera l'artista teorizz\u00f2 l'imitazione dei grandi maestri come l'unico strumento in grado di raggiungere la bellezza ideale, quella che non esiste in natura, ma ch'\u00e8 il frutto di una scelta di ci\u00f2 che in natura \u00e8 migliore; si scagli\u00f2, inoltre, contro la pittura del Seicento e del Settecento, condannando della prima l'uso del chiaroscuro e l'eccessivo patetismo drammatico e religioso e della seconda le tematiche prive di intenti morali ed educativi.\nUltimi anni.\nDa Napoli, dove si era intrattenuto nel frattempo, Mengs nel 1761 si rec\u00f2 a Madrid, chiamato dal re Carlo III di Spagna; presso la citt\u00e0 madrilena l'artista, scontratosi con la fantasmagorica pittura di Giovan Battista Tiepolo, decor\u00f2 le sale del Palazzo Reale, con gli affreschi raffiguranti l\"Aurora\" e l\"Apoteosi di Ercole\" (completati tuttavia dopo il 1774).\nAbbandonata la capitale spagnola, fu a Genova a fine marzo 1770 e vi realizz\u00f2 un solo dipinto, il \"Ritratto di Tommasina Balbi Cambiaso\". Nel 1771, tornato a Roma, Mengs ebbe la carica di Principe dell'Accademia di San Luca, che in questo modo intese abbracciare definitivamente i nascenti principi neoclassici, con un rifiuto netto al barocco; l'anno successivo dipinse l\"Allegoria della Storia\" per la camera dei papiri in Vaticano. Nel 1773, dopo un breve soggiorno a Napoli, Mengs si rec\u00f2 nuovamente a Madrid, ma le precarie condizioni di salute lo costrinsero a ritornare a Roma, dove giunse nel 1777.\nAnton Raphael Mengs mor\u00ec a Roma il 29 giugno 1779; \u00e8 sepolto nella chiesa dei Santi Michele e Magno in un sepolcro realizzato da Vincenzo Pacetti.\nStile.\nCelebre gi\u00e0 in vita (era ritenuto dai contemporanei quale il maggiore pittore d'Europa) Anton Raphael Mengs \u00e8 stato uno dei protagonisti del Neoclassicismo; in tal senso, i suoi quadri si possono considerare la trasposizione in pittura delle teorie predicate dall'amico Johann Joachim Winckelmann.\nLa produzione di Mengs si allaccia infatti ai principi fondamentali del neoclassicismo. Le sue opere, non a caso, sono caratterizzate da composizioni molto equilibrate e simmetriche, da un disegno nitido (come Winckelmann, Mengs sostiene la superiorit\u00e0 della linea sul colore) e da una tavolozza composta da cromie molto accese e vivaci, in contrapposizione alle tinte tenui del Rococ\u00f2. Con questi caratteri Mengs tendeva a raggiungere uno stato di \u00abbellezza sublime\u00bb, condivisa da altri pittori classicisti residenti a Roma nel Seicento, quali Andrea Sacchi e Nicolas Poussin.\nIl discorso artistico di Mengs, oltre ad interessare le dottrine neoclassiche, si basa anche su una revisione critica dell'opera di Correggio, Raffaello e Tiziano: in quest'analisi l'artista matur\u00f2 un atteggiamento insofferente all'arte gotica ed orientale, che lo port\u00f2 poi a criticare aspramente le opere di Michelangelo, Gian Lorenzo Bernini ed Alessandro Algardi. Lo stesso Mengs, nei \"Gedanken \u00fcber die Sch\u00f6nheit und \u00fcber den Geschmack in der Malerei\", scrisse:\nMengs, infine, fu un ritrattista acuto e penetrante, a tal punto da segnalarsi come uno dei massimi protagonisti della scena ritrattistica romana insieme ad Angelica Kauffmann e Pompeo Batoni, suo rivale. In tal senso, Onorato Caetani non manc\u00f2 di lodare l'essenzialit\u00e0 e l'introspezione della pittura di Mengs: \u00abMengs mi ha dipinto e letto nella mia fisionomia il carattere; che voi vedete nelle mie lettere, Batoni mi ha dipinto con quella fisionomia con la quale io mi nascondo. Insomma Mengs mi ha dipinto come mi conosce Mr de Felice [il corrispondente del Caetani], Batoni come mi conosce Roma\u00bb."}
{"id": "238263", "revid": "287204", "url": "https://it.wikipedia.org/wiki?curid=238263", "title": "Go Nagai", "text": ""}
{"id": "238264", "revid": "76963", "url": "https://it.wikipedia.org/wiki?curid=238264", "title": "Yumiko Shaku", "text": "Si fa conoscere come modella fotografica su riviste destinate a un pubblico di adolescenti. In seguito partecipa a diverse trasmissioni televisive di variet\u00e0 e incide dei dischi. Da alcuni anni recita come attrice in alcuni film e in molti dorama e serie televisive. Fra gli altri lavori ha avuto ruoli da protagonista interpretando la parte di Izuki nel film e nella serie tratti dal manga \"Skyhigh\" di Tsutomu Takahashi, andati in onda nel 2003 e nel 2004, e nel film \"Princess Blade\", dove ha interpretato il ruolo della principessa Yuki."}
{"id": "238267", "revid": "1186766", "url": "https://it.wikipedia.org/wiki?curid=238267", "title": "Liegi-Bastogne-Liegi 2005", "text": "La Liegi-Bastogne-Liegi 2005, novantunesima edizione della corsa e valevole come decimo evento del circuito UCI ProTour, si svolse il 24 aprile 2005 su un percorso di 260 km da Liegi ad Ans e fu vinta dal kazako Aleksandr Vinokurov.\nPercorso.\nDodici salite si susseguirono lungo i 260\u00a0km del percorso, con l'inserimento delle C\u00f4tes de Wanne, Stockeu, e Haute Lev\u00e9e tra 171 e 186\u00a0km. Dopo quest'ultima si affrontava la C\u00f4te Du Rosier (km 195), la Vecquee (km 208), la C\u00f4te de La Redoute (km 225), Sprimont (km 231), Sart-Tillman-Tilff (km 246) e Saint-Nicolas (km 255). Come ogni anno, il traguardo era posto ad Ans, dopo una salita di 1,5\u00a0km con una pendenza media di 5-6%.\nSquadre partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono Landbouwkrediet-Colnago, AG2R Pr\u00e9voyance, MrBookmaker.com-SportsTech, Chocolade Jacques-T Interim e RAGT Semences.\nLa gara.\nDopo soli quattro chilometri dalla partenza ci fu il primo attacco di giornata, con Pieter Weening (Rabobank), Sebastien Joly (Cr\u00e9dit Agricole), Pierrick F\u00e9drigo (Bouygues T\u00e9l\u00e9com) e Camille Bouquet (MrBookmaker) che furono presto riassorbiti dal gruppo. Anche il tentativo di Yoann Le Boulanger (RAGT) fu neutralizzato.\nIl primo attacco significativo vide dopo 29\u00a0km staccarsi Steffen Wesemann (T-Mobile) e Benjam\u00edn Noval (Discovery Channel), raggiunti dopo 14\u00a0km da Koen de Kort (Liberty Seguros), Walter Beneteau (Bouygues) e Johan Verstrepen (Landbouwkrediet-Colnago). Il gruppo lasci\u00f2 andare la fuga che raggiunse un vantaggio di 8'35 alla C\u00f4te de la Roche (km 82), con Phonak, Lampre e Illes Balears a guidare il gruppo. Dopo il passaggio da Bastogne, il gruppo inizi\u00f2 ad inseguire con maggiore intensit\u00e0 e alla C\u00f4te De Saint Roch (km 128) il vantaggio scese a sette minuti. Il tentativo di contrattacco di Christophe Brandt (Davitamon-Lotto), Joost Posthuma (Rabobank), Steve Zampieri (Phonak) e Filippo Pozzato (Quick Step) non si concretizz\u00f2, ma fece scendere il distacco dai fuggitivi a 5 minuti. Sulla C\u00f4te De Wanne (km 171) la corsa si fece pi\u00f9 intensa, con Wesemann e Noval che staccarono i compagni di fuga e riuscirono a guadagnare 2'40\" dal gruppo, mentre Peter L\u00fcttenberger (CSC) lanci\u00f2 il contrattacco, raggiunto da Marc Lotz (Quick Step), Weening e Karsten Kroon (Rabobank), Pietro Caucchioli (C.A), \u00d3scar Sevilla (T-Mobile) e Fabian Wegmann (Gerolsteiner) a cui si unirono Paolo Bettini (Quick Step), Mirko Celestino (Domina Vacanze), Santiago Botero (Phonak), Johan Vansummeren (Lotto) e Jens Voigt (CSC).\nSulla C\u00f4te de Stockeu, Noval e Wesemann persero molto terreno dal gruppetto degli inseguitori, dove Voigt e Botero tiravano l'inseguimento e diversi corridori si staccavano. Sulla Haute Levee (km 183), tra gli inseguitori erano rimasti solo Voigt, Botero, Celestino, Weening, Kroon, Bettini e Wegmann. Noval e Wesemann furono raggiunti ai piedi della C\u00f4te Du Rosier a 68\u00a0km dal traguardo, ma il gruppo ormai seguiva a una ventina di secondi. Vinokurov fu il primo a sorpassare il gruppetto dei sette fuggitivi. Sul Vecquee, a 54\u00a0km dal traguardo, il gruppo di testa contava una trentina di unit\u00e0 e fu ancora Jens Voigt ad attaccare, seguito da Vinokurov. I due raggiunsero la cima della C\u00f4te de La Redoute, a 35\u00a0km da Liegi, con un vantaggio di 22 secondi sui primi inseguitori Kroon, Perdiguero, Kessler, Etxebarria, Evans, Rebellin e Boogerd. A 20\u00a0km dal traguardo il vantaggio dei due battistrada era salito a 1'24\" e anche il tentativo di raggiungerli di Kroon, Weening e Sinkewitz, che arrivarono a 45\" sulla C\u00f4te du Sart-Tilman, fall\u00ec. Gli inseguitori si attaccarono l'un l'altro lungo la discesa verso Liegi, con l'unico risultato di lasciare 1'13\" di vantaggio ai due in testa a 6\u00a0km dal traguardo ai piedi di Saint-Nicolas.\nCadel Evans, seguito da Bettini e Boogerd, riusc\u00ec a guadagnare diversi secondi, arrivando a due chilometri dal traguardo con un distacco di 40 secondi che tuttavia non bastarono. Vinokurov e Voigt affrontarono appaiati l'ultima salita di 1,5\u00a0km verso Ans, arrivarono ruota a ruota fino a pochi metri dal traguardo e fu il kazako ad aggiudicarsi la volata."}
{"id": "238270", "revid": "287204", "url": "https://it.wikipedia.org/wiki?curid=238270", "title": "Rendezvous", "text": "Il rendezvous \u00e8 una manovra effettuata da due oggetti in volo nello spazio, solitamente una navicella spaziale ed una stazione orbitante intorno alla Terra (indicati rispettivamente come \"veicolo attivo\" e \"veicolo passivo\", oppure nella terminologia inglese come \"chaser\" e \"target\"), avente come obiettivo l'avvicinamento degli stessi. Spesso tale termine \u00e8 impropriamente utilizzato per indicare il raggiungimento di un pianeta da parte di una sonda spaziale.\nLa difficolt\u00e0 di tale operazione \u00e8 assai alta poich\u00e9 la velocit\u00e0 orbitale e l'orbita devono coincidere perfettamente.\nFine primario di una manovra rendezvous \u00e8 l'aggancio (docking) all'altro veicolo, reso possibile dalla presenza su entrambi i veicoli di meccanismi compatibili atti alla realizzazione dell'agganciamento. Una volta agganciati i due oggetti, utilizzando appositi tunnel di collegamento diventa possibile il passaggio di astronauti e/o materiale da un veicolo verso l'altro.\nStrategie di avvicinamento.\nIn genere due tipi di approcci sono usati dal veicolo attivo nell'avvicinamento verso quello passivo:\nEntrambe le strategie possono essere usate nella stessa manovra; ad esempio nel caso dello Space Shuttle, dopo la tragedia del Columbia, si eseguiva prima un avvicinamento lungo la R-bar, per posizionare lo Shuttle in modo tale che potesse essere comodamente osservato dalla ISS per verificare l'integrit\u00e0 dei pannelli termici posti sulla pancia dello Shuttle. In seguito si attuava una manovra per portare la navicella sulla V-bar e il docking finale si svolgeva in questa modalit\u00e0."}
{"id": "238275", "revid": "547034", "url": "https://it.wikipedia.org/wiki?curid=238275", "title": "Cenotafio", "text": "Un cenotafio \u00e8 un monumento sepolcrale che viene eretto in un famedio, in una chiesa o in altro luogo, per ricordare una persona o un gruppo di persone sepolte in altro luogo.\nEtimologia.\nLa parola \"cenotafio\" deriva dal greco e significa \"tomba vuota\" (\u03ba\u03b5\u03bd\u03cc\u03c2, \"ken\u00f2s\", \"vuoto\" e \u03c4\u03ac\u03c6\u03bf\u03c2, \"t\u00e0phos\", \"tomba\").\nEsempi di cenotafi.\nIn Italia \u00e8 famoso il cenotafio di Dante Alighieri nella Basilica di Santa Croce a Firenze, cantato da Ugo Foscolo nel carme \"Dei sepolcri\".\nA Londra si trova un altro celebre cenotafio, noto semplicemente come \"The Cenotaph\", un monumento dedicato ai caduti delle forze armate britanniche eretto nel 1919.\nA Hiroshima nel Parco della Pace si trova un cenotafio per ricordare i morti del bombardamento nucleare subito dalla citt\u00e0.\nUn importante esempio di cenotafio, non realizzato perch\u00e9 utopistico, \u00e8 quello visibile nel \"Progetto per il Cenotafio di Newton\", ideato dall'architetto e teorico neoclassico \u00c9tienne-Louis Boull\u00e9e. Esso presenta una struttura principale di forma sferica adagiata su una base cilindrica a gradoni. La scelta di tale forma viene dal fatto che l'artista voleva ricollegare la forma del monumento funebre agli studi e scoperte compiuti in vita da Isaac Newton.\nPossono inoltre essere ricordati:"}
{"id": "238280", "revid": "878886", "url": "https://it.wikipedia.org/wiki?curid=238280", "title": "Aristotele Onassis", "text": "Biografia.\nAristotele Onassis nacque il 15 gennaio 1906 a Karata\u015f, un sobborgo di Smirne, in Turchia, da Socrate e Penelope Dologu, entrambi greci. Aristotele Onassis aveva una sorella, Artemis, e due sorellastre, Kallir\u00f2i e Mer\u00f2pi, nate dal secondo matrimonio del padre dopo la morte di Penelope, avvenuta quando quest'ultima aveva 33 anni. Socrate Onassis proveniva dal villaggio di Moutalasski (ora denominato Talas), in Cappadocia, nell'attuale provincia di Kayseri (Turchia centrale). La sua era una famiglia povera, reduce dal massacro perpetrato dai turchi per riconquistare la sua citt\u00e0 natale.\nAncora adolescente, Onassis venne imprigionato, torturato e condannato a morte. Riusc\u00ec per\u00f2 a liberarsi e a fuggire in Argentina, nel 1923, con in tasca solo 60 dollari. Qui si dedic\u00f2 all'importazione di tabacco orientale.\nA Buenos Aires il giovane intraprendente greco venne poi assunto come telefonista e, grazie a quest'impiego, pot\u00e9 ascoltare le conversazioni di uomini di affari e fare investimenti, che gli fruttarono moltissimo denaro. Nel 1928 era console generale greco. Nel 1932, in piena depressione economica, Onassis compr\u00f2 alcune navi da un'azienda canadese in bancarotta per soli 120\u00a0000 dollari. Invest\u00ec molto del denaro ricavato per costruire e acquistare navi petroliere. Arriv\u00f2 cos\u00ec a formare una delle flotte pi\u00f9 grandi del mondo.\nQuando il mercato dei noli vide un rialzo, Onassis inizi\u00f2 una prosperosa e fortunata attivit\u00e0 di armatore che non conobbe rallentamenti neanche durante la seconda guerra mondiale. Il prezzo con cui forniva le sue navi agli alleati era altissimo. Nel 1954 l'FBI indag\u00f2 sull'armatore per frode ai danni degli Stati Uniti e lo fece condannare a un risarcimento di 7 milioni di dollari.\nMa Onassis non si ferm\u00f2 e nel 1957 cre\u00f2 la compagnia aerea Olympic Airways (successivamente rinominata Olympic Air) e si occup\u00f2 anche della costruzione della Olympic Tower di New York. L'armatore era ormai uno degli uomini pi\u00f9 ricchi e potenti del mondo: arrivava a controllare da vicino l'economia e le scelte del Principato di Monaco. La tensione diplomatica era altissima: Grace Kelly fu una sua fiera oppositrice. Nel 1967 fin\u00ec col cedere ai principi il pacchetto di maggioranza della \"Soci\u00e9t\u00e9 des Bains de Mer\".\nIntanto, nel 1945, aveva sposato Athina Mary Livanos, figlia dell'armatore Stavros Livanos, con la quale entr\u00f2 attivamente a far parte dell'alta societ\u00e0 europea. Dalla Livanos ebbe due figli, Alexander e Christina. Il suo ruolo di importante uomo d'affari non lo teneva comunque lontano dalla vita mondana. Fu spesso presente in Italia: nel 1957, dopo aver divorziato da Athina, incontr\u00f2 Maria Callas, celebre soprano sua conterranea, anche se nata negli Stati Uniti. Il loro primo incontro avvenne nel 1957 a una colazione a base di pesci fritti e champagne, con i camerieri vestiti da gondolieri, tenutasi sulla spiaggia del Lido di Venezia organizzata dalla contessa Anna di Castelbarco. Inizi\u00f2, nel 1959, una relazione con lei; fu un amore tormentato.\nL'armatore ricevette il soprannome di \"collezionista di donne celebri\".\nNel 1968 Onassis termin\u00f2 la relazione con la cantante: spos\u00f2 infatti la vedova del presidente degli Stati Uniti John F. Kennedy, Jacqueline. Il matrimonio tra Jacqueline e l'armatore non funzion\u00f2 apparentemente bene: la coppia raramente trascorreva il tempo insieme pi\u00f9 del minimo garantito dal rigido contratto pre-matrimoniale che i due avevano stilato e Jacqueline fin\u00ec per dedicarsi ai viaggi e allo \"shopping\". Nonostante Onassis si trovasse bene con i figliastri Caroline e John (il figlio Alexander diede al giovane John le prime lezioni di volo e, per ironia del destino, entrambi sono morti in seguito a incidenti aerei), la figlia Christina Onassis non leg\u00f2 mai con Jacqueline. Il 23 gennaio 1973 Alexander, l'unico figlio maschio, mor\u00ec in seguito alle ferite riportate in un incidente aereo. In cattive condizioni di salute a causa di una malattia cronica, la \"miastenia gravis\", e abbattuto dalla morte del figlio, Aristotele Onassis mor\u00ec il 15 marzo 1975 a Neuilly-sur-Seine, dopo un intervento resosi necessario a causa di un'infezione. Pochi giorni prima aveva ricevuto un'ultima visita della Callas al suo capezzale. La figlia Christina mor\u00ec il 19 novembre 1988 a soli 37 anni per edema polmonare. La salma venne rimpatriata in Grecia e inumata nel cimitero di Skorpios.\nLa sua fortuna fu stimata nel 1975 in circa 500 milioni di dollari del tempo, pari oggi a circa 2,133 miliardi di dollari.\nOnassis \u00e8 stato il proprietario del Christina O, considerato uno degli \"yacht\" pi\u00f9 lussuosi del mondo e anche dell'isola di Skorpios, non visitabile, nella quale \u00e8 stato sepolto."}
{"id": "238281", "revid": "1748167", "url": "https://it.wikipedia.org/wiki?curid=238281", "title": "Nocciano", "text": "Nocciano \u00e8 un comune italiano di abitanti della provincia di Pescara in Abruzzo.\nStoria.\nLe sue origini sono antiche e risalgono al periodo neolitico, italico e romano.\nIn Abruzzo la presenza di Roma \u00e8 databile intorno al 67 d.C., quando le maestranze romane sono presenti per prosciugare il Lago del Fucino. La Via Tiburtina (la strada che da Roma porta al Mar Adriatico), gi\u00e0 da allora favoriva gli scambi ed i traffici tra il mare ed i pastori delle campagne romane e del napoletano; le popolazioni che vivevano quindi ai lati della grande strada di comunicazione e del fiume Aterno, ne traevano grandi benefici.\nIl territorio di Nocciano, compreso tra il fiume Nora a nord e il torrente Cigno a sud, era chiamato anticamente Fellonica, poi Follonica. Gli abitanti di questa zona erano i Vestini e facevano parte del territorio di Penne (Pinna Vestinorum) e Follonica ne dipendeva sia economicamente che amministrativamente. In caso di pericolo, a seguito di attacchi da parte di predoni, briganti o saraceni, o per le invasioni barbariche, la popolazione si rifugiava sui colli. Tra questi, ce n'era uno in particolare forse a forma di noce (Nux), e da qui deriva il nome di Noaanum, divenuto in seguito Nouano ed infine Nocciano. Nello stemma comunale appare infatti una noce, toponimo del paese.\nNell'agro circostante sono stati ritrovati oggetti pre-romani e romani. La zona appare in documenti casauriensi del IX secolo, sempre senza alcuna citazione esplicita del paese. Dagli scavi eseguiti nei dintorni del centro abitato, sono affiorati parecchi ruderi di costruzioni romane e numerosi oggetti antichi come armi, anfore e sarcofaghi ( di cui uno \u00e8 esposto nell'atrio del castello medioevale).\nIntorno al 1000, per difendersi meglio, sorse la necessit\u00e0 di costruire una torre di avvistamento e di difesa, il Torrione (ancor oggi visibile) ampliato nel 1100/1200 con la costruzione dei due bracci, rispettivamente a destra ed a sinistra del castello.\nNel 1078 \"Nucciano\" compare tra i possedimenti dell'Abbazia di San Clemente a Casauria.\nNel 1670 Antonio Aliprandi, appartenente a un'antica e nobile famiglia originaria di Milano, figlio di Odoardo, ebbe il possesso del feudo di Nocciano.\nNel 1994, sono affiorati resti di una villa di epoca romana con pavimenti a mosaico, che legano le origini di Nocciano all'esistenza nel luogo dell'antica citt\u00e0 romana detta Follonica.\nMonumenti e luoghi d'interesse.\nCastello De Sterlich-Aliprandi.\nIl castello \u00e8 il monumento principale, ricostruito nel XVII secolo dagli Aliprandi. Oggi \u00e8 sede del Museo delle Arti d'Abruzzo. Il castello \u00e8 a pianta ellittica irregolare con tracce delle mura medievali e di una torre. Le nuove aggiunte lo hanno trasformato in palazzo baronale con un loggiato alla sinistra del portale. Il cortile interno ha un bel loggiato con una torretta arricchita da merlature.\nChiesa madre di Sant'Antonio di Padova.\nSituata nel cuore del centro storico, presso il castello, ha origini cinquecentesche, nel 1747 sub\u00ec una ristrutturazione corposa, che le ha conferito l'attuale aspetto barocco. La facciata intonacata \u00e8 impostata su due ordini di lesene sovrapposte, da sottile cornice; nel registro inferiore si apre il portale cinquecentesco sormontato da timpano triangolare, in quello superiore una semplice finestra rettangolare in asse. Il gusto barocco si manifesta nella conclusione a vela dalle due linee concave, che si riuniscono in una cuspide centrale, configurando una sorta di frontone. Il campanile posto sul lato destro, arretrato, \u00e8 la torre in conci di pietra del XVI secolo, con il secondo settore scandito da cornici che accoglie gli archi con campane, e l'ultimo settore con la cella dell'orologio civico.\nL'impianto interno \u00e8 barocco, a navata unica e impostato su pianta rettangolare, articolato in campate separate da lesene a capitelli di ordine composito. In corrispondenza delle prime due campate con volta a botte lunettata, si aprono quattro cappella a spessore di muro, le volte lunettate lasciano spazio a grandi finestre laterali, poste in asse rispetto agli altari sottostanti, l'altare maggiore \u00e8 collocato sul presbiterio, rialzato leggermente, che nasconde l'abside semicircolare, sormontata da volta a botte riccamente affrescata. L'ingresso avviene attraverso una bussola lignea inserita in un vestibolo d'ingresso con sovrastante cantoria riccamente decorata da stucchi, sorretta da tre archi a tutto sesto. Sempre nella zona presbiteriale si imposta la grande cupola su pennacchi e stucchi, la decorazione degli arredi lignei \u00e8 di Modesto Salvini di Orsogna (1796), il coro ligneo e un pulpito aggettante.\nChiesa di San Lorenzo Diacono e Martire.\nAppena fuori dal centro, \u00e8 una chiesa molto antica del XIII secolo, ancora abbastanza conservata nello stile originale. Il prospetto di presenta con semplice facciata a capanna in conci di pietra, caratterizzata da portale ad arco tutto sesto, sovrastato da oculo in asse. L'ala destra \u00e8 stata successivamente arretrata rispetto alla facciata originaria, appare in mattoni a vista, coperta da una falda unica e con stretta feritoia in centro. Il portale benedettino, incassato nella cortina muraria, ha due spallette che sorreggono l'architrave monolitico, il campanile laterale in pietra \u00e8 a vela con due luci; l'interno anticamente era a navata unica, poi ampliata nel 1930 con l'aggiunta della navatella destra. Le due dono divise da una muratura a pilastri con tre arcate ogivali, l'aula maggiore ha volte a crociera, e sul fianco corre una serie di finestre monofore molto strette, in conci di pietra, pi\u00f9 la grande monofora dell'abside semicircolare. Proprio nel presbiterio si trovano frammenti di affreschi trecenteschi.\nCappella di San Rocco.\nPresso il moderno Municipio, \u00e8 stata realizzata nel XVI secolo, con facciata semplice a capanna, intonacata al centro della quale si apre il portale d'ingresso in legno, con lunetta a raggiera. Planimetricamente \u00e8 costituita da una piccola aula rettangolare interna, in fondo alla quale si trova l'altare, sopraelevato leggermente, con stipiti raffiguranti volti umani, e presenta una copertura a trave di colmo e travicelli lignei. Le pareti laterali sono state intonacate, la parete di fondo \u00e8 rosa, con una tela di San Rocco.\nChiesa della Madonna delle Grazie.\nSi trova lungo la Provinciale 2 in contrada Casali. Le sue origini risalgono al XII secolo, con resti alla base del pavimento che testimoniano l'origine romanica dell'edificio, successivamente rimaneggiata nel Settecento. L'esterno \u00e8 caratterizzato da portico d'ingresso aggiunto successivamente, con portale centrale e due ampi archi sulle pareti laterali. La facciata \u00e8 priva di decorazioni, conclusa da una semplice modanatura curvilinea. L'interno \u00e8 a navata unica rettangolare, chiusa da una copertura a capriate lignee e mattoni decorati con motivi floreali, nella parete di fondo si trova un affresco che mostra una finta architettura tripartita, realizzato nel XVIII secolo, in aggiunta all'affresco originale del XV secolo."}
{"id": "238282", "revid": "1226", "url": "https://it.wikipedia.org/wiki?curid=238282", "title": "Il Pianeta Morto", "text": ""}
{"id": "238284", "revid": "75421", "url": "https://it.wikipedia.org/wiki?curid=238284", "title": "Valore a Rischio", "text": ""}
{"id": "238286", "revid": "339392", "url": "https://it.wikipedia.org/wiki?curid=238286", "title": "San Giovanni in Laterano", "text": ""}
{"id": "238289", "revid": "174925", "url": "https://it.wikipedia.org/wiki?curid=238289", "title": "Kle\u015ba", "text": "Con il sostantivo maschile sanscrito kle\u015ba si indica in quella lingua uno stato di afflizione, di dolore, di angoscia, di tormento, di preoccupazione terrena. Tale sostantivo viene quindi ad indicare nelle teologie e nelle dottrine hind\u016b e buddhiste, quell'insieme di condizioni mentali che vincolano gli esseri viventi al doloroso \"sa\u1e43s\u0101ra\".\nNelle altre lingue orientali tale nozione viene resa:\nInduismo.\nLa parola sanscrita \"kle\u015ba\" significa \"miseria\" o \"dolore\" e, per estensione, tutto ci\u00f2 che contribuisce a causare le miserie dell'uomo. Con questa filosofia gli antichi \"rishi\" (saggi, veggenti) hanno esplorato le cause della sofferenza umana ed hanno indicato i mezzi pi\u00f9 idonei per dissolvere queste cause.\n\u00c8 essenziale infatti comprendere come in questo caso l'intenzione non fosse quella di formulare una semplice teoria o speculazione filosofica: in oriente infatti la filosofia \u00e8 sempre stata considerata un mezzo per indagare i profondi problemi dell'esistenza e soprattutto fornire i mezzi necessari per risolverli; qualunque costruzione intellettuale che non adempia a questo scopo viene generalmente ritenuta priva di valore. Lo Yoga al contrario viene considerata una scienza pratica, le cui conclusioni si basano sull'esperienza diretta di generazioni di \"rishi\" e sull'osservazione diretta dei fatti della vita.\n\"La mancanza di consapevolezza della realt\u00e0 (\"avidy\u0101\"), il senso dell'egoismo, o senso dell'io-sono (\"asmita\"), le attrazioni e le repulsioni verso gli oggetti ed il forte attaccamento alla vita costituiscono le grandi afflizioni (\"kle\u015ba\") o cause di tutte le miserie della vita\". (Yoga S\u016btra, II-3)\nNella seconda \"pada\" (capitolo, sezione) degli \"Yoga Sutra\" viene esposta sistematicamente la teoria dei \"kle\u015ba\": la causa fondamentale di tali miserie \u00e8 la \"avidya\", l'ignoranza nella sua pi\u00f9 profonda accezione, che ci porta ad identificare il conoscente con il conosciuto, il S\u00e9 con l'io o, in altre parole, la Coscienza con il suo veicolo, il corpo. La \"avidya\" viene dissolta a poco a poco grazie allo sviluppo di \"viveka\" (discriminazione), attraverso le pratiche dello Yoga.\nBuddhismo.\nNel Buddhismo il concetto \u00e8 molto simile e ci si riferisce spesso ai \"kle\u015ba\" come ai \"tre veleni\": ignoranza, desiderio/attaccamento e avversione/rabbia. Da queste afflizioni principali derivano tutte le altre, come per esempio rancore, vendetta e invidia dalla rabbia e autocompiacimento e avarizia dall'attaccamento.\nIn entrambi i casi si parla di afflizioni mentali, ma anche di oscuramento emozionale nel senso che questi pensieri ed emozioni ci impediscono di vedere chiaramente la Realt\u00e0 e di interpretare correttamente le situazioni della vita."}
{"id": "238291", "revid": "287204", "url": "https://it.wikipedia.org/wiki?curid=238291", "title": "Agena Target Vehicle", "text": "LAgena Target Vehicle venne disegnato e concepito onde consentire la manovra rendezvous e di aggancio di due veicoli spaziali in orbita - manovre da eseguire in preparazione del programma Apollo che aveva il fine di portare l'uomo sulla Luna.\nL'ATV era una composizione del razzo del tipo Agena costruito dalla Lockheed Corporation assemblato ad un apposito congegno d'aggancio costruito dalla McDonnell. L'Agena veniva lanciata dalla rampa di lancio numero 14 di Cape Canaveral, appositamente montata in punta di un razzo vettore del tipo Atlas. Immediatamente dopo lo stacco dal razzo vettore, che di solito veniva effettuato sopra le acque dell'Oceano Atlantico, venivano accesi per la prima volta i congegni di propulsione dell'Agena. Sorvolando l'isola di Ascension, che si trova nelle acque del sud dell'Oceano Atlantico, l'Agena veniva riaccesa e tale manovra la portava in un'orbita intorno alla Terra.\nLa capsula del programma Gemini, sempre prodotta dalla McDonnell, veniva lanciata dalla rampa di lancio numero 19, nell'arco di tempo di un massimo di 90 minuti dal primo lancio. Pertanto i due conti alla rovescia per i lanci venivano eseguiti in parallelo onde consentire il massimo della sincronizzazione. Dopo diversi tentativi, tale procedura fu talmente perfezionata da consentire un aggancio della capsula all'Agena gi\u00e0 durante la prima orbita intorno alla Terra dopo il lancio della capsula Gemini.\nGli astronauti del programma Gemini poterono dunque volare in uno stato stabile di aggancio dei due veicoli ed eseguire molteplici esperimenti:\nDopo la separazione definitiva della capsula Gemini, l'Agena rimaneva in orbita per un ulteriore periodo onde essere utilizzata eventualmente per future manovre rendezvous, nonch\u00e9 in particolar modo affinch\u00e9 i sistemi di comando potessero essere ulteriormente verificati e testati."}
{"id": "238295", "revid": "869733", "url": "https://it.wikipedia.org/wiki?curid=238295", "title": "Confermazione", "text": "La confermazione (meglio nota come cresima) \u00e8 un sacramento della Chiesa cattolica , ortodossa e nella chiesa Anglicana, che esprime la discesa dello Spirito Santo sui credenti tramite l'imposizione delle mani da parte degli apostoli e dai loro successori, i vescovi. \u00c8 presente anche presso le chiese cristiane protestanti (luterane e riformate), pur non essendo considerato un sacramento.\nIl termine \u00abconfermazione\u00bb proviene dal latino \"confirmare\" che significa \"rendere stabile\" o \"rafforzare\". Ne deriva che la cresima, come afferma il catechismo della Chiesa cattolica, apporta una crescita e un approfondimento della grazia battesimale. E afferma anche: \"Dal momento che Battesimo, Confermazione ed Eucaristia costituiscono un tutto unitario, ne deriva che \u00abi fedeli sono obbligati a ricevere tempestivamente questo sacramento\u00bb; senza la confermazione e l'eucaristia, infatti, il sacramento del Battesimo \u00e8 certamente valido ed efficace, ma l'iniziazione cristiana rimane incompiuta\". (CCC 1306)\nInoltre il sacramento della confermazione non va inteso nel senso di dare una conferma da adulti al battesimo ricevuto da bambini, come lo stesso catechismo ricorda: \"Se talvolta si parla della Confermazione come del \u00absacramento della maturit\u00e0 cristiana\u00bb, non si deve tuttavia confondere l'et\u00e0 adulta della fede con l'et\u00e0 adulta della crescita naturale, e neppure dimenticare che la grazia del Battesimo \u00e8 una grazia di elezione gratuita e immeritata, che non ha bisogno di una \u00abratifica\u00bb per diventare effettiva. Lo ricorda san Tommaso:\n\u00ab L'et\u00e0 fisica non condiziona l'anima. Quindi anche nell'et\u00e0 della puerizia l'uomo pu\u00f2 ottenere la perfezione dell'et\u00e0 spirituale di cui la Sapienza (4,8) dice: \"Vecchiaia veneranda non \u00e8 la longevit\u00e0, n\u00e9 si calcola dal numero degli anni\". \u00c8 per questo che molti, nell'et\u00e0 della fanciullezza, avendo ricevuto la forza dello Spirito Santo, hanno combattuto generosamente per Cristo fino al sangue\u00bb\". (CCC 1308)\nTuttavia questo sacramento veniva e viene tuttora eseguito subito dopo il battesimo agli adulti, e viene conferito come confermazione a chi fu battezzato da bambino, \u00e8 naturale che il termine \"confermazione\" va anche a intendere \"rafforzamento\".\nDati storici e teologici.\nOrigini del nome.\nQuesto sacramento, all'inizio, non aveva un nome specifico, ma veniva identificato con il rito stesso con cui veniva amministrato, ossia imposizione delle mani.\nPer un certo periodo (VII secolo) venne da alcuni identificato con il termine greco \u03c3\u03c6\u03c1\u03b1\u03b3\u03af\u03c2 \"[sfragh\u00ecs]\", in latino \"signaculum\" o \"consignatio\", ossia \"sigillo\". Ci si riferiva con questo al segno di Cristo, impresso simbolicamente con l'olio sulla fronte del neofita all'atto della sua iniziazione alla fede, per indicare la \"propriet\u00e0\" di Cristo su quella persona (allo stesso modo in cui i soldati si imprimevano sulla fronte il segno del loro capo, e agli schiavi veniva impresso il sigillo del loro padrone).\nA partire dal V secolo comincia a diventare comune l'uso del termine \"confirmatio\" (greco \u00ab\u03b2\u03b5\u03b2\u03b1\u03af\u03c9\u03c3\u03b9\u03c2\u00bb [beb\u00e0i\u014dsis] , \"confermazione\"), sia nel senso di completamento, perfezionamento della grazia del Battesimo, sia nel senso di irrobustimento, fortificazione.\nInfine il termine \"cresima\", dal greco \u03c7\u03c1\u03af\u03c3\u03bc\u03b1 \"[cr\u00ecsma]\", \"unzione\", entra in uso in tempi pi\u00f9 tardi, e vuole esprimere sia il gesto dell'unzione, sia la materia con la quale \u00e8 compiuta.\nOrigini del sacramento.\nLe radici della confermazione si trovano nel \"Nuovo Testamento\". Per esempio negli \"Atti degli Apostoli\" 8:14\u201317:\nInoltre, nel \"Vangelo di Giovanni\" Cristo parla della discesa dello Spirito Santo sugli apostoli (14:15-26). Pi\u00f9 avanti, dopo la Resurrezione, Ges\u00f9 soffia su di loro ed essi ricevono lo Spirito Santo (20:22) azione questa che sar\u00e0 completata nel giorno di Pentecoste (\"Atti\" 2:1-4). Da questo momento in poi, il \"Nuovo Testamento\" riporta che gli apostoli trasmettono lo Spirito Santo sui fedeli con l'imposizione delle mani.\nNella \"Lettera agli Efesini\" 4:30 troviamo un riferimento alla confermazione come \"sigillo\":\nNella \"Lettera agli Ebrei\" 6:1-3 troviamo la confermazione fra le \"fondamenta\" della fede:\nNel \"Nuovo Testamento\" vi \u00e8 una differenza chiara fra l'imposizione delle mani per la confermazione e quella per l'ordinazione sacerdotale. Nel primo caso, citiamo gli \"Atti degli Apostoli\" 9:17:\nNel secondo caso citiamo gli \"Atti degli Apostoli\" 13:2-3:\nLa confermazione viene vista chiaramente nell'episodio riguardante Simone Mago negli \"Atti degli Apostoli\" 8:8-24:\nRiferimenti biblici.\nRiferimenti alla confermazione si trovano in vari libri dell\"Antico Testamento\". Vediamo per esempio \"Gioele\" 1:\nNel libro del profeta Ezechiele inoltre troviamo una chiara distinzione fra il battesimo (Ez 36,25) e la confermazione (Ez 36,27):\nNel \"Vangelo di Giovanni\" (14:26, 16:7-8) infatti Ges\u00f9 cos\u00ec descrive l'effetto della confermazione:\nConfronti dottrinali.\nSebbene vi sia chi confronti le origini storiche della confermazione ad altre religioni quale il mitraismo, si tratta di studi non conclusivi giacch\u00e9 i confronti dottrinali sono resi difficili dalla scarsit\u00e0 ed eterogeneit\u00e0 delle fonti sul mitraismo, comunque molto posteriori a Cristo.\nPratica rituale e sacramentale.\nNelle Chiese cattolica e ortodossa.\nPer le Chiese cattolica e ortodossa il sacramento, strumento di grazia, \u00e8 un'occasione per il credente di ricevere \"l'aiuto\" divino nella propria vita di fede.\nLa confermazione fa parte, insieme al battesimo e all'eucaristia, dei sacramenti dell'iniziazione cristiana. Il battesimo incorpora il fedele alla Chiesa, il \"popolo di Dio\", l'eucaristia sostiene il fedele nel cammino verso la \"citt\u00e0 celeste\", mentre \u00e8 ancora in quella \"terrena\", la confermazione conferma l'impegno del credente nella fede e nell'essere testimone della Parola di Dio.\nIl termine cresima come detto ha la stessa origine del termine Cristo, derivano infatti dalla parola greca \"crisma\", \"unzione\". Come Ges\u00f9 Cristo \u00e8 l'\"Unto\", \"il Fedele\", \"l'Amen\" che attua fedelmente il disegno del Padre, cos\u00ec la cresima \u00e8 il sacramento che rende il cristiano capace di seguire fedelmente Cristo. Come Cristo \u00e8 sacerdote, profeta e re, cos\u00ec il cristiano con la cresima conferma la consacrazione di sacerdote, re e profeta ricevuta nel suo battesimo. In passato il catechismo affermava che la cresima rende \"perfetti cristiani e soldati di Ges\u00f9 Cristo\"; l'espressione era collegata con il rituale del buffetto che \u00e8 un retaggio di investitura militaresca: come nell'esercito romano si dava la \"alapa militaris\" (uno schiaffo che simboleggiava una prima ferita), ripresa nelle investiture cavalleresche di \"addobbamento\", cos\u00ec il vescovo dava un piccolo buffetto sulla guancia destra.\nIl rito della cresima differisce nella Chiesa cattolica latina e in quelle orientali, sia cattoliche che ortodosse. In quelle orientali si ricevono, ancora neonati, contemporaneamente tutti e tre i sacramenti della iniziazione.\nLa Chiesa cattolica latina dispone che \"il sacramento della confermazione venga conferito ai fedeli all'incirca all'et\u00e0 della discrezione, a meno che la Conferenza episcopale non abbia determinata un'altra et\u00e0 o non vi sia il pericolo di morte oppure, a giudizio del ministro, non suggerisca diversamente una grave causa\" (canone 891 del \"Codice di diritto canonico\").\nLe Chiese orientali (cattoliche e ortodosse), considerando questo sacramento come \"effusione della grazia\", ritengono opportuno conferirlo gi\u00e0 ai neonati al momento del battesimo. I cattolici latini, invece, ritengono conveniente conferirlo quando la persona \u00e8 consapevole di ci\u00f2 che sta ricevendo, tanto da richiedere, una catechesi di preparazione (CCC 1309). In passato la Chiesa latina conferiva il sacramento della Cresima poco prima della \"prima comunione\", la prima volta in cui si partecipava all'eucaristia. Una pratica del genere viene ora riproposta dal sinodo dei vescovi per ristabilire l'ordine teologico dei primi tre sacramenti.\nLa Chiesa latina prevede anche la presenza di un padrino o madrina, cristiano gi\u00e0 cresimato, che accompagni il \"cresimando\" a ricevere il sacramento, mentre le Chiese orientali, che conferiscono il sacramento subito dopo il battesimo, al quale \u00e8 presente il padrino o madrina, non ritengono necessario legiferare sulla loro presenza anche alla cresima.\nNonostante queste diversit\u00e0, entrambe le Chiese attribuiscono a questo sacramento una funzione identica. Del resto, prevedono che a conferire il sacramento sia il vescovo o un sacerdote autorizzato, che unge la fronte del cresimando, dopo avere chiesto allo stesso, o ai genitori in sua vece se neonato, di assumere l'impegno a una vita cristiana coerente con i valori evangelici.\nSono state pi\u00f9 volte contestate le recenti posizioni di molte conferenze episcopali che hanno deciso di restituire l'antica disciplina e di non ritardare pi\u00f9 l'amministrazione del sacramento fino all'et\u00e0 di quattordici o sedici anni, come in recenti decenni avveniva con il risultato di fare del Sacramento quasi un rito di passaggio all'et\u00e0 adulta.\nChi interpreta il sacramento come solo o principalmente una professione di fede e di conferma della propria appartenenza a una confessione religiosa (dando cos\u00ec alla parola \"confermazione\" un senso attivo di qualcosa compiuto dal cresimando) non vede di buon occhio la sua amministrazione, come si usa in alcuni paesi, a bambini di solo sette o otto anni.\nInvece, nel contesto del sacramento, la Chiesa cattolica-romana interpreta la parola \"confermazione\" in senso passivo nei riguardi del cresimando e in senso attivo dello Spirito Santo per mezzo del rito: \"Il sacramento della confermazione, che imprime il carattere e per il quale i battezzati, proseguendo il cammino dell'iniziazione cristiana, sono arricchiti del dono dello Spirito Santo e vincolati pi\u00f9 perfettamente alla Chiesa, \"corrobora coloro che lo ricevono\" e li obbliga pi\u00f9 strettamente a essere con le parole e le opere testimoni di Cristo e a diffondere e difendere la fede\" (canone 879 del Codice di diritto canonico).\nNel protestantesimo.\nIl rito della confermazione continua a essere praticato nelle Chiese riformate e presbiteriane e, in genere, quelle che praticano il battesimo dei bambini. La sua legittimit\u00e0 biblica, per\u00f2, e la pratica che se ne fa, viene sempre pi\u00f9 spesso messa in questione. Esse affermano che:\nNella Chiesa anglicana la confermazione assume natura di rito \"sacramentale\", cio\u00e8 non di sacramento vero e proprio, ma di pratica che attribuisce un bene spirituale al fedele. Il ramo \"cattolico\" dell'anglicanesimo attribuisce a tale istituto, per\u00f2, un vero e proprio valore sacramentale.\nLa legittimit\u00e0 della confermazione \u00e8 spesso posta in discussione, nelle chiese evangeliche, sotto diversi aspetti:"}
{"id": "238298", "revid": "729019", "url": "https://it.wikipedia.org/wiki?curid=238298", "title": "116 Sirona", "text": "116 Sirona \u00e8 un piccolo asteroide della Fascia principale, brillante e iridescente. \u00c8 composto probabilmente da rocce silicate, nichel e ferro allo stato metallico\nSirona fu scoperto l'8 settembre 1871 da Christian Heinrich Friedrich Peters dall'osservatorio dell'Hamilton College di Clinton (New York, USA). Fu battezzato cos\u00ec in onore di Sirona (o Stirona), la dea della salute nella mitologia celtica."}
{"id": "238301", "revid": "185138", "url": "https://it.wikipedia.org/wiki?curid=238301", "title": "Guanto Goa'uld", "text": ""}
{"id": "238304", "revid": "6923", "url": "https://it.wikipedia.org/wiki?curid=238304", "title": "Zgorigrad", "text": "Zgorigrad (\u0417\u0433\u043e\u0440\u0438\u0433\u0440\u0430\u0434, pronuncia: ) \u00e8 un paesino nel nord della Bulgaria noto per il pi\u00f9 grave incidente riguardante il crollo di bacini di decantazione a servizio di miniere.\nGeografia fisica.\nZgorigrad si trova sul torrente Varle\u0161nica, emissario del Bothunja alle pendici dei Monti Balcani, quasi a met\u00e0 strada tra Sofia e il Danubio che delimita il confine con la Romania. Inoltre non \u00e8 lontano dal confine con la Serbia.\nLa miniera.\nSfruttata fin dall'antichit\u00e0 (le prime notizie risalgono ai tempi dei Traci e dei Romani), la miniera Mir-Plakalnica venne dotata attorno al 1960 di un impianto per la separazione mediante flottazione dello zinco e del piombo e, secondo alcuni testimoni, anche dell'uranio che normalmente si trova associato allo zinco e al piombo.\nAllo scopo di contenere e decantare i fanghi residuati della lavorazione fu costruito, in una valle laterale, un bacino di decantazione.\nIl bacino venne realizzato sbarrando la valle con un argine costruito probabilmente con la sabbia ricavata mediante centrifugazione dagli stessi fanghi residuati dalla lavorazione. Il torrente che scorreva nel fondo della valle fu imbrigliato e venne fatto defluire a monte del bacino. Le tubature in cemento per il recupero dell'acqua decantata furono installate sul fondo della valle e del bacino e vennero collegate alle torri per lo sfioro dell'acqua. Il muraglione costruito per imbrigliare il torrente, le torri di sfioro e tratti di tubatura sono visibili ancor oggi assieme a modeste quantit\u00e0 di fanghi decantati rimaste in loco.\nVerso le ore 12:00 del 1\u00ba maggio 1966 una colata di fango di circa 450\u00a0000 metri cubi travolse il paese di Zgorigrad, nel nord della Bulgaria, uccidendo 488 persone e provocando ingenti distruzioni materiali e ambientali. La colata di fango si era sprigionata a seguito del crollo dell'argine del bacino di decantazione dei fanghi residuati della lavorazione dei minerali estratti dalla miniera Mir, oggi conosciuta come miniera Plakalnica.\nIl crollo avvenne per tracimazione forse a seguito di forti piogge o, pi\u00f9 probabilmente, per la rottura del canale costruito a monte del bacino di decantazione per deviare il corso del torrente. La colata di fango percorse una distanza di circa 8 chilometri, distruggendo buona parte dell'abitato di Zgorigrad, e raggiunse la citt\u00e0 di Vraca, capoluogo dell'omonima regione. La piazza principale di Vraca fu ricoperta da uno strato di 20 centimetri di fango.\nLe salme delle vittime furono recuperate con gli elicotteri e portate allo stadio di Vraca. Testimoni riferiscono che vennero portate nello stadio oltre 400 salme e che il riconoscimento fu oltremodo difficile. Il fatto che il crollo sia avvenuto attorno a mezzogiorno del 1\u00ba maggio ha reso probabilmente il bilancio della catastrofe meno grave di quello che sarebbe potuto essere: buona parte degli abitanti di Zgorigrad, infatti, si era recata in citt\u00e0 per partecipare alle manifestazioni indette per la festa del lavoro.\nIl bilancio della tragedia.\nIl regime comunista, che allora governava la Bulgaria, tent\u00f2 in ogni modo di soffocare la notizia del disastro. Secondo alcuni testimoni la polizia arriv\u00f2 addirittura a sequestrare casa per casa le fotografie che la gente aveva scattato. Il numero delle vittime fu ufficialmente indicato in 107 e solo di recente l'attuale sindaco di Zgorigrad ha potuto accertare che quel giorno, a Zgorigrad e a Vraca, morirono 488 persone. La catastrofe di Zgorigrad \u00e8 la pi\u00f9 grave avvenuta al mondo per il crollo di bacini di decantazione a servizio di miniere.\nLa miniera Mir-Plakalnica rimase in attivit\u00e0 fino al 1996. Dopo il disastro, fu realizzato un secondo bacino di decantazione sull'altro versante della montagna. La gente di Zgorigrad, che ha sempre avuto nella miniera la fonte principale di reddito, punta oggi alla valorizzazione delle risorse naturali e paesaggistiche per un rilancio dell'economia in chiave turistica."}
{"id": "238305", "revid": "1652635", "url": "https://it.wikipedia.org/wiki?curid=238305", "title": "Logical link control", "text": "In telecomunicazioni, nell'ambito delle reti di calcolatori, il Logical Link Control (LLC) \u00e8 un protocollo di comunicazione che fa parte della famiglia IEEE 802, sottolivello superiore del livello datalink del modello ISO/OSI. \u00c8 definito dal gruppo di lavoro IEEE 802.2.\nDescrizione.\nCome in tutti i modelli stratificati in ricezione fornisce alcuni servizi di comunicazione al livello superiore, avvalendosi dei servizi messi a sua disposizione dai livelli inferiori. Ciascun livello \u00e8 definito solo dalle sue interfacce verso l'alto (pi\u00f9 astratto, verso le applicazioni) e verso il basso (pi\u00f9 concreto, verso il mezzo di trasmissione) ed \u00e8 indipendente da tutti i livelli non direttamente collegati.\nNello schema seguito dalla IEEE, il protocollo LLC costituisce la parte superiore del livello collegamento dati (\"data link\", livello 2 del modello ISO/OSI). Il livello superiore \u00e8 quello di rete (\"network\", livello 3 ISO/OSI), mentre il livello inferiore non coincide con quello fisico ISO/OSI (\"physical\", livello 1), ma si avvale del Media Access Control che costituisce la parte inferiore del livello collegamento dati.\nAl livello inferiore possono essere usati indifferentemente protocolli quali IEEE 802.3 (Ethernet), IEEE 802.11 (WLAN), ecc. I dati provenienti dal livello superiore vengono incapsulati in una unit\u00e0 di trasmissione (\"Protocol Data Unit\", PDU) del livello LLC e opportunamente trasferiti al livello MAC, che ne cura la trasmissione sul mezzo fisico prescelto; viceversa le unit\u00e0 di trasmissione provenienti dal livello MAC vengono elaborate secondo i criteri definiti dal protocollo e quindi inoltrate al livello superiore.\nModalit\u00e0 di servizio.\nA seconda delle implementazioni, l'LLC pu\u00f2 fornire al livello superiore tre distinte modalit\u00e0 di servizio:\nStruttura della PDU.\nUna PDU del protocollo LLC \u00e8 costituita dai seguenti elementi:"}
{"id": "238307", "revid": "1442080", "url": "https://it.wikipedia.org/wiki?curid=238307", "title": "Flavio Emilio Scogna", "text": "Biografia.\n\u00c8 stato allievo, tra gli altri di Luciano Berio e Franco Ferrara; con Berio ha poi collaborato come assistente dal 1984 al 1988, anno in cui ha realizzato insieme a lui, su commissione di Alexander Pereira, una trascrizione di \"Wir bauen eine Stadt\" di Hindemith rappresentata lo stesso anno al Konzerthaus di Vienna.\nHa composto musica da camera, sinfonica e operistica, tra cui le opere \"Anton\" (Maggio Musicale Fiorentino 1990, Teatro Massimo di Palermo 1987) e \"La Memoria perduta\" su libretto della scrittrice Gina Lagorio, opera commissionata dal Teatro dell'Opera di Roma e andata in scena nell'ottobre 2002 con la regia di Pier'Alli.\nNel 1998 \u00e8 stato invitato dalla RAI a rappresentare l'Italia al Prix Italia con il lavoro \"L'Arpa Magica\" su testo di Edoardo Sanguineti. \nCome direttore d'orchestra \u00e8 impegnato nella diffusione della musica contemporanea (ha diretto prime esecuzioni di molti autori e nel 2006 ha inciso la prima registrazione mondiale dell'opera di Nino Rota \"I due timidi\" ) e nella riscoperta di opere del passato, come, per esempio, composizioni di Pergolesi e Boccherini. \nIl suo catalogo discografico comprende registrazioni per RCA Red Seal, Fonit Cetra, Bongiovanni, Tactus, Dynamic e Brilliant Classics\".\"\nHa diretto numerose orchestre tra cui, l'Orchestra Sinfonica Nazionale della RAI, l'Orchestra Sinfonica della Radiotelevisione Spagnola (RTVE), l'Orchestra dell'Accademia Nazionale di Santa Cecilia, l'Orchestra del Teatro dell'Opera di Roma, l'Orchestra Sinfonica di Stato Ungherese, l'Orchestre Philharmonique de Nice, l'Orchestre Symphonique et Lyrique de Nancy, l'Orchestra Filarmonica di Kiev, l'Orchestra Filarmonica di Timi\u0219oara, l'Icelandic Symphony Orchestra, l'Orchestra Sinfonica Siciliana, L'Orchestra dei Pomeriggi musicali di Milano, la Filarmonica Toscanini di Parma, unitamente ad ensemble quali Alternance di Parigi, l'Accademia Bizantina e l'Ensemble del Teatro alla Scala. Nel 1995, in occasione del centenario della Biennale Musica di Venezia, ha diretto il concerto inaugurale del Festival con l'opera in prima mondiale \"Quare Tristis\" di Adriano Guarnieri su testo di Giovanni Raboni. Tra il 2000 e il 2005 ha collaborato con Luigi Pestalozza per la rassegna Novecentomusica e Musica/Realt\u00e0 dove ha diretto numerosissime prime esecuzioni dei maggiori compositori viventi, tra cui Giacomo Manzoni, Aldo Clementi, Berio, Franco Donatoni, Luis De Pablo, Ennio Morricone, Adriano Guarnieri e altri. \nNel 2007 ha diretto per l'Accademia Nazionale di Santa Cecilia la prima dell'opera \"Silvano, Sylvano\" di Sylvano Bussotti con la regia di Francesco Micheli. \nNel 2011 \u00e8 stato presentato a Spoleto per il Festival dei due Mondi il suo melologo \"La realt\u00e0\" su testi Pier Paolo Pasolini con la voce di Claudio Santamaria. \nNel 2019 ha inaugurato il Festival Pergolesi/Spontini con l'opera (in prima assoluta nella versione italiana) di Mario Castelnuovo-Tedesco \"Aucassin et Nicolette\". \nNel 2009 \u00e8 stato Direttore Principale dell'Orchestra Sinfonica di Bari.\nDal 2006 al 2009 ha collaborato con l'Accademia Nazionale di Santa Cecilia ideando e coordinando un ciclo di concerti dal titolo \"Convergenze\" e assumendo, allo stesso tempo, la carica di Direttore dell'Ensemble Contemporaneo dell'Accademia Nazionale di Santa Cecilia.\nOpere.\nRevisioni: G. PETRASSI, Grand septuor Suvini-Zerboni S.8503 Z.(2008)\nRiconoscimenti.\n Premio Vittorio De Sica 2013 per la Musica Classica "}
{"id": "238309", "revid": "6923", "url": "https://it.wikipedia.org/wiki?curid=238309", "title": "Carlyle", "text": "The Carlyle Group, fondata nel 1987 da William E. Conway Jr, Daniel A. D'Aniello e da David M. Rubenstein, \u00e8 una societ\u00e0 internazionale di \"asset management\" con un patrimonio complessivo di circa 203 miliardi di dollari statunitensi in gestione, ripartiti in 129 fondi e 141 fondi di fondi che operano su scala globale.\nAttivit\u00e0.\nTra le principali aree di attivit\u00e0 del gruppo vi sono l'investimento di \"private equity\" e l'investimento in asset immobiliari.\nI principali settori in cui il fondo investe sono: industria aerospaziale, difesa, commercio al dettaglio, energia, servizi finanziari, sanit\u00e0, industriale, infrastrutture, beni immobili, tecnologia, trasporti, telecomunicazioni e media.\nIl fondo Carlyle Italia \u00e8 diretto da Marco De Benedetti."}
{"id": "238311", "revid": "640091", "url": "https://it.wikipedia.org/wiki?curid=238311", "title": "Antiche unit\u00e0 di misura del circondario di Napoli", "text": "Prima dell'unificazione d'Italia, nel Regno delle Due Sicilie erano in vigore sistemi di unit\u00e0 di misura non metrici, distinti a seconda dell'ambito territoriale. Le misure riportate di seguito si riferiscono alla zona di Napoli.\nNota: in neretto sono riportate le misure legali, in chiaro i multipli e sottomultipli da esse ricavabili."}
{"id": "238312", "revid": "21079", "url": "https://it.wikipedia.org/wiki?curid=238312", "title": "Operazioni coi monomi", "text": ""}
{"id": "238313", "revid": "104458", "url": "https://it.wikipedia.org/wiki?curid=238313", "title": "Jackson Hole", "text": "Jackson Hole \u00e8 una valle che si trova nella parte nord-occidentale dello Stato del Wyoming, negli Stati Uniti, ai piedi del massiccio del Teton Range e attraversata dal fiume Snake.\nLa valle si sviluppa a una quota media di oltre 2000 m s.l.m., con zone di maggior depressione quali il \"Fish Creek\", sotto i 2000\u00a0m e all'interno dei confini del Parco, e a Hoback Junction, al di fuori del parco. La valle di Jackson Hole \u00e8 lunga circa 55 miglia (89\u00a0km) e larga 13 miglia (21\u00a0km). Il centro abitato principale \u00e8 la cittadina di Jackson.\nEconomia.\nSimposi.\nLa Federal Reserve Bank di Kansas City vi ospita un simposio annuale di economia politica sin dal 1982. Tale incontro, a cui partecipano tutti i principali banchieri del mondo, si tiene tra la met\u00e0 e fine del mese di agosto.\nNel settembre 1989 ospit\u00f2 anche un incontro diplomatico al massimo livello tra USA e URSS: vi presero parte il segretario di Stato James Baker ed il ministro degli esteri sovietico Eduard Shevardnadze.\nTurismo.\nVi sono tre principali localit\u00e0 sciistiche: il Jackson Hole Mountain Resort presso Teton Village, il Grand Targhee Ski Resort e lo Snow King Resort. Nelle vicinanze si trovano inoltre i parchi di Yellowstone (entrata sud) e del Grand Teton.\nNella Jackson Hole ha sede il National Museum of Wildlife Art (\"Museo nazionale di arte naturale\"), presso il National Elk Refuge. Nei mesi da giugno ad agosto nel parco del Grand Teton si svolge un festival musicale (Grand Teton Music Festival, \"Festival musicale del Grand Teton\"), mentre a settembre si tiene il Jackson Hole Fall Arts Festival (\"Festival autunnale delle arti di Jackson Hole\").\nRiprese cinematografiche.\nNella valle sono stati ambientati diversi film sia western, come \"Il grande sentiero\" (1930), \"Il cavaliere della valle solitaria\" (1951), \"Il grande cielo\" (1952), \"I due capitani\" (1955), \"Vento di terre lontane\" (1956), \"Quella nostra estate\" (1963) e Rocky IV (1985).\nSport.\nNegli anni trenta si svilupp\u00f2 come stazione sciistica, grazie soprattutto all'opera dei fratelli Alf, Sverre e Corey Engen, pionieri dello sci statunitense di origine norvegese. Nei decenni successivi Jackson Hole ha ospitato diverse gare di Coppa del mondo di sci alpino."}
{"id": "238314", "revid": "21079", "url": "https://it.wikipedia.org/wiki?curid=238314", "title": "Dipendenza lineare", "text": ""}
{"id": "238315", "revid": "1543377", "url": "https://it.wikipedia.org/wiki?curid=238315", "title": "Combinazione lineare", "text": "In matematica, una combinazione lineare \u00e8 un'operazione principalmente usata nell'ambito dell'algebra lineare. Una combinazione lineare di alcuni elementi di uno spazio vettoriale \u00e8 un'espressione del tipo:\ndove i formula_2 sono elementi dello spazio vettoriale e gli formula_3 sono scalari. Il risultato di questa combinazione \u00e8 un nuovo elemento dello spazio. Questa nozione molto generale si applica in vari contesti: si possono scrivere ad esempio combinazioni lineari di vettori nel piano o nello spazio, di matrici, di polinomi o di funzioni.\nDefinizioni.\nCombinazione lineare.\nSia formula_4 uno spazio vettoriale su un campo formula_5. Siano formula_6 vettori di formula_4. Una combinazione lineare di questi \u00e8 il vettore individuato dalla seguente scrittura:\ndove formula_9 sono scalari, cio\u00e8 elementi di formula_5. Gli scalari nella precedente espressione possono essere scelti arbitrariamente e sono detti \"coefficienti\" della combinazione lineare.\nCombinazione affine e convessa.\nSe il campo formula_5 \u00e8 il campo formula_12 dei numeri reali e i coefficienti sono tutti non-negativi, cio\u00e8:\nper ogni formula_14, la combinazione \u00e8 chiamata \"positiva\". \nQuando i coefficienti hanno come somma 1:\nla combinazione \u00e8 detta \"affine\". Una combinazione lineare sia positiva che affine \u00e8 detta combinazione convessa. Entrambe queste nozioni sono utili in geometria affine, per definire le nozioni di coordinate affini e coordinate baricentriche.\nPropriet\u00e0.\nUnicit\u00e0 della combinazione.\nIn genere, cio\u00e8 per una generica scelta dei vettori formula_2, il vettore:\nnon determina univocamente la combinazione lineare, cio\u00e8 la sequenza dei suoi coefficienti: lo stesso formula_18 pu\u00f2 essere il risultato di combinazioni lineari differenti degli stessi vettori formula_19.\nSe i vettori sono indipendenti, la combinazione lineare \u00e8 per\u00f2 unica.\nSottospazio generato.\nI vettori formula_18 che si ottengono come combinazioni lineari di formula_21 vettori fissati, al variare degli scalari formula_22, formano un sottospazio vettoriale di formula_23, chiamato sottospazio generato. Si indica generalmente con:\nGeneralizzazioni.\nLe definizioni di \"combinazione lineare\" e \"span lineare\" possono essere generalizzate dagli spazi vettoriali ai moduli o agli anelli. Ad esempio, si pu\u00f2 parlare di combinazione lineare formula_25 di due numeri interi formula_26 e formula_27, dove formula_28 e formula_29 sono coefficienti interi."}
{"id": "238316", "revid": "1305772", "url": "https://it.wikipedia.org/wiki?curid=238316", "title": "Span", "text": ""}
{"id": "238318", "revid": "1543377", "url": "https://it.wikipedia.org/wiki?curid=238318", "title": "Cletto Arrighi", "text": "Biografia.\nNasce da Giuseppe e Annamaria Cassina a Milano in un ambiente domestico gi\u00e0 frequentato allora da intellettuali come Vincenzo Monti e Ugo Foscolo, e poi da Ermes Visconti e Tommaso Grossi.\nFin da giovanissimo adotta delle nuove generalit\u00e0, che costituivano l'anagramma del suo nome ufficiale. Partecipa alle cinque giornate di Milano nel 1848 e alla prima guerra di indipendenza, per poi aiutare il Regno di Sardegna come volontario anche tra il 1859 e il 1861. Dopo gli studi da autodidatta, Carlo Righetti si laurea in legge a Pavia: negli anni Cinquanta esplora il suo talento letterario fondando nel 1856 una rivista periodica di satira, dal titolo L\u2019uomo di pietra, dove pubblica numerosi articoli sui discutibili costumi della societ\u00e0 milanese, sotto lo pseudonimo di Cletto Arrighi, anagramma che manterr\u00e0 da ora in avanti per firmare tutte le sue opere.\nL\u2019anno successivo compare il suo primo romanzo, \"Gli ultimi coriandoli\", dedicato \u2018audacemente\u2019 ad Alessandro Manzoni, che fu per\u00f2 censurato dalla critica: nell\u2019opera viene citata per la prima volta il termine \u2018scapigliatura\u2019, intesa nella sua accezione pi\u00f9 colta gi\u00e0 menzionata tra il Cinquecento ed il Seicento da letterati storici come Girolamo Leopardi, Tassoni e Buonarroti.\n\"La giornata di Tagliacozzo\" del 1858, successivamente pubblicato nel 1863 col titolo \"Il diavolo rosso\", rappresenta la sua seconda opera narrativa, e racconta alla maniera del romanzo storico, lo scontro tra guelfi e ghibellini del 1268 avvenuto tra le truppe di Corradino ed il re di Sicilia Carlo d\u2019Angi\u00f2.\nNel 1867 viene eletto deputato su posizioni radicali, simili a quelle della sinistra mazziniana e garibaldina. Si dedica anche, e con profitto, al giornalismo, alla letteratura e al teatro.\nNel 1860 fonda il giornale \"Cronaca grigia\", che dura fino al 1872 e sar\u00e0 uno dei periodici che pi\u00f9 contribuiranno alla diffusione della Scapigliatura, arrivando ad ospitare il dibattito sul Verismo. Il romanzo pi\u00f9 famoso del Righetti \u00e8 \"La Scapigliatura e il 6 febbraio\" (1862) in cui, nelle forme del romanzo popolare, egli d\u00e0 la definizione di un ceto di scontenti e ribelli, delineando il clima sociale e politico in cui nasce il movimento scapigliato (che proprio dal titolo del romanzo fin\u00ec per trovare la sua denominazione).\nScrive in seguito numerosi romanzi storici, avventurosi, di intrigo misterioso. Negli anni Ottanta subisce l'influsso di \u00c9mile Zola (\"Nan\u00e0 a Milano\", 1880) e approda al romanzo sociale (\"La canaglia felice\", 1885), creando e organizzando anche l'opera collettiva \"Il ventre di Milano. Fisiologia della capitale morale\" (1888, il titolo \u00e8 un'eco dello zoliano \"Ventre di Parigi\"; ma la formula aveva avuto molto successo: anche Matilde Serao aveva scritto gi\u00e0 \"Ventre di Napoli\"), collaborandovi con pezzi di analisi sociale.\n\u00c8 anche autore di operette comiche teatrali, quasi sempre in dialetto milanese. Scrive ben trentanove commedie in dialetto, di cui alcune ancora oggi in repertorio nelle compagnie dialettali (quella di Dario Fo ne \u00e8 stato un esempio), ed \u00e8 inoltre direttore gerente della compagnia del Teatro Milanese in cui recitano Edoardo Ferravilla, Gaetano Sbodio, Emma Ivon, Edoardo Giraud, Giuseppina Giovanelli.\n\"Gli sposi non promessi. Parafrasi a contrapposti dei Promessi Sposi,\" del 1895, \u00e8 un\u2019opera in cui Cletto ribalta completamente i personaggi manzoniani in una parodia piuttosto eversiva polemizzandone tutti gli aspetti, da quelli politici a quelli socio-culturali, a quelli religiosi. L\u2019opera non viene mai pubblicata, ma determina la sua rinuncia al genere letterario.\nSuccessivamente si ritrova ad accettare un posto come impiegato presso l\u2019Archivio di Stato di Milano, al tempo sotto la direzione di Cesare Cant\u00f9, che pure aveva criticato nella sua opera \"I 450 deputati\".\nLa sua passione per il milanese lo spinge a confezionare un piccolo ma sostanzioso \"Dizionario milanese-italiano\" pubblicato nel 1896 tra i Manuali Hoepli. Conduce una vita disordinata (\"scapigliata\" significa proprio questo), resa ancor pi\u00f9 precaria dalla passione per il gioco d'azzardo, che gli fa perdere ingenti somme di denaro.\nNel 1902, al cospetto del cardinale Andrea Carlo Ferrari, Cletto Arrighi, rinnega tutto quanto c\u2019era di anticristiano nelle sue opere.\nMuore in miseria, abbandonato da tutti, a Milano nel 1906."}
{"id": "238320", "revid": "7336", "url": "https://it.wikipedia.org/wiki?curid=238320", "title": "The Jackson Five", "text": ""}
{"id": "238322", "revid": "78273", "url": "https://it.wikipedia.org/wiki?curid=238322", "title": "Rhythm 'n' blues", "text": ""}
{"id": "238324", "revid": "256896", "url": "https://it.wikipedia.org/wiki?curid=238324", "title": "Riano", "text": ""}
{"id": "238326", "revid": "74801", "url": "https://it.wikipedia.org/wiki?curid=238326", "title": "Brigittenau", "text": "Brigittenau () \u00e8 il ventesimo distretto di Vienna, in Austria (Lingua tedesca: \"XX. Bezirk, Brigittenau\")."}
{"id": "238327", "revid": "8911", "url": "https://it.wikipedia.org/wiki?curid=238327", "title": "Romano il Melodo", "text": ""}
{"id": "238328", "revid": "1402608", "url": "https://it.wikipedia.org/wiki?curid=238328", "title": "Carnival Corporation &amp; plc", "text": "Carnival Corporation &amp; plc, societ\u00e0 anglo-statunitense, \u00e8 il pi\u00f9 grande operatore al mondo nel settore delle crociere.\nAssetto societario.\nLa societ\u00e0 \u00e8 una societ\u00e0 a doppia quotazione (\"dual-listed company\"), ovvero un'azienda formata da due societ\u00e0 (\"Carnival Corporation\" e \"Carnival plc\") quotate in borsa separatamente e con management e struttura azionaria separata ma che operano sul mercato come un'unica societ\u00e0.\nLe due societ\u00e0 hanno sede a Miami (Florida) e a Londra (Regno Unito), la \"Carnival plc\" \u00e8 quotata sia al LSE che al NYSE (rispettivamente con le sigle \"CCL\" e \"CUK\"), mentre la \"Carnival Corporation\" \u00e8 quotata solo al NYSE (con la sigla \"CCL\")\nLa \"Carnival Corporation\" \u00e8 la pi\u00f9 grande delle due societ\u00e0 capogruppo.\nLa Carnival tramite le sue controllate possiede oltre 100 navi da crociera per un totale di oltre 226.000 posti letto, trasporta pi\u00f9 di 2 milioni di passeggeri all'anno.\nStoria.\nCarnival Corporation.\n\"Carnival Corporation\" \u00e8 stata fondata nel 1972 con il nome di \"Carnival Cruise Lines\" dal pioniere dell'industria crocieristica Ted Arison. Dopo aver acquisito una posizione di grande prestigio diventando una delle compagnie crocieristiche di maggior successo fu eseguita l'offerta pubblica iniziale sul 20% delle azioni nel 1987. Con il capitale derivante dalla quotazione in borsa la Carnival riusc\u00ec ad iniziare un periodo di espansione tramite l'acquisizione di compagnie rivali. Il primo acquisto fu la Holland America Line (comprendente Windstar Cruises e Holland America Tours) nel 1989 e in seguito la Seabourn Cruise Line nel 1992. Nel 1993 il nome venne cambiato in \"Carnival Corporation\" per riflettere il cambiamento da azienda crocieristica singola a gruppo comprendente diversi marchi. La politica di espansione venne continuata con l'acquisto di Cunard Line nel 1998 e Costa Crociere nel 2000.\nIl presidente Micky Arison, figlio del fondatore, possiede il 47% di \"Carnival Corporation\".\nCarnival plc.\nLa \"Carnival plc\" trae la sua origine dalla fondazione della \"P&amp;O Princess Cruises\" durante gli anni 1840, gi\u00e0 al momento della fondazione era una delle compagnie pi\u00f9 importanti dell'Impero britannico nel settore viaggiando in tutto il globo.\nNell'ottobre del 2000 la \"P&amp;O Princess Cruises plc\" fu separata dalla compagnia madre Peninsular &amp; Oriental Steam Navigation Company.\nFusione.\n\"Carnival Corporation\" e \"P&amp;O Princess Cruises plc\" si fusero il 17 aprile 2003 dando vita al pi\u00f9 grande gruppo crocieristica del mondo. Al momento della fusione la \"P&amp;O Princess Cruises plc\" venne ribattezzata \"Carnival plc\".\nOcean Village.\nLa compagnia ha operato nella Carnival Corporation dal 2003 al 2010.\nAltre attivit\u00e0.\nNel 1988, \"Carnival Cruise Lines\" entr\u00f2 nel settore dei voli charter con l'acquisto della \"Pacific Interstate Airlines\", in seguito rinominata Carnival Air Lines nel 1989. Nel settembre 1997 la compagnia aerea fu venduta alla Pan Am."}
{"id": "238330", "revid": "2225", "url": "https://it.wikipedia.org/wiki?curid=238330", "title": "Steven Spielberg's director's chair", "text": ""}
{"id": "238346", "revid": "216048", "url": "https://it.wikipedia.org/wiki?curid=238346", "title": "Emilio Praga", "text": "Esponente della scapigliatura, emulo di Baudelaire, fu il padre di Marco Praga, drammaturgo verista e tra i fondatori e direttori della SIAE.\nBiografia.\nNacque da un'agiata famiglia industriale, e la sua condizione sociale gli permise, tra il 1857 e il 1859, di compiere numerosi viaggi in Europa, durante i quali trascorse lunghi soggiorni a Parigi e si dedic\u00f2 allo studio di Baudelaire, Victor Hugo, Alfred de Musset e Heinrich Heine. Fu nella capitale francese che inizi\u00f2 a dipingere, utilizzando la tecnica dell'acquerello.\nTornato a Milano, cominci\u00f2 a frequentare gli ambienti della Scapigliatura, divenendone uno dei maggiori esponenti e legandosi di amicizia con i fratelli Camillo ed Arrigo Boito. Ma dopo la morte del padre, e il dissesto finanziario dell'azienda familiare, non seppe adattarsi a un lavoro regolare e si diede all'alcool, abbandonandosi a una vita disordinata, costellata spesso dall'uso di sostanze stupefacenti. In questo, tra gli scapigliati, fu quello che visse pi\u00f9 autenticamente il modello del \"maledettismo\" (o del \"poeta maledetto\") incarnato da Baudelaire. Il litigio e la separazione dalla moglie e dal figlio Marco di 11 anni (1873) accentuarono il suo malessere: mor\u00ec in miseria, nel 1875, a soli 36 anni, distrutto dai propri vizi; la morte sopraggiunse a casa del fratello, probabilmente per cirrosi epatica.\nOpera poetica.\n\"Tavolozza\" (1862).\nGiovanissimo, oltre che come pittore, si era affermato come poeta con la raccolta \"Tavolozza\" (1862), che ebbe un notevole successo, e in cui vi sono descrizioni di paesaggi che rivelano un vivo senso del colore, di tipo impressionistico. \u00c8 interessante anche il linguaggio, che impiega espressioni comuni, ignote alla lingua poetica tradizionale. Ma si ritrovano anche componimenti di impostazione sociale, di polemica contro la borghesia e il culto del denaro, contro il progresso scientifico e tecnico che minaccia la bellezza, nonch\u00e9 poesie \"maledette\", che esaltano la dissolutezza sessuale, l'orgia, l'incesto e l'abuso di alcool.\n\"Penombre\" (1864).\nIl maledettismo assume il predominio nella seconda raccolta, \"Penombre\" (1864); ma il poeta cerca anche il conforto nella sanit\u00e0 della Natura e nel mondo familiare. Il linguaggio si fa volutamente esasperato, con l'uso di termini brutalmente realistici: la raccolta, come \u00e8 facile intuire, scandalizz\u00f2 il pubblico, soprattutto quello \"salottiero\", contro cui Praga si scagliava spesso. Con la successiva opera poetica, \"Fiabe e leggende\" (1869), Praga decise di attenuare la provocazione, tornando a temi di tipo romantico e sentimentale.\nSecondo un recente studio di Patrizia Deabate, intitolato \"Le origini dell'Inno dei Laureandi Il Commiato\" (in \"Studi Piemontesi\", giugno 2013, vol. XLII fasc. 1), il poeta Nino Oxilia nel 1909, nel comporre \"Il commiato\" (o \"Inno dei laureandi\", ma meglio noto come \"Giovinezza\") si era ispirato ad una poesia di Emilio Praga, appartenente alla raccolta \"Penombre\", ovvero \"A Vittor Hugo\". Attraverso questa poesia, l'Inno affonderebbe le radici pi\u00f9 remote nell'esaltazione della giovinezza della Rivoluzione Francese, e in un simbolo contenuto nel celebre dipinto \"La Libert\u00e0 che guida il popolo\", di Eug\u00e8ne Delacroix, custodito al Museo del Louvre di Parigi.\nSebbene non poeticamente eccelso come Baudelaire, \u00e8 evidente l'ispirazione e il tentativo di portare il modello del poeta maledetto simbolista in Italia; si veda il confronto tra l'incipit \"Al lettore\" de \"I fiori del male\" (famosa \u00e8 la definizione data da Praga \"un'imprecazione, cesellata nel diamante\") e il \"Preludio\" di \"Penombre\":\nIn generale tutta la raccolta \u00e8 disseminata di omaggi e citazioni a Baudelaire: una lirica porta il nome della quinta sezione dei \"Fleurs du Mal\", ossia \"Rivolta\", un'altra poesia, \"L'anima del vino\", riprende esattamente il titolo di una composizione situata nella terza sezione dell'opera del poeta parigino.\nIl \"Preludio\" \u00e8 anche una dichiarazione di poetica antimanzoniana e anticattolica: \"\u00abCasto poeta che l'Italia adora, / vegliardo in sante visioni assorto, / tu puoi morir!... / Degli antecristi \u00e8 l'ora! / Cristo \u00e8 rimorto!\u00bb\"; Praga, sempre su modelli francesi e assieme al Rapisardi del poema \"Lucifero\", anticipa quasi il concetto di Nietzsche sulla morte di Dio.\n\"Trasparenze\" (1878).\nPubblicati postumi, nel 1878, sono i carmi di \"Trasparenze\", in cui si fa strada un tono di rassegnazione e di confidenza intima, un desiderio di purezza proiettato nella rievocazione dell'infanzia.\nNarrativa.\nNegli ultimi giorni di vita, Praga lavor\u00f2 anche a un romanzo, \"Memorie del presbiterio\", che fu successivamente completato dall'amico Roberto Sacchetti.\nL'opera, uscita a puntate su \"Il Pungolo\" tra giugno e novembre del 1877, e in volume nel 1881, \u00e8 una grande storia in cui si esprime un bisogno di purezza, proiettato nella pace della campagna e nella figura del vecchio prete, ma in cui sono presenti anche intrighi romanzeschi complicati e a tinte forti.\nMelodramma e teatro.\nPraga fu anche autore di teatro: nella sua pur breve vita realizz\u00f2 di un discreto numero di libretti d'opera per melodrammi musicati da autori come Amilcare Ponchielli, Franco Faccio, Giuseppe Gallignani, ecc."}
{"id": "238363", "revid": "30445", "url": "https://it.wikipedia.org/wiki?curid=238363", "title": "Penisola Salentina", "text": ""}
{"id": "238384", "revid": "1226", "url": "https://it.wikipedia.org/wiki?curid=238384", "title": "Charles Tucker III", "text": ""}
{"id": "238412", "revid": "729019", "url": "https://it.wikipedia.org/wiki?curid=238412", "title": "Beretta SC 70/90", "text": "LSC 70/90 (Special Carbine 70/90) \u00e8 un fucile d'assalto prodotto dalla Beretta.\nIl progetto del 1970 \u00e8 stato successivamente messo in produzione nel 1990. La base su cui si fonda \u00e8 l'AR 70/90 e con esso ha ispirato il ARX-160.\nCaratteristiche tecniche.\nL'SC 70/90 ha la gruccia del calcio pieghevole. Utilizza munizioni 5,56 \u00d7 45 mm, calibro d'ordinanza NATO per i fucili d'assalto e leggeri in dotazione alla truppa. Il fucile d'assalto della serie 70/90 viene alimentato da un caricatore dalla capacit\u00e0 di 30 colpi, \u00e8 un'arma a sfruttamento indiretto dei gas, a chiusura stabile mediante tenoni e mortase ricavate nella culatta, sul corpo di recupero dei gas vi \u00e8 una valvola parzializzatrice che non incide sulla celerit\u00e0 di tiro. Possiede un selettore di tiro bilaterale posizionabile su 4 posizioni: sicura, colpo singolo, raffica controllata da 3 colpi, raffica continua. La canna \u00e8 rigata da 6 righe destrorse con passo da 178\u00a0mm. L'arma \u00e8 completamente smontabile senza attrezzi.\nI congegni di puntamento sono: \nL'arma possiede un'impugnatura a pistola in tecnopolimeri dotata di uno scomparto richiudibile per il materiale di pulizia.\nSicurezze.\nCome gli altri due modelli dell'AR 70/90, la versione SC dispone di 3 sicurezze:"}
{"id": "238445", "revid": "474175", "url": "https://it.wikipedia.org/wiki?curid=238445", "title": "Montona", "text": "Montona (in croato Motovun, in latino e in tedesco \"Montona\") \u00e8 un comune di 1.001 abitanti situato nell'Istria centro - settentrionale (Croazia).\nSi trova a circa 277\u00a0m sul livello del mare nella valle del fiume Quieto che in quel punto \u00e8 larga circa 1\u00a0km.\nIl paese, abbarbicato su una rupe carsica, \u00e8 una meta attrattiva per i suoi monumenti medioevali ben conservati e per il panorama sulla valle del fiume Quieto.\nMontona \u00e8 rinomata per il suo centro storico e per la natura del paesaggio circostante rimasta intatta.\nIl comune di Montona \u00e8 bilingue: le lingue ufficiali sono il croato e l'italiano . \nNon esistono scuole italiane, tuttavia la lingua italiana viene insegnata obbligatoriamente in tutte le scuole e di tutti i gradi.\nLa cittadina di Montona dista circa 60\u00a0km da Trieste, 230\u00a0km da Venezia, 50\u00a0km da Rovigno e 65\u00a0km da Pola. \nStoria.\nIn origine Montona fu antico castelliere celtico. Dopo una lunga guerra tra i Romani e gli Histri e la caduta di Nesazio nel 177 a.C., Montona e il restante territorio istriano furono poste sotto il dominio di Roma.\nNel 7 d.C. l\u2019imperatore romano Gaio Giulio Cesare Ottaviano Augusto suddivise a livello amministrativo l\u2019Impero in 11 regioni. L\u2019Istria venne a fare parte, insieme al Veneto e al Friuli, della Regio X Venetia et Histria.\nMontona e il territorio istriano fecero parte dell\u2019Impero romano d'Occidente fino alla sua caduta avvenuta nel 476 d.C.\nA seguito del crollo dell\u2019Impero romano d'Occidente, la penisola istriana conobbe diverse dominazioni. \nDopo il saccheggio dei Goti, il territorio pass\u00f2 sotto Bisanzio nel 538. Al termine dell\u2019occupazione longobarda, nel 789 l\u2019Istria fu annessa al Regno Franco di Pipino d'Italia. \nSecondo lo storico Pietro Kandler il documento cartaceo pi\u00f9 antico nel quale figura il nome di Montona \u00e8 il Placito di Risano, documento dell\u2019804 che a sua volta si rifaceva agli Atti e Registri governativi dei Bizantini. \nMontona dal 1077 al 1278 fu parte integrante del patriarcato di Aquileia.\nDal 1278 al 1797 fu parte della Repubblica di Venezia, che grande attenzione volse all'amministrazione del suo patrimonio boschivo, il pi\u00f9 importante della Repubblica e fondamentale per il suo arsenale e la costruzione delle galee. La fedelt\u00e0 al Doge della Repubblica di Venezia dur\u00f2 oltre cinquecento anni nei quali la Serenissima fortific\u00f2 la difesa della cittadina con una cinta muraria.\nA seguito del Trattato di Campoformio firmato il 17 ottobre 1797, Montona (seguendo le sorti del Veneto, della Dalmazia e della restante parte dell'Istria) fu annessa al Regno d'Austria. \nNel 1803 Montona fu occupata dalle truppe di Napoleone Bonaparte, e quindi posta sotto il governo di Trieste.\nNel 1805, per decisione dell'Imperatore dei Francesi, Montona pass\u00f2 sotto il Regno Italico.\nNel 1813 fu annessa all'Impero Austriaco. Con il crollo dell'Impero austro-ungarico avvenuto nel 1918, Montona fino al 1947 fece parte del Regno d'Italia e inclusa nella Provincia di Pola.\nA seguito della firma del trattato firmato a Parigi il 10 febbraio 1947 l'annessione di questo territorio alla Federazione jugoslava ebbe come conseguenza l'esilio forzato, da Montona, della maggioranza della popolazione italiana autoctona, il cosiddetto esodo giuliano dalmata, fenomeno che port\u00f2 ad una drastica riduzione della popolazione.\nNel 1991, come epilogo del processo di dissoluzione della Jugoslavia, Montona, come buona parte del territorio istriano, divenne parte della Repubblica di Croazia.\nMonumenti e luoghi d'interesse.\nLa chiesa tardo-rinascimentale di Santo Stefano fu probabilmente progettata dall'architetto Andrea Palladio. La chiesa contiene numerose opere d'arte: le statue di marmo di Santo Stefano e San Lorenzo di Francesco Bonazzo, e i dipinti del Cenacolo sopra l'altare di un ignoto artista veneziano. Le cisterne d'acqua nella piazza davanti alla chiesa sono datate XV secolo.\nIl palazzo comunale \u00e8 il pi\u00f9 grande edificio laico in Istria del periodo rinascimentale.\nA testimonianza del lungo periodo di appartenenza alla Repubblica di Venezia, sono presenti nella cittadina di Montona ben tredici leoni alati. \nDi questi, solo un leone ha il libro di S. Marco Evangelista aperto sul \"Pax Tibi\" ed \u00e8 rivolto verso il mare che i cartografi e gli storici chiamarono anticamente Golfo di Venezia.\nGli altri dodici leoni sono con il libro chiuso e sono rivolti ad Oriente in quanto per secoli Montona fu un baluardo veneto contro le aggressioni esterne.\nIl Leone di San Marco \u00e8 il secolare simbolo della citt\u00e0 di Venezia e dell'antica Repubblica.\nLocalit\u00e0.\nIl comune di Montona \u00e8 diviso in 4 insediamenti (\"naselja\"):\nGeografia antropica.\nFrazioni.\nLe frazioni di Montona sono 51. \nAll'insediamento di San Pancrazio (Bercaz) afferiscono i seguenti paesi:\nBattai (\"Bataji\"), Monte (\"Breg\"), Colleri (\"Kolari\"), Cragno (\"Kranceti\"), Labignani (\"Labinjani\"), Monforno (\"Monforno\"), Ravan (\"Ravan\"), Rodelli (\"Rudeli\"), Ruscnach(\"Ru\u0161njak\"), Romani (\"Romani\"), Sirotici [Rosso] (\"Siroti\u0107i\").\nAll'insediamento di Caldi\u00e8r afferiscono i seguenti paesi:\nBrdari (\"Brdari\"), Bertossi (\"Brto\u0161i\"), Bertossichi (\"Brto\u0161i\u0107i\"), Clarici (\"Klari\u0107i\"), Galli (\"Gali\"), Lazze [Ferri] (\"Lazi\"), Monte Stefanich (\"\u0160tefani\u0107ev Breg\"), Paladini (\"Paladini\"), Petretichi (\"Petreti\u0107i\"), Prodani (\"Prodani\"), Stefanichi (\"\u0160tefani\u0107i\"), Valenti (\"Valenti\"), Madrussa (\"Madru\u0161i\"), Zvitchi (\"Cvitki\").\nAll'insediamento di Montona afferiscono i seguenti paesi:\nBosici (\"Bo\u017ei\u0107i\"), Diviachi (\"Divjaki\"), Dagostini (\"Dago\u0161tini\"), Meloni (\"Meloni\"), Morari (\"Murari\"), Pavat (\"Pavati\"), Percichi (\"Per\u010di\u0107i\"), Pissiglione (\"Pi\u0161iljon\"), Resari (\"Re\u017eari\").\nAll'insediamento di San Bortolo afferiscono i seguenti paesi:\nBencici (\"Ben\u010di\u0107i\"), Cal (\"Kal\"), Calligari (\"Kaligari\"), Cotigi (\"Kotigi\"), Fiorini (\"Fiorini\"), Fleghi (\"Flegi\"), Giganti (\"\u017dugani\"), Labignani (\"Labinjani\"), Locandici (\"Lokandi\u0107i\"), Monte Belletich (\"Beleti\u0107ev Breg\"), Pischi (\"Pi\u0161ki\"), Sciolazi (\"\u0160\u0107ulci\"), Sotto Iessica (\"Podjesika\"), Stanzia Flego (\"Flegova Stancija\"), Valenti (\"Valenti\"), Vesnaveri (\"Ve\u017enaveri\"), Trippe (\"Tripe\").\nSociet\u00e0.\nEtnie e minoranza straniere.\nSecondo il censimento del 1910, la popolazione era cos\u00ec etnicamente distribuita:\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Montona \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nCon l'avvento della Jugoslavia gran parte della popolazione autoctona di etnia italiana (pari al 90% della popolazione), ha optato per il mantenere la propria cittadinanza italiana ed \u00e8 stata quindi costretta a lasciare Montona e a trasferirsi in diverse zone d'Italia. Una parte di Montonesi, stante la difficile situazione economica in Italia tra la fine degli anni quaranta e cinquanta, emigr\u00f2 principalmente negli Stati Uniti (cos\u00ec fece Mario Andretti con i familiari), in Australia, Canada e America meridionale. \nDal 2007 Mario Andretti \u00e8 Sindaco del Libero Comune di Montona in Esilio.\nLa locale \"Comunit\u00e0 degli Italiani di Montona \"Andrea Antico da Montona\"\", facente parte dell'Unione Italiana, \u00e8 guidata dal 2006 da Enrico Pissac. \nSecondo l'ultimo censimento del 2011 \u00e8 presente una minoranza autoctona di italiani a Montona, pari a circa il 10% della popolazione locale.\nGli esuli di Montona sono rappresentati dall'associazione apartitica denominata \"Famiglia Montonese\" guidata dal 2002 da Simone Vicki Michelle Peri.\nEconomia.\nIl territorio montonese \u00e8 ricco di strutture ricettive. Progressi sono stati fatti per la rivitalizzazione dell'agricoltura, in particolare nella vinicoltura e nell'olivicoltura. Qui si producono vini rinomati come il Terrano, la Malvasia e il Pinot. I boschi attorno a Montona sono ricchi di tartufi bianchi e neri.\nEventi.\nDal 1999, ogni estate a Montona si svolge una importante rassegna cinematografica, il Motovun Film Festival"}
{"id": "238483", "revid": "119317552", "url": "https://it.wikipedia.org/wiki?curid=238483", "title": "Giovanni Camerana", "text": "Biografia.\nNato da una famiglia della media borghesia piemontese, \u00e8 destinato, come il padre, alla carriera in magistratura. Studia dunque legge all'Universit\u00e0 degli Studi di Pavia, e nella citt\u00e0 lombarda conosce Emilio Praga ed Arrigo Boito, oltre ad alcuni esponenti minori dell'area scapigliata come Luigi Gualdo. Trasferitosi a Torino, vi si laurea nel 1868; qui aderisce all'associazione \"Dante Alighieri\", cenacolo letterario di cui facevano parte, fra gli altri, Giovanni Faldella, Roberto Sacchetti e Giuseppe Giacosa.\nLe sue composizioni poetiche vengono pubblicate su diversi periodici, tanto pi\u00f9 sporadicamente quanto pi\u00f9 prosegue - con regolarit\u00e0 e seriet\u00e0 - la carriera in magistratura, che lo porter\u00e0 per brevi periodi lontano dal nat\u00eco Piemonte, prima a Roma, poi a Catania.\nLa percezione di una totale incompatibilit\u00e0 fra la figura del magistrato e quella del poeta lo porta a rifiutare fino alla fine di raccogliere in volume i suoi versi.\nAppassionato d'arte, collezionista, nonch\u00e9 disegnatore e acquerellista di buon valore, Camerana aveva fra l'altro collaborato con alcune riviste specialistiche ed era amico e sodale di numerosi artisti, tra i quali vanno ricordati soprattutto Leonardo Bistolfi, Antonio Fontanesi e Lorenzo Delleani. Bistolfi fu il curatore della prima edizione delle sue poesie, che volle intercalate da disegni di mano del poeta.\nTra i pochi eventi significativi della sua vita, vanno annoverati i frequenti viaggi per l'Europa: in Francia, in Svizzera e, soprattutto, in Olanda, paese che Camerana considera la \u00ab...ideal sua patria santa\u00bb.\nDietro la facciata di una regolare vita borghese si celavano in lui segreti tormenti e crisi nervose: una di queste, avvenuta nel 1905, lo spinse al suicidio.\nStile poetico.\nLa poetica di Camerana risente della lezione di Baudelaire e di Verlaine ma non conosce i temi della rivolta e della polemica o l'ostentazione del \"maledettismo\", a differenza degli altri scapigliati. \nL'esplorazione di un profondo disagio esistenziale si proietta - soprattutto nel gruppo dei \"Bozzetti\" - sul paesaggio, la cui rappresentazione, giocata per lo pi\u00f9 su toni e colori cupi, risente della pi\u00f9 recente pittura piemontese di genere.\nInteressante \u00e8 anche la poesia cosiddetta \"religiosa\" di Camerana: si veda la serie delle \"Oropee\", nella quale \u00e8 ancora centrale il paesaggio, stavolta quello del Santuario mariano di Oropa; si avverte in questi testi un desiderio frustrato di salvezza, di abbandono alla fede. Non manca, in alcune delle \"Oropee\" che pi\u00f9 si soffermano sulla figura della Madonna Nera, e pi\u00f9 apertamente in altre composizioni (i sonetti raccolti sotto il titolo \"La Femme\", ad esempio, o \"Sovra una slitta russa all'Esposizione di Amsterdam\", dedicata ad Eleonora Duse), una vena di torbida sensualit\u00e0, un erotismo indissolubilmente legato all'idea ossessiva della morte.\nNe emerge una visione funerea, dominata dal contrasto vita-morte e dal fascino esercitato dalla prospettiva dell'annullamento. Per questo, e per una lingua e uno stile che risentono fortemente delle innovazioni francesi, Camerana rappresenta l'anello di congiunzione tra la cosiddetta Scapigliatura ed il Decadentismo.\nLa sua poesia \u00e8 stata considerata da molti critici anticipatrice di alcune fra le pi\u00f9 importanti esperienze letterarie del primo Novecento, dai Crepuscolari a Dino Campana, fino ad alcune espressioni che al lettore moderno possono ricordare il Montale degli \"Ossi di seppia\".\nRiconoscimenti postumi.\nA Giovanni Camerana la citt\u00e0 di Torino ha intitolato una via."}
{"id": "238527", "revid": "9498", "url": "https://it.wikipedia.org/wiki?curid=238527", "title": "Terenzio Scauro", "text": ""}
{"id": "238534", "revid": "1543377", "url": "https://it.wikipedia.org/wiki?curid=238534", "title": "National Electrical Manufacturers Association", "text": "La National Electrical Manufacturers Association o in sigla NEMA,\n\u00e8 una associazione statunitense di produttori di materiale elettrico con lo scopo di definire standard comuni.\nStoria.\nNata il 1\u00ba settembre 1926 in seguito alla fusione della \"Associated manufacturers of electrical supplies\" con l\"'Electric power club\", conta oggi oltre 400 membri ed ha il suo quartiere generale a Rosslyn, in Virginia. La divisione Medical Imaging and Technology Alliance (MITA) rappresenta i produttori di dispositivi medicali, come RNM, TAC etc. L'insieme delle attivit\u00e0 dei soci rappresenta oltre 360.000 lavoratori in 7.000 aziende negli USA.\nNEMA pubblica oltre 700 standard nel settore, linee guida e white paper, e technical papers. Tra gli standard definiti dal NEMA si hanno le spine e prese elettriche adottate in diversi paesi.\nNEMA fa parte di IEC."}
{"id": "238545", "revid": "339392", "url": "https://it.wikipedia.org/wiki?curid=238545", "title": "NEMA", "text": ""}
{"id": "238549", "revid": "13388", "url": "https://it.wikipedia.org/wiki?curid=238549", "title": "Santo Padre", "text": ""}
{"id": "238550", "revid": "123230633", "url": "https://it.wikipedia.org/wiki?curid=238550", "title": "L'Osservatore Romano", "text": "L'Osservatore Romano \u00e8 un quotidiano in lingua italiana edito nella Citt\u00e0 del Vaticano.\nL'editore del quotidiano \u00e8 il Dicastero per la comunicazione della Santa Sede. Non \u00e8 un organo ufficiale della Santa Sede (ruolo ricoperto dagli \"Acta Apostolicae Sedis\") in quanto ha una propria linea editoriale, ma:\nEsce tutti i giorni, tranne la domenica, nel primo pomeriggio con la data del giorno successivo. La foliazione \u00e8 di otto pagine.\nSotto la testata sono riportate due citazioni: la formula del diritto romano \"Unicuique suum\" (\u201cA ciascuno il suo\u201d) e l'espressione evangelica \"non praevalebunt\" (da intendersi: \u201c[le porte degli Inferi] non prevarranno\u201d). La citt\u00e0 di Roma lo ha insignito della cittadinanza onoraria.\nStoria.\nI precedenti.\nUn giornale con la denominazione \"L'Osservatore Romano\" usc\u00ec a Roma nel 1849 sotto la direzione dell'abate Battelli. Era la continuazione del periodico \"Il Costituzionale\", fondato l'anno prima. Nel 1852 fu chiuso dietro richiesta diplomatica di Massimo d'Azeglio, ministro degli Esteri del Regno di Sardegna, perch\u00e9 alcuni articoli erano sembrati offensivi per la famiglia reale dei Savoia.. Essi possono essere considerati gli antesignani dell'\"Osservatore Romano\".\nFondazione.\nIl nuovo quotidiano venne fondato da due avvocati, il forlivese Nicola Zanchini ed il centese Giuseppe Bastia. Entrambi si erano trasferiti nello Stato Pontificio dopo i plebisciti di annessione con i quali le Legazioni pontificie erano passate definitivamente al Regno di Sardegna (marzo 1860).\nA Roma i due fondatori trovarono un appoggio politico in Marcantonio Pacelli (nonno del futuro papa Pio XII), dirigente del ministro dell'Interno. Con finanziamenti privati e con l'appoggio del Papa, nel 1861 il giornale pot\u00e9 vedere la luce. L'iniziativa dei due fondatori si incrociava con l'esigenza del governo pontificio di dare vita ad un giornale che rappresentasse autorevolmente la posizione della Santa Sede e che potesse contrastare efficacemente la stampa liberale. Nel provvedimento con cui il ministero dell'Interno ne autorizzava la pubblicazione, si dichiarava che l'obiettivo principale del quotidiano era \u00absmascherare e confutare le calunnie che si scagliano contro di Roma e del Pontificato Romano\u00bb, nella convinzione che \u00abil male non avr\u00e0 l'ultima parola\u00bb (\"Non praevalebunt\").\nZanchini e Bastia furono i co-direttori dell'\"Osservatore\". Il primo numero usc\u00ec a Roma il 1\u00ba luglio 1861, pochi mesi dopo la nascita del Regno d'Italia, avvenuta il 17 marzo 1861. Il quotidiano usc\u00ec con la sottotestata \"Giornale politico-morale\" (verr\u00e0 poi sostituita dall'attuale \"Giornale quotidiano politico religioso\"); era composto da quattro pagine e costava 5 baiocchi (circa 27 centesimi di lire dell'epoca). La foliazione era di quattro pagine. Come la grande maggioranza dei quotidiani italiani dell'epoca, la quarta pagina era quasi interamente dedicata agli annunci pubblicitari. Gli inizi del giornale furono davvero pionieristici: durante il primo anno la redazione non ebbe sede fissa. Dal 1862 si insedi\u00f2 in modo stabile, insieme all'amministrazione, a palazzo Petri, in piazza de' Crociferi, dove rimase fino al 1871.\nDal primo numero del 1862 appaiono le due citazioni poste sotto la testata che accompagnano il giornale ancora oggi: \"Unicuique suum\" (\u201cA ciascuno il suo\u201d, tratta da Ulpiano) e \"non praevalebunt\" [le porte degli Inferi] \u201cnon prevarranno\u201d), Vangelo di Matteo, 16, 18). Esse rimarcano il duplice ruolo, sia laico che religioso, del quotidiano. Dal 31 marzo le uscite diventano quotidiane.\nL'Osservatore segue da vicino i lavori del Concilio ecumenico Vaticano I (1869-1870). Il nuovo direttore, Augusto Baviera, raccoglie personalmente gli interventi dei padri conciliari nella basilica vaticana, e li riassume nella rubrica speciale \u00abCose interne\u00bb.\nIl quotidiano ufficiale dello Stato Pontificio \u00e8 il \"Giornale di Roma\", che esce dal 6 luglio 1849 (fine della Seconda Repubblica Romana). Il 20 settembre 1870, con la Presa di Roma, il \"Giornale di Roma\" cessa le pubblicazioni. \"L'Osservatore Romano\" rimane l'unico quotidiano romano legato alla Santa Sede. Dal 17 ottobre, giorno in cui riprende le pubblicazioni, assorbe parzialmente le funzioni del \"Giornale di Roma\", pur rimanendo un quotidiano formalmente indipendente.\nNel 1885, per decisione di papa Leone XIII, il Vaticano acquista \"L'Osservatore Romano\", che diventa quindi di propriet\u00e0 della Santa Sede. Nel 1909 viene inaugurata una rubrica dedicata ad arte, sport e teatro. Nel 1911 la foliazione passa da quattro a sei pagine. In questo periodo il quotidiano continua a dedicare la massima attenzione alla Questione romana. Durante la prima guerra mondiale L'Osservatore sceglie una linea neutrale ed imparziale. Sulle pagine del quotidiano compaiono numerosi interventi del Segretario di Stato cardinale Pietro Gasparri.\nNel 1919 il giornale non usc\u00ec per due mesi a causa di uno sciopero proclamato dai tipografi romani (9 luglio-10 settembre).\nDopo il conflitto avviene il rafforzamento del giornale. Il papa aumenta il capitale della societ\u00e0 editrice, acquista una tipografia che consenta una maggiore autonomia al giornale e, il 10 luglio 1920, chiama Giuseppe Dalla Torre alla direzione del quotidiano, in sostituzione di Giuseppe Angelini. La direzione di Dalla Torre sar\u00e0 la pi\u00f9 lunga del XX secolo per il quotidiano: ben quarant'anni (1920-1960). Sotto la direzione di Dalla Torre in redazione arrivano giovani esponenti del movimento cattolico distanti dal regime, che costituiscono l'ossatura del giornale. Tra essi si distinguono: Federico Alessandrini; Igino Giordani; Guido Gonella (autore dei celebri \"Acta Diurna\"); don Mario Boehm; Cesidio Lolli; Enrico Lucatello; Renzo Enrico De Sanctis e Vincenzo Strappati.\nDal 1929 al 1945.\nNel febbraio del 1929 l'Italia e la Santa Sede ristabiliscono normali rapporti diplomatici. La costituzione dello Stato della Citt\u00e0 del Vaticano ha un effetto decisivo sull'Osservatore: dalla firma dei Patti Lateranensi non \u00e8 pi\u00f9 soggetto alla legislazione italiana sulla stampa. In novembre redazione e direzione vengono trasferiti all'interno della Citt\u00e0 del Vaticano. Da allora il giornale ha sede in Via dei Pellegrini.\nNegli anni trenta si verificano alcuni momenti di forte attrito con il regime fascista in merito a questioni che concernono la dottrina e la morale cattoliche. Il primo scontro si verific\u00f2 nel 1931: Chiesa e regime si scontrarono sull'Azione cattolica e l'educazione dei giovani. La tiratura del quotidiano sal\u00ec a 50.000 copie giornaliere per poi attestarsi sulle 20.000 durante tutto il decennio. Nel 1934 nacque il settimanale illustrato \"L'Osservatore romano della Domenica\" (poi \"L'Osservatore della Domenica\"), che accompagn\u00f2 il quotidiano fino al 2007.\nNel 1938 si verificarono ben tre episodi in cui il quotidiano della Santa Sede attir\u00f2 gli strali del regime. A met\u00e0 luglio fu pubblicato il Manifesto della razza. Il 28 luglio 1938, appena due settimane dopo, papa Pio XI disse chiaramente che \u00abil genere umano, tutto il genere umano, \u00e8 una sola, grande, universale razza umana\u00bb, domandandosi poi \u00abcome mai, disgraziatamente, l'Italia abbia avuto bisogno di andare ad imitare la Germania\u00bb. L'Osservatore Romano diede grande risalto al discorso.\nIl 13 novembre l'arcivescovo di Milano, cardinale Alfredo Ildefonso Schuster, nell'omelia domenicale confut\u00f2 \u00abl'erronea dottrina del razzismo\u00bb, \u00abuna specie di eresia che [\u2026] costituisce [\u2026] un pericolo internazionale non minore del bolscevismo\u00bb. L'Osservatore pubblic\u00f2 il testo dell'omelia in prima pagina. Il gerarca nazista Goebbels chiese al governo la soppressione del giornale vaticano.\nIl 24 novembre L'Osservatore pubblic\u00f2 ancora in prima pagina un'allocuzione dell'arcivescovo di Malines (Belgio), Jozef-Ernest Van Roey, di condanna \u00abdella dottrina del sangue e della razza\u00bb. La pubblicazione di questa dichiarazione e dei pronunciamenti di altri autorevoli prelati irrit\u00f2 profondamente le autorit\u00e0 fasciste.\nNel 1939 monsignor Giovanni Battista Montini, sostituto della Segreteria di Stato, istitu\u00ec il servizio d'informazione della Santa Sede, affidandolo ai giornalisti dell'Osservatore.. Nell'anno cruciale che port\u00f2 allo scoppio della Seconda guerra mondiale la tiratura del giornale vaticano sal\u00ec progressivamente fino a toccare le 100.000 copie quotidiane. Ai lettori italiani interessavano soprattutto le rubriche di analisi internazionale: gli \"Acta Diurna\" e i \"Problemi del giorno\" (1933-1940), curate da Guido Gonella, all'epoca trentaquattrenne.\nNel 1942 Francesco Giordani venne nominato \u201cfotocronista\u201d. Il suo studio fotografico pu\u00f2 essere considerato a buon diritto l'anticipatore dell'attuale Servizio Fotografico del Vaticano.\nCon l'ingresso dell'Italia nella seconda guerra mondiale (giugno 1940) gli spazi per l'Osservatore si riducono: il regime fascista frappone irti ostacoli (impossibilit\u00e0 di ricevere le agenzie estere, limitazioni nella tiratura), che ne riducono alquanto la diffusione.\nDal 1945 ad oggi.\nLa stagione del Concilio Vaticano II (iniziata nel 1962) costituisce una nuova prova per l'Osservatore, chiamato a diffondere le novit\u00e0 conciliari in tutto il mondo. Sotto la direzione di Raimondo Manzini, il quotidiano ha una tiratura di circa trentamila copie.\nCon l'arrivo alla direzione di Giovanni Maria Vian (ottobre 2007) avviene l'introduzione del colore (in linea con i maggiori quotidiani italiani) sulla prima e l'ultima pagina. Vian apre anche alla collaborazione coi non cattolici. Il 29 aprile 2008 viene assunta la prima donna all'interno della redazione: Silvia Guidi, proveniente da \"Libero\".\nNel 2020 la stampa del quotidiano \u00e8 stata sospesa per l'emergenza coronavirus dal 26 marzo al 3 ottobre. Durante questo periodo L'Osservatore \u00e8 uscito in versione digitale ed \u00e8 stato attivo il sito web.\nEdizioni.\nL'\u00abOsservatore\u00bb esce quotidianamente dal 31 marzo 1862. Oltre all'edizione quotidiana, esiste dal 1948 un'edizione settimanale in lingua italiana (completamente rinnovata nel 2017). Il giornale viene pubblicato settimanalmente in diverse altre lingue:\nL'edizione settimanale in inglese, attualmente, \u00e8 distribuita in oltre 129 paesi. Quella pi\u00f9 letta \u00e8 l'edizione in spagnolo, stampata con una tiratura di oltre 200.000 copie.\nEsiste inoltre un'edizione mensile in polacco, nata nel 1980.\n\"L'Osservatore Romano\" si affida alla concessionaria di pubblicit\u00e0 del \"Sole 24 ORE\". \nLa distribuzione \u00e8 affidata a Intesa Sanpaolo, Ospedale pediatrico Bambino Ges\u00f9, Societ\u00e0 Cattolica di Assicurazione e Credito Valtellinese."}
