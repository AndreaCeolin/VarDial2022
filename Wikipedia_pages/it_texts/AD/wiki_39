{"id": "210843", "revid": "765341", "url": "https://it.wikipedia.org/wiki?curid=210843", "title": "Clovertown", "text": "Clovertown (o Cloverton) era una versione a 4 core di Woodcrest, uno dei tanti stadi evolutivi della CPU Intel Xeon DP per sistemi biprocessore, che continuava a far parte della piattaforma Bensley, arrivato sul mercato 14 novembre 2006.\nCaratteristiche tecniche.\nProcesso produttivo.\nSi trattava, in buona sostanza, di 2 Woodcrest (processori dual core) montati sullo stesso package e connessi tra loro con un bus che in alcune versioni raggiungeva i 1333\u00a0MHz, mentre in altre rimaneva a 1066\u00a0MHz. Clovertown era quindi costruito secondo un approccio ibrido in quanto i 2 core Woodcrest venivano costruiti su Die Monolitico e collegati secondo un approccio a Die Doppio. Essendo l'unione di 2 Woodcrest, erano presenti 2 cache L2 di 4 MB ciascuna (ognuna per ciascuna coppia di core del Die Monolitico) per un totale di 8 MB. A parziale conferma di quanto detto, \u00e8 sufficiente osservare che sia il numero di transistor che la superficie di Clovertown erano esattamente doppia della sua controparte dual core e cio\u00e8 582 milioni di transistor per una superficie totale di 286\u00a0mm\u00b2.\nIl consumo di Clovertown era mediamente di 80 W; pi\u00f9 precisamente, questo era il consumo delle versioni \"tipiche\" di Clovertown, vale a dire quelle pi\u00f9 numerose ed indicate nel processor number dalla lettera '\u00c8. Intel per\u00f2 progett\u00f2 altre 2 versioni di Clovertown, a basso voltaggio (LV) e \"Performance Optimized\". La prima consumava circa 50 W e veniva indicata dalla lettera 'L', mentre la seconda, specificatamente pensata per offrire il massimo delle prestazioni possibili, arrivava fino a 120 W ed era indicata dalla lettera 'X'.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nChipset supportato.\nPer la connessione alla motherboard era stato mantenuto il Socket 771, utilizzato gi\u00e0 da Woodcrest e introdotto dal processore Dempsey. Anche il chipset rimase lo stesso, Blackford, in grado di supportare ufficialmente la frequenza di BUS a 1333\u00a0MHz, memorie RAM FB-DIMM e, cosa ancor pi\u00f9 importante, un BUS indipendente per ciascun socket. Si tratta di una caratteristica che se risulta importante per i processori dual core, che condividono cos\u00ec il BUS tra 2 soli core, risulta ancor pi\u00f9 determinante, per evitare i colli di bottiglia in una soluzione a 4 core, potendo cos\u00ec condividere il BUS tra \"soli\" 4 core, invece che avere un unico BUS per tutto il sistema e quindi doverlo condividere tra 8 core totali, come sarebbe accaduto se Intel avesse continuato ad utilizzare l'approccio impiegato fino al chipset precedente a Blackford, l'iE8500 (conosciuto anche come TwinCastle).\nTecnologie implementate.\nDerivando da Woodcrest, Clovertown implementava MMX, SSE, SSE2 e SSE3 in versione migliorata rispetto a come vennero originariamente introdotte nel processore Pentium 4 Prescott. Non mancano ovviamente XD-bit, EM64T e Vanderpool, estensioni ormai \"obbligatorie\" da parte di Intel. La tecnologia Hyper-Threading invece non venne implementata, cosa che del resto Intel fece anche con Woodcrest, dato che sembra che tale tecnologia non fosse efficiente in presenza di processori basati sull'architettura Intel Core Microarchitecture.\nVariante per i server multiprocessore: Clovertown MP ?\nNella primavera del 2006 Intel aveva dichiarato che sarebbe esistita anche una variante di Clovertown, espressamente pensata per i server multiprocessore, chiamata Clovertown MP, e che sarebbe quindi andata a far parte della famiglia Xeon MP affiancandosi a quelli prodotti con core Tulsa; il successore comune di Tulsa e Clovertown MP sarebbe stato Tigerton nel terzo trimestre 2007. A settembre 2007 poi arriv\u00f2 Tigerton senza che venisse pi\u00f9 menzionato Clovertown MP, non \u00e8 escluso che Intel abbia di fatto rinominato il core Clovertown MP, in \"Tigerton\", in modo da differenziare maggiormente le offerte. Del resto anche Tigerton \u00e8 il sostituto di quello che doveva essere il vero successore dello Xeon MP Tulsa, vale a dire Whitefield (poi abbandonato). Le caratteristiche tecniche di Tigerton sono infatti molto simili a quelle di Clovertown e questo fatto, abbinato all'avvenuto rilascio di quello che avrebbe dovuto essere il successore di Clovertown MP, non ancora annunciato, non fa altro che confermare l'ipotesi.\nPrezzi dei modelli al lancio.\nL'arrivo sul mercato coincise con la presentazione della controparte di Clovertown per il settore desktop, vale a dire il Core 2 Extreme basato sul core Kentsfield, molto simile, a livello di architettura, a Clovertown, al punto da venir utilizzato anche in alcune particolari versioni di Xeon UP per sistemi monoprocessore.\nSe Woodcrest era alla base dei processori Xeon della serie 51xx, e Dempsey era alla base della serie 50xx (ma basato su architettura NetBurst), Clovertown port\u00f2 con s\u00e9 la nuova serie 53xx che, per l'occasione, si port\u00f2 dietro anche un'altra novit\u00e0, nel nome: infatti, come accennato sopra, al numero che indica il modello venne associata anche una lettera che ne indicava la classe energetica, al pari di quanto accade anche con i processori Core 2 Duo. Di seguito i modelli disponibili al momento del lancio sul mercato e il loro prezzo al pubblico:\nInoltre nel corso del 2007 sono state presentate anche i seguenti modelli, compresi alcuni LV (Low Voltage) a voltaggio ridotto:\nPiattaforma V8.\nPer contrastare la piattaforma 4x4 di AMD (ovvero la piattaforma formata da 2 processori Athlon 64 FX dual core) Intel annunci\u00f2 lo sviluppo di V8 Skulltrail, una propria nuova piattaforma che, come il nome lascia intendere, prevede la presenza di ben 8 core. Pur essendo indirizzata al mercato desktop, quindi a quello dei videogiocatori pi\u00f9 esigenti, per realizzarla \u00e8 stato necessario appoggiarsi a 2 Xeon DP a 4 core Clovertown, dato che la controparte desktop, Kentsfield, non supportava configurazioni multiprocessore.\nV8 si differenzia dalla 4x4 di AMD (il cui sviluppo \u00e8 poi stato sospeso dalla casa produttrice) soprattutto per il numero di core messi a disposizione: 8 per Intel contro i 4 della soluzione AMD.\nModelli arrivati sul mercato.\nLa tabella seguente mostra i modelli di Xeon DP, basati su core Clovertown, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina dello Xeon.\nIl successore.\nIl successore di Clovertown fu Harpertown (a volte chiamato anche \"Harperstown\") arrivato a novembre 2007; si tratta del primo Xeon DP a venire prodotto a 45 nm e integra fino a 12 MB di cache L2 e BUS fino a 1600\u00a0MHz."}
{"id": "210845", "revid": "765341", "url": "https://it.wikipedia.org/wiki?curid=210845", "title": "Harpertown", "text": "Harpertown era il successore del core Clovertown alla base dei sistemi biprocessore Intel Xeon DP, arrivato sul mercato il 12 novembre 2007. Questa CPU portava con s\u00e9 anche la nuova piattaforma Stoakley, successiva alla precedente Bensley, e basata sul chipset Seaburg.\nIl primo progetto.\nInizialmente si era ipotizzato che si trattasse di una particolare versione del core Woodcrest costruito a 45 nm invece degli originali 65 nm; in questo caso avrebbe dovuto trattarsi di un semplice die shrink di Woodcrest, ovvero non avrebbe dovuto apportare al suo interno modifiche di rilievo rispetto all'originale core Woodcrest ed essere quindi ancora un dual core costruito mediante un approccio a Die Monolitico.\n&lt;BR&gt;\nInformazioni successive lo identificavano invece con un processore da ben 8 core dotati di una cache L2 complessiva di 12 MB. Dato l'allora previsto anno per l'arrivo sui mercati, vale a dire tra la fine del 2008 e il 2009, questa ultima versione sembrava essere quella pi\u00f9 accreditata.\nCaratteristiche tecniche.\nProcesso produttivo.\nAi primi di maggio 2007, una dichiarazione di Intel relativa ai propri progetti a 45\u00a0nm, inquadrava Harpertown come un processore a \"soli\" 4 core ma con la stessa dotazione di cache L2 da 12 MB, in arrivo per\u00f2 un anno prima di quanto precedentemente annunciato. Non \u00e8 da escludere che l'idea iniziale di inserire 8 core non fosse totalmente infondata, ma che semplicemente i progettisti si siano dovuti scontrare con difficolt\u00e0 produttive e di smaltimento del calore e si siano quindi accontentati di un pi\u00f9 tradizionale quad core costruito mediante un approccio ibrido, unendo cio\u00e8 2 core dual core (realizzati a Die Monolitico) su un unico package mediante un approccio a Die Doppio). Il socket \u00e8 rimasto il tradizionale 771 utilizzato anche dal predecessore, mentre sono state rese disponibili versioni con bus fino a 1600\u00a0MHz.\nIl nuovo quantitativo di cache L2 e le altre migliorie introdotte nell'architettura Core grazie a tutta la nuova famiglia di CPU a 45\u00a0nm, hanno fatto aumentare di circa il 33% il numero di transistor di Harpertown rispetto a Clovertown, portandolo da 582 milioni a ben 820 milioni, ma grazie al nuovo processo produttivo, la superficie totale \u00e8 diminuita del 25% passando da 286\u00a0mm\u00b2 a soli 214\u00a0mm\u00b2, consentendo quindi di migliorare ulteriormente la resa produttiva.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I vari approcci produttivi cui si \u00e8 accennato poco sopra sono solo alcuni degli approcci possibili nella realizzazione, e ognuno di questi comporta pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nTra le tecnologie implementate si ritrovavano tutte quelle presenti anche negli altri processori a 45\u00a0nm, vale a dire: MMX, SSE, SSE2, SSE3, XD-bit e EM64T. Sono state implementate anche la tecnologia Vanderpool e le nuove istruzioni SSE4 oltre alle altre migliorie previste dalla revisione a 45\u00a0nm dell'architettura Core. Pi\u00f9 precisamente sono state implementate solo 47 delle 54 istruzioni previste dal set SSE4 vero e proprio e per questo motivo Intel indica le nuove istruzioni inserite nelle evoluzioni a 45\u00a0nm dell'architettura Core, come SSE4.1 (dove.1 indica la prima versione); l'intero set delle istruzioni, indicato come SSE4.2 verr\u00e0 incorporato solo nella futura architettura Nehalem, successiva alla Core.\nNon \u00e8 invece implementata la tecnologia Hyper-Threading, abbandonata da Intel, in tutti i processori appartenenti all'architettura Intel Core Microarchitecture.\nPrestazioni a confronto con il predecessore.\nSecondo Intel una CPU Harpertown con BUS a 1600\u00a0MHz \u00e8 in grado di fornire una velocit\u00e0 pi\u00f9 elevata del 45% nelle applicazioni che fanno un uso intensivo dell'ampiezza di banda, e del 25% rispetto ai server che utilizzano Java, ovviamente a confronto con il precedente processore Xeon quad core di punta, l'X5355, basato su core Clovertown.\nPrezzi dei vari modelli al lancio.\nContinuando con la serie 5xxx introdotta con gli Xeon DP Dempsey (serie 50xx) e proseguita con i Woodcrest (serie 51xx) e Clovertown (serie 53xx), il nome commerciale di Harpertown \u00e8 Xeon DP serie 54xx. Di seguito i prezzi che i vari modelli presentati avevano al momento del lancio sul mercato l'11 novembre 2007:\nSono stati presentati anche modelli con BUS a 1600\u00a0MHz:\nIl 25 marzo 2008 sono arrivate anche le versioni LV (Low Voltage) a voltaggio ridotto:\nInfine, l'8 settembre 2008 sono stati presentati anche i seguenti modelli:\nVariante dual core di Harpertown: Wolfdale DP.\nIntel ha presentato anche alcune varianti dual core di Harpertown, che si \u00e8 poi saputo essere basate sul core Wolfdale DP, ovvero la variante per i server biprocessore del modello desktop Wolfdale.\nModelli arrivati sul mercato.\nLa tabella seguente mostra i modelli di Xeon DP, basati su core Harpertown, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina dello Xeon.\nIl successore.\nIl successore di Harpertown \u00e8 Gainestown, il primo Xeon DP basato sull'architettura Nehalem; \u00e8 ancora un processore a 4 core ma viene prodotto non mediante un approccio ibrido, ma direttamente con i 4 core su un Die Monolitico e integra il controller della memoria RAM, come del resto tutti i prodotti della nuova architettura; il suo arrivo sul mercato si \u00e8 avuto il 30 marzo 2009."}
{"id": "210846", "revid": "1442080", "url": "https://it.wikipedia.org/wiki?curid=210846", "title": "Gainestown", "text": "Gainestown (conosciuto anche come Nehalem-EP) \u00e8 l'ennesima evoluzione del processore Intel Xeon DP per sistemi biprocessore, e va a sostituire il core Harpertown. Inizialmente previsto per il tardo 2008, \u00e8 arrivato sul mercato il 29 marzo 2009 ed \u00e8 basato sulla nuova architettura Nehalem, successiva all'Intel Core Microarchitecture, originariamente introdotta nella gamma Xeon DP dal core Woodcrest nel corso del 2006.\nCaratteristiche tecniche.\nProcesso produttivo.\nSi tratta ancora di una CPU a 4 core costruita mediante processo produttivo a 45 nm ma realizzata secondo un approccio costruttivo a Die Monolitico, e non unendo 2 die dual core in un unico package, come avviene in Harpertown.\nA differenza di quanto avvenuto in passato in tutte le ultime generazioni di architetture Intel, in cui la cache era divisa in 2 livelli, in Gainestown ne sono presenti 3. Ogni core ha una propria cache L1 da 64 KB (divisa a sua volta in 2 blocchi da 32 KB, per le istruzioni e per i dati, al pari di quanto avviene per la precedente architettura Core), e una propria cache L2 da 256 KB (a differenza della cache L2 da 4 o 6 MB condivisa tra tutti i core dell'architettura precedente); a queste si aggiunge un'ulteriore cache L3 da 8 MB che viene condivisa tra tutti i core e che \u00e8, tra l'altro, di tipo inclusivo.\nCome previsto dall'architettura Nehalem, il bus non \u00e8 pi\u00f9 quello Quad Pumped, introdotto da Intel con il primo Pentium 4 Willamette e mantenuto fino agli ultimi esponenti dell'architettura \"Core\", ma il nuovo Intel QuickPath Interconnect, analogo all'HyperTransport di AMD. A differenza di quanto avviene nel core Bloomfield (in tutto e per tutto simile a Gainestown) per la fascia pi\u00f9 alta del mercato dektop per\u00f2, in Gainestown sono presenti 2 collegamenti QPI che funzionano a frequenze diverse a seconda del modello; la versione pi\u00f9 potente ha una banda passante di 6,4 GT/s (GigaTransfer/s), pari a 12,8 GB/s, mentre altre versioni ridotte hanno una banda di 4,8 GT/s, pari a 9 GB/s. Va ricordato comunque che il tradizionale BUS non \u00e8 stato abbandonato proprio del tutto: esso sopravvive all'interno della CPU per il trasferimento interno dei dati e per poter impostare la frequenza operativa insieme al moltiplicatore; in Gainestown tale BUS funziona a 133\u00a0MHz. La presenza di 2 collegamenti QPI differenzia Gainestown anche dal core Beckton per gli Xeon MP per sistemi multiprocessore che sar\u00e0 dotato di 4 collegamenti di questo tipo.\nL'ispirazione da parte di Intel nei confronti di quanto fatto da AMD nel corso degli ultimi anni, non si \u00e8 limitata al nuovo BUS seriale. \u00c8 stato infatti integrato anche il controller della memoria RAM, che in Gainestown \u00e8 Triple Channel (a 3 canali) e supporta memorie DDR3 negli standard 800/1066/1333\u00a0MHz.\nIl consumo sono variabili a seconda delle versioni: esistono 4 fasce, corrispondenti a consumi di 60 W, 80 W, 95 W e 130 W. Per quanto riguarda il socket, esso \u00e8 il nuovo LGA 1366 (conosciuto anche come Socket B) e utilizzato anche dalla controparte desktop Bloomfield (in tutto e per tutto simile a Gainestown a parte il supporto a configurazioni biprocessore). Inizialmente in realt\u00e0 erano state annunciate anche versioni prive del controller di memoria integrato e installabili nel Socket H (715 pin), ma nelle successive notizie di fine 2007 queste versioni \"ridotte\" non vennero pi\u00f9 state menzionate; probabilmente Intel ha deciso di integrare il controller di memoria in tutte le varianti di Gainestown, cos\u00ec da non dover differenziarne la produzione e contenere i costi realizzativi. Nei primi giorni di giugno 2008 erano apparse in rete anche le prime immagini di CPU Gainestown che evidenziavano come il nuovo processore avrebbe avuto una forma leggermente rettangolare, a differenza di quella quadrata dei processori precedenti realizzati per il Socket 775, con alcuni incavi laterali che ne impediscono un montaggio non corretto all'interno del socket.\nInfine il clock dovrebbe in futuro superare la barriera \"storica\" dei 4\u00a0GHz, un obiettivo perseguito da Intel con il Pentium 4 Prescott ma mai raggiunto a causa del consumo eccessivo di quelle soluzioni.\nA settembre 2007 Intel aveva annunciato di aver appena completato la produzione dei primi prototipi di Gainestown, e che questi sono composti da ben 731 milioni di transistor. Si tratta di un valore inferiore rispetto agli 820 milioni di transistor delle soluzioni a 4 core basate sulla seconda generazione dell'architettura \"Core\" (per esempio il core Harpertown) ma giustificata da 2 ragioni fondamentali: la prima risiede nel fatto che la gestione delle comunicazioni interne di un processore a 4 core \"nativo\" ovvero realizzato in un unico die mediante l'approccio a Die Monolitico, \u00e8 pi\u00f9 semplice da realizzare e richiede quindi meno componenti rispetto alla connessione di 2 die dual core mediante un approccio a Die Doppio come avviene nelle soluzioni precedenti e, in secondo luogo, l'architettura Nehalem \u00e8 stata sviluppata per sfruttare in maniera ancora pi\u00f9 efficiente la cache di ultimo livello che \u00e8 certamente il componente di una CPU che ne fa aumentare pi\u00f9 di ogni altro il numero di transistor, e richiederne quindi una quantit\u00e0 minore. Mentre Gainestown contiene, come detto 8 MB di cache L3 (condivisa da tutti e 4 i core), il precedente Harpertown \u00e8 dotato di una cache L2 di 12 MB (separata per\u00f2 in 2 blocchi da 6 MB ciascuno condiviso da una sola coppia di core). La superficie del die \u00e8 invece aumentata, passando dai 214\u00a0mm\u00b2 (2 x 107\u00a0mm\u00b2) di Harpertown, ai 263\u00a0mm\u00b2 di Gainestown.\nSfruttamento della cache di ultimo livello.\nNei processori dual core e multi core si pone il problema di come sfruttare la grande dotazione di cache di ultimo livello e come gestirne l'accesso da parte dei vari core. L'approccio a die monolitico cui si \u00e8 accennato poco sopra \u00e8 solo uno degli approcci possibili nella realizzazione, e ognuno di questi comporta pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nImportanti considerazioni sul consumo dichiarato.\n\u00c8 importante sottolineare che per fare un confronto tra i consumi di queste nuove soluzioni con quelle che le hanno precedute sul mercato, \u00e8 necessario considerare che nella stima del consumo del nuovo core viene incluso anche quello legato alle funzioni che un tempo erano demandate al northbridge del chipset. Di conseguenza, il consumo sopracitato, superiore a quello dichiarato per il predecessore di Gainestown, \u00e8 in realt\u00e0 pi\u00f9 basso se confrontato con la somma tra il consumo di Harpertown e quello del northbridge del chipset.\nTecnologie implementate.\nOltre alle ormai scontate istruzioni MMX, SSE, SSE2, SSE3, EM64T e XD-bit, \u00e8 stato implementato anche l'intero set di istruzioni SSE4. A fine 2007 con i primi processori a 45\u00a0nm (basati per\u00f2 su architettura \"Core\") Intel aveva gi\u00e0 iniziato l'introduzione di queste nuove istruzioni ma si era limitata a 47 istruzioni sulle 54 previste dal set SSE4 completo, e per questo motivo il produttore indicava questa prima implementazione, limitata, come SSE4.1 (dove. 1 indica la prima versione); in tutti i processori basati sull'architettura Nehalem invece, viene integrato l'intero set delle istruzioni, indicato come SSE4.2.\nNon mancano ovviamente la tecnologia di virtualizzazione Vanderpool e quella di risparmio energetico SpeedStep, che nelle nuove CPU vanta decisi miglioramenti; grazie alla nuova tecnologia Power Gate infatti, Gainestown \u00e8 in grado di rallentare e accelerare la frequenza di ogni core individualmente a seconda della specifica occupazione e arrivare addirittura allo \"spegnimento\" di quelle aree della CPU che risultano inutilizzate, forse addirittura gli interi core, riducendone il voltaggio a zero, e non limitandosi a diminuirne le richieste energetiche. A questa tecnologia se ne unisce anche un'altra esattamente duale, chiamata Intel Turbo Mode che \u00e8 in sostanza il nuovo nome della Intel Dynamic Acceleration gi\u00e0 vista nei Core 2 Duo Merom e Penryn alla base delle piattaforme Centrino Duo Santa Rosa e Centrino 2 Montevina. La nuova architettura Nehalem porta tale tecnologia in tutti i settori di mercato e grazie ad essa \u00e8 possibile aumentare il clock dei soli core utilizzati in modo da velocizzare l'elaborazione di quelle particolari applicazioni che non sono in grado di sfruttare adeguatamente un processore multi core. Avere meno core attivi, consente infatti di aumentare il clock (e quindi il consumo) dei core rimanenti senza eccedere le specifiche della CPU stessa.\nAnche la gestione del calore dissipato ha visto importanti miglioramenti: a differenza di quanto avviene nei processori precedenti, che al raggiungimento di una certa temperatura abbassano istantaneamente il proprio clock al valore pi\u00f9 basso possibile, in Gainestown il clock viene abbassato progressivamente fino al raggiungimento della temperatura adeguata.\n\u00c8 da evidenziare infine l'implementazione della nuova tecnologia Simultaneous Multi-Threading, evoluzione della vecchia Hyper-Threading (ma basata su principi completamente diversi), ormai abbandonata da parte del produttore statunitense, e in grado di raddoppiare il numero di thread elaborabili dalla CPU. Dato che Gainestown ha 4 core, \u00e8 in grado di gestire 8 thread contemporaneamente.\nChipset supportati.\nGainestown viene abbinato al chipset Tylersburg in grado di connettere la CPU agli slot PCI Express 2.0. Esso fornisce supporto a 2 collegamenti indipendenti del BUS QPI in modo da consentire la connessione di due processori simultaneamente, e la comunicazione con una coppia di chipset. Ogni chipset supporta 2 collegamenti QPI (connessi tra loro e con le CPU) e fino a 36 linee PCI Express comprendenti configurazioni a 4 slot PCI Express 2.0 con connessioni 16x elettriche e 2 slot PCI Express con connessioni 4x elettriche.\nPrezzi dei vari modelli al momento del lancio.\nDi seguito i prezzi delle varie versioni di Gainestown arrivate sul mercato identificate dal processor number appartenente alla nuova serie 55xx:\nQuest'ultimo \u00e8 l'unico a essere dotato di 2 soli core.\nSono disponibili anche le tradizionali versioni LV a basso voltaggio:\nIl 9 agosto 2009 sono arrivati anche i seguenti modelli:\nModelli ancora attesi sul mercato.\nIl 16 marzo 2010, in concomitanza con la presentazione dei primi modelli di Xeon DP a 6 core, basati sul successore di Gainestown, dovrebbe arrivare anche il seguente:\nModelli arrivati sul mercato.\nLa tabella seguente mostra i modelli di Xeon DP, basati su core Gainestown, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina dello Xeon.\nIl successore.\nLe notizie riguardo al successore di Gainestown sono ancora piuttosto scarse: Intel ha annunciato di avere allo studio il processore Keifer da ben 32 core, che dovrebbe arrivare sul mercato in una finestra temporale compatibile con il possibile successore di Gainestown, ma la sua architettura, cos\u00ec profondamente diversa, lascia al momento qualche dubbio sul fatto che questo progetto possa in futuro venire commercializzato anch'esso con il nome commerciale di Xeon DP.\n\u00c8 invece probabile che, seguendo la strategia pre-annunciata da Intel, il successore di Gainestown possa essere un esponente della seconda generazione di CPU basate su architettura Nehalem e prodotto a 32 nm, che al momento viene indicata mediante il nome in codice Westmere; tale processore probabilmente si chiamer\u00e0 Gulftown e dovrebbe essere una CPU da 6 core."}
{"id": "210847", "revid": "110157", "url": "https://it.wikipedia.org/wiki?curid=210847", "title": "Lupfig", "text": "Lupfig (toponimo tedesco) \u00e8 un comune svizzero di 3\u00a0073 abitanti del Canton Argovia, nel distretto di Brugg.\nStoria.\nNel 2018 ha inglobato il comune soppresso di Scherz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLupfig \u00e8 servito dall'omonima stazione sulla ferrovia Zurigo-Olten e dall'aerodromo di Birrfeld.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210850", "revid": "889336", "url": "https://it.wikipedia.org/wiki?curid=210850", "title": "Renato Vallanzasca", "text": "Autore di numerose rapine a mano armata con omicidi e sequestri di persona, \u00e8 stato condannato, complessivamente, a quattro ergastoli e 295 anni di reclusione.\nNegli anni in carcere si \u00e8 reso protagonista di parecchie rivolte carcerarie e di rocambolesche evasioni.\nBiografia.\nLa giovinezza: la formazione della Banda della Comasina.\nRenato Vallanzasca Costantini nasce in via Nicola Antonio Porpora 162, nella zona Lambrate di Milano, dove la madre aveva un negozio d'abbigliamento. A Renato viene dato il cognome materno \"Vallanzasca Costantini\", poich\u00e9 il padre, Osvaldo Pistoia, era sposato con un'altra donna dalla quale aveva avuto tre figli. Il padre era di Pisa e, negli anni 30, era emigrato a Torino, andando a lavorare alla Fiat. L\u00ec aveva, per un incidente sul lavoro, perso due dita ed a quel punto si era spostato a Milano andando a lavorare ai mercati generali.\nA soli otto anni, con un compagno cerca di far uscire da una gabbia la tigre di un circo che aveva piantato il tendone proprio nelle vicinanze di casa sua. Il giorno successivo a quell'atto, Vallanzasca viene prelevato direttamente dalla polizia mentre sta giocando a pallone con i propri amici e portato al carcere minorile Cesare Beccaria. La vicenda gli costa il successivo trasferimento e affidamento forzato a casa della signora Rosa, la prima moglie del padre, che Vallanzasca chiamava \"zia\", in via degli Apuli, nel quartiere del Giambellino, periferia sud-ovest di Milano; praticamente nella parte opposta della citt\u00e0 rispetto alla casa dei genitori. Poi nel 1965 frequenter\u00e0 la scuola della professoressa Enrica Tosi in via Ponchielli (nei pressi della Stazione Centrale) iscrivendosi al biennio di Ragioneria e ritornando a vivere dalla madre.\n\u00c8 per\u00f2 fin dai tempi del Giambellino che forma la sua prima combriccola di piccoli delinquenti, ragazzini dediti a furti e taccheggi. Nonostante la giovanissima et\u00e0, Vallanzasca sembra gi\u00e0 un criminale; comincia a farsi un nome anche negli ambienti della \"lig\u00e9ra\", la vecchia mala milanese, con la quale inizia precocemente ad intrattenere rapporti. In breve tempo per\u00f2, sentendosi andare strette le regole della malavita vecchio stampo, decide di delinquere autonomamente e di formare una propria banda.\nLa Banda della Comasina diviene probabilmente il pi\u00f9 potente e feroce gruppo criminale presente a Milano in quegli anni, contrapponendosi ad una gang altrettanto famosa nel medesimo periodo, la banda di Francis Turatello.\nGli anni '70: le rapine, l'arresto, la prima evasione, i sequestri di persona e gli omicidi.\nIn poco tempo, grazie ai furti e alle rapine, Vallanzasca accumula ingenti ricchezze e inizia a condurre e ad ostentare un tenore di vita molto sfarzoso: vestiti firmati, orologi d'oro, auto di lusso, bella vita e belle donne. \u00c8 anche un ragazzo dotato di un aspetto particolarmente avvenente e affascinante, con un bel viso dagli occhi cerulei, e per questo viene soprannominato \"Il bel Ren\u00e9\" (nomignolo da lui detestato). La prima interruzione nell'ascesa della carriera criminale da bandito avviene il 29 febbraio 1972, quando, dopo due rapine a supermercati il 15 gennaio e il 14 febbraio (giorno di San Valentino, da cui il nome di \u00abbanda di San Valentino\u00bb), viene arrestato insieme al fratello minore Roberto e ad altri complici dagli uomini della squadra mobile di Milano, all'epoca diretta da Achille Serra. Lo stesso anno gli era nato un figlio, Massimiliano.\nCondannato a dieci anni di reclusione, Renato Vallanzasca viene incarcerato inizialmente a San Vittore, trascorrendo i successivi quattro anni e mezzo di prigionia con un unico intento: trovare un modo per evadere. Durante questo periodo si rende responsabile di vari tentativi d'evasione falliti, di risse e di pestaggi e partecipa attivamente anche a diverse sommosse di detenuti, che, durante questi anni, spesso agitano l'ambiente carcerario italiano. A seguito di ogni pestaggio, rivolta, o tentativo di evasione, viene deciso il suo trasferimento dall'istituto di pena in cui si trova: tutto ci\u00f2 lo vede cambiare 36 penitenziari.\nFino a che non escogita il modo per contrarre volontariamente l'epatite, iniettandosi urine per via endovenosa, ingerendo uova marce e inalando gas propano, con l'intento di essere conseguentemente ricoverato in ospedale. \u00c8 da l\u00ec, grazie ad una vigilanza meno stretta e con l'aiuto di un poliziotto compiacente, che nel 1976 riesce nel suo intento di evadere. Il 23 ottobre dello stesso anno viene ucciso, al casello autostradale di Montecatini, l'appuntato Bruno Lucchesi. Vallanzasca, nonostante un paio di persone si siano autoaccusate del delitto, viene successivamente condannato per l'omicidio al processo tenutosi presso la Corte d'assise di Firenze.\nDurante la sua latitanza, Vallanzasca riesce a ricostituire la sua banda. Con essa mette a segno una settantina di rapine a mano armata che lasciano dietro di s\u00e9 anche una lunga scia di omicidi, tra cui si contano quelli di quattro poliziotti, un medico e un impiegato di banca.\nNel medesimo periodo avviene inoltre un'ulteriore evoluzione nell'attivit\u00e0 criminale del gruppo, con il passaggio dall'esecuzione delle sole rapine, a quello dei sequestri di persona (saranno quattro, di cui due mai denunciati). Una delle sue vittime \u00e8 Emanuela Trapani, figlia di un imprenditore milanese, che viene tenuta segregata per circa un mese e mezzo, dal dicembre 1976 al gennaio 1977, e quindi liberata dietro il pagamento di un riscatto di un miliardo di lire.\nA questo episodio criminoso, il 6 febbraio 1977, fa subito seguito l'uccisione di due uomini della polizia stradale che, in un posto di blocco ad un casello autostradale nei pressi di Dalmine, fermano per un controllo la macchina su cui Vallanzasca viaggia insieme a Michele Giglio e Antonio Furiato; ne segue uno scontro a fuoco in cui perdono la vita sia Antonio Furiato che gli agenti Luigi D'Andrea e Renato Barborini e in cui Vallanzasca stesso viene colpito. Ferito e braccato, Vallanzasca cerca rifugio a Roma, ma dopo pochi giorni, 15 febbraio 1977, viene rintracciato e catturato. Tutto ci\u00f2 quando ancora non ha compiuto 27 anni.\nIl 14 luglio 1979 sposa Giuliana Brusa, una delle tante ammiratrici che gli scrivono, nel carcere di Rebibbia. Come suo testimone di nozze, durante il matrimonio, sceglie il criminale del clan dei marsigliesi Albert Bergamelli e come \"compare di anelli\" proprio l'ex nemico Francis Turatello, a suggello di un'alleanza con quest'ultimo. Due anni pi\u00f9 tardi, quando ancora si trova in carcere, Turatello verr\u00e0 per\u00f2 ucciso da Pasquale Barra, Vincenzo Andraous, Antonino Faro e Salvatore Maltese, che lo accoltellarono ripetutamente e lo sventrarono; sar\u00e0 un'esecuzione dalle modalit\u00e0 estremamente efferate e cruente, di cui ancora sono oscure le ragioni.\nNel frattempo, il 28 aprile 1980, Vallanzasca si rende protagonista di un nuovo tentativo di evasione dal carcere milanese di San Vittore. Durante l'ora d'aria compaiono in mano ai detenuti tre pistole, introdotte misteriosamente. Un gruppo di carcerati, tra i quali anche Renato Vallanzasca, riesce a farsi strada tenendo in ostaggio il brigadiere Romano Saccoccio. Ne segue una sparatoria per le vie di Milano che prosegue persino all'interno del tunnel della metropolitana. Vallanzasca, nuovamente ferito, viene ricatturato assieme ad altri nove compagni di fuga.\nGli anni '80: l'omicidio in carcere di Loi e i rapporti con Cutolo.\nNella prigione di Novara, nel 1981, Vallanzasca contribuisce a fomentare un'ennesima rivolta carceraria durante la quale vengono uccisi alcuni collaboratori di giustizia. Fra questi vi \u00e8 anche un giovane membro della sua banda, Massimo Loi. La vittima, poco pi\u00f9 che ventenne, aveva deciso di abbandonare definitivamente la vita criminale, come ricorda anche Achille Serra, per iniziarne una nuova. Il Loi, un tempo legato da un rapporto fraterno a Vallanzasca, si era distaccato e aveva deciso di \"pentirsi\" collaborando con la polizia e quindi accusato di essere un delatore e una spia.\nVallanzasca, aiutato da alcuni suoi compagni di prigionia, armatosi di coltello, approfitt\u00f2 della rivolta in atto per vendicarsi e non dare pi\u00f9 modo al ragazzo di lasciare il penitenziario vivo: dopo averlo raggiunto all'interno di una cella, Vallanzasca lo colp\u00ec ripetutamente al petto con il coltello. Avrebbe poi infierito con ulteriori atrocit\u00e0 sul corpo del giovane ormai esanime, arrivando a decapitarlo ed infine a giocare a pallone con la sua testa.\nDella morte di Loi, Vallanzasca neg\u00f2 per decenni la responsabilit\u00e0 diretta e lo sfregio del corpo. Anche in un'intervista concessa a \"L'Europeo\" il 2 aprile 2006, ribad\u00ec la propria estraneit\u00e0 e il legame d'affetto che aveva con il ragazzo, adducendo come testimonianza diretta e a favore, quello che il noto criminale Vincenzo Andraous avrebbe riportato nel proprio libro di memorie, nelle quali quest'ultimo, tra le molte atrocit\u00e0 di cui si dichiara colpevole, si assunse un ruolo nell'efferata vicenda (Andraous verr\u00e0 infatti condannato in quanto partecipe come uno degli assassini del Loi); queste dichiarazioni contraddicono per\u00f2 anche la stessa autobiografia, \"Il fiore del male. Bandito a Milano\", che Vallanzasca scrive attraverso la testimonianza raccolta da Carlo Bonini, giornalista del quotidiano La Repubblica. Nel 2010, infine, all'interno di un nuovo libro biografico scritto insieme a Leonardo Coen, lo stesso Vallanzasca ammise il proprio delitto, descrivendo nei particolari anche i motivi (tra i quali una violenta rapina ai danni dei suoi genitori) e il modo in cui era compiuto.\nHa tuttavia negato di aver avuto un ruolo nella decapitazione e nel vilipendio del corpo del giovane, cosa invece confessata da Andraous.\nNel 1983 numerosi pentiti della camorra accusarono Vallanzasca di essere affiliato alla Nuova Camorra Organizzata di Raffaele Cutolo: secondo Raffaele Catapano (l'ex \"boia delle carceri\" dei cutoliani), i rapporti tra Vallanzasca e Cutolo (entrambi detenuti nel carcere di Ascoli Piceno) furono inizialmente alquanto tesi, tanto che il boss camorrista lo avrebbe schiaffeggiato; Giovanni Pandico, uno dei principali pentiti dell'inchiesta contro la NCO, dichiar\u00f2:\nPer questi motivi Vallanzasca venne rinviato a giudizio nel famoso maxiprocesso contro gli affiliati alla NCO (passato alla storia come \"processo Tortora\" perch\u00e9 tra i numerosi imputati figurava ingiustamente il noto presentatore Enzo Tortora) insieme alla moglie Giuliana Brusa, accusata di avergli procurato armi all'interno del carcere. Vallanzasca, messo a confronto in aula con i pentiti lo accusavano, neg\u00f2 qualsiasi rapporto con Cutolo e aggred\u00ec verbalmente i suoi accusatori. Inizialmente condannati, il \"bel Ren\u00e8\" e la moglie furono infine assolti perch\u00e9 non era sufficientemente provata la loro appartenenza all'organizzazione cutoliana.\nL'evasione del 1987.\nDopo la vicenda di tale rivolta, viene condannato al regime di carcere duro. Riesce per\u00f2 ad evadere nuovamente, il 18 luglio 1987, scappando rocambolescamente attraverso un obl\u00f2 del traghetto che da Genova avrebbe dovuto portarlo al carcere di Nuoro in Sardegna. I cinque carabinieri di scorta, tutti con meno di 25 anni, vengono successivamente condannati da un tribunale militare. Ricercato e senza fonti di reddito, l'8 agosto 1987 viene comunque fermato ad un posto di blocco a Grado, dopo aver soggiornato alcuni giorni nella rinomata localit\u00e0 turistica, mentre cerca di raggiungere Trieste. Nel settembre 1990 divorzia da Giuliana Brusa.\nLa tentata evasione del 1995.\nTornato in galera tenta un'altra volta la fuga, nel 1995, questa volta dal carcere di Nuoro. Per questo tentativo di evasione viene sospettata e accusata di averlo aiutato la sua stessa legale, con la quale si dice che Vallanzasca avesse stretto un forte legame che sarebbe andato oltre il semplice rapporto di assistito. Dal 1999 \u00e8 rinchiuso nella sezione dell'alta sicurezza del carcere di Voghera.\nGli anni 2000: le richieste di grazia respinte e il regime di semilibert\u00e0 revocato.\nAll'inizio del mese di maggio 2005, dopo aver usufruito di un permesso speciale di tre ore per incontrare l'anziana madre, ha formalizzato la richiesta di grazia, inviando una lettera al ministro di Grazia e Giustizia e al magistrato di sorveglianza di Pavia. Nel luglio del 2006 la madre Marie ha scritto al presidente Carlo Azeglio Ciampi e al Ministro di Giustizia Mastella chiedendo la grazia per il figlio. Il 15 settembre 2007 gli viene notificata la mancata concessione della grazia da parte del Capo dello Stato: Vallanzasca continuer\u00e0 quindi a scontare la sua pena nel Carcere di Opera a Milano. Alcuni, tra cui il giornalista Massimo Fini, hanno continuato a chiedere pubblicamente la grazia per il bandito negli anni seguenti.\nIn questo periodo ha reso dichiarazioni spontanee, poi effettivamente verificate, su un eventuale \"complotto\" di un clan camorristico ai danni del ciclista Marco Pantani, deceduto nel 2004, al fine di ottenerne la squalifica alterando un controllo antidoping nel giro d'Italia 1999. Celebre la lettera di Vallanzasca alla madre del ciclista, Tonina, dell'8 novembre 2007, le interviste ad alcuni giornalisti e le testimonianze rese in aula di tribunale nel 2014 e nel 2015. In breve Vallanzasca sostenne che un suo amico, \"habitu\u00e9\" delle scommesse clandestine, lo abbia avvicinato cinque giorni prima della squalifica di Madonna di Campiglio consigliandogli di scommettere sulla sconfitta di Pantani per la classifica finale, e assicurandogli che \u00abil Giro non lo vincer\u00e0 sicuramente lui\u00bb.\nL'8 maggio 2008 viene data la notizia del matrimonio con la sua amica d'infanzia Antonella D'Agostino. Il matrimonio \u00e8 stato formalizzato con rito civile il 5 maggio 2008. In questo periodo ha tenuto un blog su Internet tramite interposta persona.\nA partire dall'8 marzo 2010 Vallanzasca pu\u00f2 usufruire del beneficio del lavoro esterno. Gli viene concesso di uscire dal carcere alle 7.30 per lavorare, e rientrarvi alle 19.00. Ha prestato servizio in una pelletteria, che \u00e8 anche una cooperativa sociale nel milanese, e ha lavorato in un negozio di abbigliamento a Sarnico in provincia di Bergamo.\nIl 30 maggio 2011 il Tribunale di Milano ha sospeso Vallanzasca dal beneficio del lavoro esterno perch\u00e9 l'ex bandito violava le regole di utilizzo del beneficio, in particolare per incontrarsi segretamente con una donna; inoltre, sempre nel mese di maggio 2011, la Corte di Cassazione ha condannato Vallanzasca a rimborsare allo Stato le spese di mantenimento in carcere. Nel febbraio 2012 ha riottenuto il beneficio di poter lavorare all'esterno del carcere, come magazziniere.\nPerde dopo poco il lavoro per una protesta popolare che non voleva il bandito cos\u00ec vicino alla famiglia dell'agente Barborini ucciso nello scontro a fuoco di Dalmine.\nNel dicembre 2012 ha riottenuto il permesso di lavoro esterno presso una ricevitoria.\nCon il gruppo camorristico dei Perfetto, nato dal disciolto clan La Torre di Mondragone, Renato Vallanzasca stava per mettere in piedi un commercio di mozzarelle a Milano: il progetto per\u00f2 non si concretizz\u00f2 anche a causa della revoca del permesso di lavoro giunto il 22 agosto del 2012 dopo le note polemiche legate alla notizia della sua assunzione in un negozio di abbigliamento di Sarnico, nella provincia di Bergamo.\nIl 13 giugno 2014, intorno alle ore 20, durante il regime di semilibert\u00e0 concessogli dal carcere di Bollate, tenta di taccheggiare un supermercato di Milano; arrestato dai carabinieri, viene processato per direttissima per il reato di rapina impropria. Per questo fatto il 14 novembre seguente viene condannato a 10 mesi di reclusione pi\u00f9 330 euro di multa con l'accusa di tentata rapina impropria aggravata. Con questa nuova condanna Vallanzasca rischia di non ottenere pi\u00f9 benefici durante la detenzione. Nella sua \"carriera criminale\" \u00e8 stato condannato, complessivamente, a quattro ergastoli e 295 anni di reclusione.\nRenato Vallanzasca dovr\u00e0 rimanere in cella a scontare la pena (ovvero 4 ergastoli e 296 anni di carcere) senza alcun beneficio, perch\u00e9 non ha mai \u00abchiesto perdono\u00bb, n\u00e9 risarcito i familiari delle vittime \u00abo posto in essere condotte comunque indicative di una sua effettiva e totale presa di distanza dal vissuto criminale\u00bb. Lo ha deciso il 18 aprile 2018 il Tribunale di Sorveglianza di Milano che ha respinto le richieste di liberazione condizionale e di semilibert\u00e0 dell'ormai ex boss della Comasina. A nulla \u00e8 valso per la sua difesa, rappresentata dal legale Davide Steccanella, valorizzare una relazione del carcere di Bollate, dove \u00e8 detenuto, firmata da un'equipe di esperti e nella quale si segnalava il \u00abcambiamento profondo\u00bb, \u00abintellettuale ed emotivo\u00bb di Vallanzasca, specificando che \u00abnon potrebbe progredire\u00bb continuando a stare in cella, dopo 46 anni di detenzione.\nLa stessa casa di reclusione, infatti, consigliava la concessione della liberazione condizionale, ossia di dargli la possibilit\u00e0 di finire di scontare la pena fuori dal carcere in libert\u00e0 vigilata. Per i giudici, invece, l'intero \u00abpercorso\u00bb del malavitoso \u00ab\u00e8 stato connotato da involuzioni trasgressive imputabili\u00bb alla sua \u00abpersonalit\u00e0\u00bb, e non \u00e8 \u00abpossibile ravvisare\u00bb in lui quel \u00abrequisito del sicuro ravvedimento\u00bb previsto dalla legge per la libert\u00e0 condizionale. Il Tribunale ha valutato, poi, in linea col sostituto pg Antonio Lamanna, come nemmeno la favorevole relazione della direzione del carcere fosse riuscita \u00abad individuare presupposti di ravvedimento\u00bb. Parlava, infatti, spiega il collegio, di un \u00abadeguato livello di ravvedimento\u00bb, espressione che rinforza la \u00abconvinzione che tale ravvedimento non vi sia\u00bb.\nNell'ottobre del 2018, Antonella D'Agostino ottiene il divorzio consensuale, dopo dieci anni di matrimonio."}
{"id": "210854", "revid": "104458", "url": "https://it.wikipedia.org/wiki?curid=210854", "title": "Veltheim", "text": "Veltheim (toponimo tedesco) \u00e8 un comune svizzero di 1\u00a0437 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210859", "revid": "1442080", "url": "https://it.wikipedia.org/wiki?curid=210859", "title": "Kentsfield", "text": "Kentsfield \u00e8 il nome in codice di una CPU Intel dedicata alla fascia pi\u00f9 alta del mercato desktop, presentata il 2 novembre 2006, come successore del core Conroe, alla base del processore Core 2 Extreme. Successivamente, a inizio 2007, Kentsfield and\u00f2 a costituire anche il primo Core 2 Quad.\nVecchia strategia, nuovo progetto.\nFino al core Presler, tutte le versioni \"Extreme Edition\" derivate dai Pentium D (vale a dire i Pentium Extreme Edition) erano basate sullo stesso core della versione \"normale\", cosa che poi continu\u00f2 con la prima versione di Core 2 Extreme che era basata sullo stesso core Conroe dei Core 2 Duo (anche se a volte veniva indicato per questi processori l'uso del core Conroe XE).\nQuesto cambio di rotta fu un po' un ritorno al passato per Intel, a quando proponeva i primi Pentium 4 Extreme Edition basati sul core Gallatin mentre i Pentium 4 \"lisci\" erano basati sui core Northwood e Prescott.\nCaratteristiche tecniche.\nProcesso produttivo.\nKentsfield fu il primo processore a 4 core sviluppato da Intel ed era formato da 2 die dual core di tipo Conroe, all'interno dello stesso package; per ottenere tale risultato veniva utilizzato un approccio molto simile a quello scelto per le CPU Presler, ovvero i Pentium D serie 900, che integravano invece nello stesso package 2 distinti core (single core in quel caso), non quindi basati sullo stesso blocco di silicio, collegati tra di loro.\nIl metodo di realizzazione di questo chip multi core era di tipo \"ibrido\" infatti, considerando che Conroe veniva costruito con un approccio a Die Monolitico, e che i 2 core erano collegati sul package solo in un secondo tempo con un approccio a Die Doppio \u00e8 evidente che venivano combinati i vantaggi di entrambi i metodi nella realizzazione di Kentsfield.\nInizialmente Intel aveva dichiarato che i 2 die sarebbero stati 2 core Allendale (una versione di Conroe con cache L2 dimezzata) ma, successivamente, le prime versioni di processore Core 2 Duo con soli 2 MB di cache L2 vennero identificate come basate anch'esse su core Conroe, al pari di quelle con 4 MB (il core Allendale arriv\u00f2 effettivamente sul mercato, ma solo in un secondo tempo). Di conseguenza apparve quasi subito plausibile che sebbene venisse poi indicato per Kentsfield l'utilizzo di 2 core Conroe affiancati, non necessariamente questo si sarebbe dovuto tradurre con l'implementazione di ben 8 MB di cache L2, ma pi\u00f9 probabilmente si sarebbero avuti 4 MB totali, come del resto i primi prototipi presentati alla stampa avevano dimostrato.\nIl socket utilizzato rimase il 775 gi\u00e0 utilizzato nel settore desktop per gli ultimi Pentium 4 Prescott, Pentium D e Core 2 Duo Conroe. \u00c8 da precisare per\u00f2 che solo alcune motherboard erano in grado di supportare Kentsfield, in quanto i requisiti di alimentazione erano leggermente diversi da quelli dei Core 2 Duo.\n8 MB di cache L2.\nIl 25 aprile 2006, nuove indiscrezioni indicavano un quantitativo di cache L2 doppio rispetto a quanto annunciato precedentemente, ovvero 2 cache da 4 MB l'una, una per ogni die, cio\u00e8 una cache condivisa per ogni coppia di core e, successivamente, a settembre si ebbe la conferma che il quantitativo finale sarebbe stato proprio di 8 MB totali per un totale di ben 582 milioni di transistors e una superficie ovviamente doppia rispetto a quella di Conroe, vale a dire 286\u00a0mm\u00b2.\nI primi prototipi.\nI primi prototipi di processore Kentsfield erano stati sviluppati da Intel nell'ultimo trimestre 2005, utilizzando tecnologia produttiva a 65 nm con 4 MB di cache L2 e BUS a 1333\u00a0MHz, ma fu annunciato che era allo studio una possibile variante per i modelli finali che avrebbero potuto avvantaggiarsi del futuro processo a 45 nm, sebbene tale notizia, con il tempo, non abbia poi trovato ulteriori conferme e anzi tale processo produttivo venne poi rimandato al successore Yorkfield.\nAlcune considerazioni sulle caratteristiche tecniche.\nLa prima versione di Kentsfield arrivata sul mercato era alla base del Core 2 Extreme QX6700 (clock di 2,66\u00a0GHz e BUS a 1066\u00a0MHz). Alla luce di queste caratteristiche apparve chiaro che Intel, rispetto a quanto fatto nei primi prototipi di Kentsfield, prefer\u00ec aumentare la dotazione di cache L2 mantenendo una frequenza di BUS pi\u00f9 conservativa, probabilmente per riuscire a contenere i consumi.\nD'altra parte non era la prima volta che Intel si vedeva in un certo senso costretta ad abbassare la velocit\u00e0 di funzionamento di una nuova CPU rispetto a quelle precedentemente sul mercato; nel caso di Kentsfield, il clock al debutto era inferiore di circa 200\u00a0MHz rispetto alla precedente versione Core 2 Extreme, la X6800 (funzionante a 2,93\u00a0GHz). Questo fatto era gi\u00e0 accaduto alla presentazione del primo processore dual core, il Pentium Extreme Edition, dove la velocit\u00e0 di punta di 3,60\u00a0GHz, raggiunta con il modello single core Pentium 4 560 (core Prescott) fu ridotta fino ai 3,2\u00a0GHz per riuscire a contenere il consumo massimo. Agli inizi di aprile 2007 arriv\u00f2 anche il modello QX6800 cio\u00e8 la versione a 4 core del X6800, colmando quindi definitivamente il divario prestazionale in tutte le applicazioni, anche quelle che non erano ancora in grado di sfruttare l'elevato parallelismo di un quad core.\nLa memoria RAM ufficialmente supportata da parte di Intel per questo processore (attraverso il chipset ovviamente) rimaneva la DDR2-800, al pari di quanto gi\u00e0 fatto per Conroe. Probabilmente questa scelta era legata anche al fatto che l'architettura Intel Core Microarchitecture non era molto suscettibile alle variazione delle specifiche della memoria, come succedeva invece per la vecchia NetBurst dei Pentium 4 e Pentium D; conseguentemente, il passaggio a DDR2-900 o DDR2-1000, difficilmente avrebbe offerto vantaggi prestazionali.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nKentsfield incorporava quasi tutte le tecnologie sviluppate da Intel nel corso degli anni, a partire dalle ormai scontate MMX, SSE, SSE2 ed SSE3 in versione migliorata, fino ad arrivare a XD-bit, EM64T e Vanderpool.\nNon mancava la tecnologia di risparmio energetico SpeedStep, all'inizio messa in dubbio ma poi confermata per ovvie motivazioni; quando non era presente alcun carico, tale tecnologia portava la frequenza di lavoro dei core a 1,6\u00a0GHz, riducendo il moltiplicatore fino a 6x.\nApparve invece subito chiara l'intenzione di non implementare la tecnologia Hyper-Threading, che anzi Intel abbandon\u00f2 in tutta la linea dei processori basati sull'architettura \"Core\".\nTest di overclock.\nLe prime prove erano riuscite a portare il modello QX6700 in overclock fino a sfiorare la barriera dei 5\u00a0GHz mantenendo la piena stabilit\u00e0 operativa, ovviamente utilizzando adeguati sistemi di raffreddamento ad acqua. \u00c8 comunque da osservare che con l'utilizzo di 4 core, il processore, a pieno carico, consumava circa 130\u00a0W, ovvero lo stesso valore del vecchio Pentium Extreme 965, basato su core Presler. Alcune prove avevano inoltre dimostrato che l'impostazione del BUS a 1333\u00a0MHz non apportava un significativo guadagno prestazionale nemmeno nei programmi ottimizzati per sfruttare 4 CPU, come Mainconcept o 3D Studio Max.\nDal punto di vista delle prestazioni, Intel dichiar\u00f2 fino al 70% in pi\u00f9 di performance rispetto alla versione dual core, cio\u00e8 rispetto al Core 2 Extreme X6800, basato su Conroe; si trattava per\u00f2 di aumenti possibili sono con alcuni tipi di applicazioni. Mettendo a confronto il QX6800 con la sua controparte dual core, l'X6800, si aveva un aumento di prestazioni del 77% ma, globalmente, effettuando test su un variegato panorama di applicazioni, la versione quad core offriva circa il 13% di prestazioni complessivamente (in alcune applicazioni era perfino pi\u00f9 lento, probabilmente a causa dello spreco di alcuni cicli di clock necessari a distribuire il carico sui vari core).\nI nuovi nomi delle CPU Intel.\nAl momento del lancio di Kentsfield, era stato reso disponibile, come accennato sopra, il seguente modello:\nIntel decise di aggiungere la lettera 'Q' all'inizio del processor number per indicare chiaramente che si trattava della versione Quad core del processore Core 2 Extreme. Cos\u00ec come il suo alter ego dual core, rimaneva anche la lettera 'X' ad indicare la natura \"Extreme\" della CPU, mentre il numero '6700' indicava che erano stati uniti due processori Core 2 Duo E6700 funzionanti appunto a 2,66\u00a0GHz.\nA met\u00e0 settembre 2006 venne annunciato anche il seguente modello, arrivato poi a gennaio 2007:\nCome si evince dal nome commerciale (Core 2 Quad), Intel intendeva utilizzare questa versione come \"porta d'ingresso\" ai processori a 4 core indirizzati a tutto il mercato e non solo agli appassionati che storicamente erano gli unici ad essere attratti dalla versione Extreme.\nIl 9 aprile 2007 Intel lanci\u00f2 il seguente modello:\nIl 22 aprile 2007 avvenne un taglio al prezzo del Q6600:\nSuccessivamente vennero presentati anche i seguenti modelli:\nA maggio 2007 venne annunciato un nuovo stepping per i processori Core 2 Quad Q6600, Xeon X3220 e X3210, contrassegnato dalla sigla G0 (anzich\u00e9 B3) e caratterizzato da un TDP di 95\u00a0W contro i 105\u00a0W del precedente stepping.\nKentsfield anche sui server monoprocessore.\nIl 22 settembre 2006 Intel aveva dichiarato l'intenzione di usare i processori Kentsfield anche sui sistemi server basati su processore Xeon UP (unique processor). Si trattava in sostanza di usare le stesse versioni di processore destinate normalmente al mercato desktop in sistemi pensato per l'ambito server, quindi abbinati a particolari motherboard e memorie RAM con particolari requisiti di affidabilit\u00e0 e prestazioni. Era un modo per creare soluzioni con gli stessi requisiti di un server, senza la necessit\u00e0 di implementare le costose soluzioni biprocessore Xeon DP. Mentre il primo processore Xeon DP a 4 core era Clovertown, il primo Xeon UP (per sistemi monoprocessore) a 4 core era quindi Kentsfield. Di seguito i prezzi al lancio dei modelli annunciati:\nIn questo caso il Socket rimase comunque il 775, utilizzato anche nei desktop e non il 771, storicamente utilizzato negli Xeon DP.\nA luglio 2007 arrivarono poi i modelli caratterizzati dal consumo ridotto in quanto basati sul nuovo stepping G0, affiancati ad un nuovo modello pi\u00f9 potente:\nLa piattaforma di riferimento.\nCome Conroe, anche Kentsfield era un processore che, nel settore desktop, continu\u00f2 ad essere alla base della piattaforma Bridge Creek, pensata per i sistemi utilizzati in ambito \"home\", introdotta inizialmente dal Pentium D Presler.\nNel settore server invece, le piattaforme di riferimento erano 2, Kaylo e Wyloway, introdotte con le versioni di Conroe utilizzate proprio in questo settore.\nScenari di utilizzo.\nAl momento del lancio di Kentsfield non erano ancora presenti giochi in grado di sfruttare la presenza di 4 core, quindi per il videogiocatore esigente, era meglio orientarsi sul Core 2 Extreme X6800, che grazie ai suoi 200\u00a0MHz in pi\u00f9 riusciva a fornire prestazioni superiori. Si trattava dello stesso paradosso accaduto nel corso del 2005 nel passaggio dai processori single core a quelli dual core, dato che anche allora i processori erano in \"anticipo sui tempi\" rispetto allo sviluppo software dei videogiochi. Allora AMD, consigliava infatti ai videogiocatori la soluzione Athlon 64 FX 57, che era ancora single core e non i nuovi Athlon 64 X2, dato che la prima, grazie al clock pi\u00f9 elevato riusciva ad avere la meglio in un ambito ancora incapace di trarre i vantaggi della computazione parallela.\nComunque gi\u00e0 verso la fine del 2006 l'utilizzo in sistemi desktop e workstation professionali di un processore quad core come Kentsfield, non veniva sprecato in quanto con molte applicazioni le prestazioni aumentavano decisamente. Tra queste si possono citare quelle nel campo del rendering 3D, i video e le elaborazioni di immagini.\nModelli arrivati sul mercato.\nLa tabella seguente mostra i modelli di Core 2 Extreme, Core 2 Quad e Xeon UP, basati su core Kentsfield, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quelle complete contenute nelle pagine del Core 2 Extreme, Core 2 Quad e Xeon.\nTermine della produzione del core Kentsfield.\nIntel sospese a novembre 2007 la produzione del primo modello di Kentsfield arrivato sul mercato, il Core 2 Extreme QX6700. La data non fu affatto casuale ma coincideva con il rilascio del primo processore Core 2 Extreme prodotto a 45 nm e basato sul core Yorkfield.\nQuesta mossa mirava a lasciare sul mercato solo i modelli pi\u00f9 recenti con BUS a 1333\u00a0MHz, e inoltre il progressivo abbandono delle soluzioni a 65\u00a0nm avrebbe facilitato il passaggio alle soluzioni a 45\u00a0nm.\nIl modello pi\u00f9 longevo era invece il Q6600 la cui eliminazione graduale dal mercato \u00e8 iniziata all'inizio del 2009, grazie anche alla presentazione (a fine novembre 2008) del Core 2 Quad Q8300, basato su Yorkfield ma dal costo molto contenuto.\nIl successore.\nIl successore di Kentsfield \u00e8 stato Yorkfield, costruito a 45 nm; si tratta di una CPU a 4 core, ottenuta dall'unione di 2 Wolfdale, dotata di 6 MB di cache L2 per ogni coppia di core (12 MB totali) e dotata anche di alcuni miglioramenti generali dell'architettura (caratteristica comune a tutti i processori a 45\u00a0nm sviluppati da Intel) tra i quali spicca l'introduzione delle nuove istruzioni multimediali SSE4."}
{"id": "210862", "revid": "110157", "url": "https://it.wikipedia.org/wiki?curid=210862", "title": "Ammerswil", "text": "Ammerswil (toponimo tedesco) \u00e8 un comune svizzero di 673 abitanti del Canton Argovia, nel distretto di Lenzburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210864", "revid": "1629429", "url": "https://it.wikipedia.org/wiki?curid=210864", "title": "Allendale (processore)", "text": "Allendale \u00e8 una versione \"ridotta\" del core Conroe appartenente alla famiglia dei processori Core 2 Duo sviluppati da Intel sulla nuova architettura Core, ed \u00e8 arrivato sul mercato agli inizi del 2007.\nCaratteristiche tecniche.\nProcesso produttivo.\nEssendo una versione ridotta di Conroe, a parte il quantitativo di cache L2 dimezzata a 2 MB, tutte le altre caratteristiche sono praticamente le stesse del \"fratello maggiore\". Si tratta ancora di una CPU dual core costruita a 65 nm mediante l'approccio a Die Monolitico.\nAl momento del lancio di Conroe, avvenuto a luglio 2006, erano stati presentati anche 2 modelli con 2 MB di cache, che venivano indicati da Intel come basati anch'essi sul core Conroe invece che su Allendale. Si trattava dei seguenti modelli:\nA gennaio 2007 sono poi arrivate anche le versioni di questi processori basate su core Allendale. La differenza fondamentale risiede nel fatto che Allendale viene prodotto direttamente con soli 2 MB di cache, quindi \u00e8 pi\u00f9 economico da produrre dato che il Wafer \u00e8 in grado di contenere molti pi\u00f9 die, mentre le varianti a 2 MB di Conroe, sono CPU tradizionali in cui ne viene disabilitata una parte. Per questi motivi, Allendale contiene \"solo\" 167 milioni di transistor per una superficie di 111 mm\u00b2, (Conroe invece \u00e8 composto da 291 milioni di transistor per una superficie totale di 143 mm\u00b2).\nPer individuare il core su cui \u00e8 basato uno dei 2 modelli citati \u00e8 necessario leggere il numero seriale che indica la differenza di stepping. Le versioni basate su Allendale fanno parte dello stepping \"L2\", mentre quelle basate su Conroe, dello stepping \"B2\".\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nTra le tecnologie implementate si trovano le istruzioni MMX, SSE, SSE2, SSE3 ed EM64T; non mancano inoltre SpeedStep e XD-bit. Per quanto riguarda la tecnologia di virtualizzazione Vanderpool invece, sono presenti sia versioni che la supportano, sia versioni che ne sono prive. Gli unici 2 modelli sopra citati e che sono basati sul processor number della serie \"E6xxx\" supportano tale tecnologia, essendo realizzati anche su core Conroe, mentre i modelli successivi che sono stati resi disponibili solo come basati su Allendale, e indicati dalla serie \"E4xxx\" ne sono privi.\nAltre varianti economiche di Conroe.\nAllo scopo di produrre CPU meno costose, dotate di un quantitativo di cache L2 inferiore, Intel non ha presentato solo il core Allendale, ma anche il core Conroe-L. Quest'ultimo esiste in versioni da 1 MB, commercializzate con il nome commerciale Pentium Dual Core, e 512 KB commercializzate con il nome commerciale Celeron (serie xxx) (per le soluzioni single core) e Celeron Dual Core (per quelle dual core).\nModelli arrivati sul mercato.\nLa tabella seguente mostra i modelli di Core 2 Duo, basati su core Allendale, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nTermine della produzione dei primi esemplari di Allendale.\nIntel ha annunciato di voler sospendere entro marzo 2008 la produzione del modello E4400. Si tratta di una mossa di transizione per favorire il progressivo abbandono delle soluzioni a 65 nm a vantaggio delle nuove soluzioni a 45 nm.\nIl successore.\nA marzo 2008 \u00e8 arrivata tutta una nuova serie di processori Intel, basati sul nuovo processo produttivo a 45 nm. In realt\u00e0 il primo esemplare per il settore desktop era gi\u00e0 arrivato a novembre 2007, ma si trattava solo di un modello appartenente alla fascia pi\u00f9 alta del mercato e commercializzato con il marchio Core 2 Extreme (basato su core Yorkfield). Per la fascia media di tale settore, \u00e8 arrivato Wolfdale come successore di Conroe, mentre per quanto riguarda il successore di Allendale \u00e8 arrivato ad aprile un processore con 3 MB di cache L2. Inizialmente Intel aveva indicato nei suoi piani per i prodotti successivi alla prima generazione dell'architettura \"Core\", il processore Wolfdale, come \"portabandiera\" dual core del settore desktop (e quindi come successore di Conroe) e Ridgefield come versione ridotta di Wolfdale, e quindi successore di Allendale. Wolfdale \u00e8 effettivamente arrivato sul mercato, come detto sopra, mentre il nuovo modello da 3 MB viene anch'esso indicato come Wolfdale invece che come Ridgefield, ma non \u00e8 ancora chiaro se si tratti di una questione analoga ai primi modelli a 65 nm con cache dimezzata, che venivano comunque indicati come Conroe, in quanto realizzati disattivando una parte della cache L2 che veniva comunque realizzata interamente, oppure si tratti proprio di un cambio di strategia da parte del produttore che potrebbe aver deciso di indicare tutti i processori del settore desktop con lo stesso nome in codice, indipendentemente dal quantitativo di cache e quindi aver di fatto accantonato solo il nome commerciale \"Ridgefield\" senza per questo rinunciare all'intero progetto."}
{"id": "210866", "revid": "729019", "url": "https://it.wikipedia.org/wiki?curid=210866", "title": "Scaramuccia da Forl\u00ec", "text": "Biografia.\nNel 1438, quando Niccol\u00f2 Piccinino assedi\u00f2 la citt\u00e0 di Brescia per conto del duca di Milano Filippo Maria Visconti, in guerra con la Repubblica di Venezia (1438-1441) per il possesso di Brescia e Bergamo, Scaramuccia intervenne con successo a favore degli assediati. A tal proposito, Michele Monteverdi scrive che la Repubblica di Venezia, con il capitano di ventura Scaramuccia da Forl\u00ec, liber\u00f2 l'area dall'occupazione milanese e quindi la annesse ai suoi possedimenti.\nNel 1446, inviato dalla Repubblica di Venezia, intervenne in soccorso di Cremona, dove riusc\u00ec a superare l'accerchiamento di Francesco Piccinino e di Luigi Dal Verme, al soldo di Filippo Maria Visconti.\nMor\u00ec in battaglia nel 1449."}
{"id": "210868", "revid": "765341", "url": "https://it.wikipedia.org/wiki?curid=210868", "title": "Ridgefield (hardware)", "text": "Ridgefield \u00e8 una versione \"ridotta\" del core Wolfdale appartenente alla seconda generazione (costruita a 45 nm) della famiglia dei processori Core 2 Duo sviluppati da Intel sulla nuova architettura Core, ed \u00e8 stato presentato il 20 aprile 2008.\nSi tratta della stessa strategia adottata da Intel agli inizi del 2007 quando present\u00f2 il core Allendale come versione economica del core Conroe, predecessore di Wolfdale, e costruito a 65 nm.\nRidgefield dimenticato?\nIn realt\u00e0, da diverso tempo non si hanno pi\u00f9 notizie ufficiali del core Ridgefield e non \u00e8 escluso che le sue caratteristiche siano state inglobate nel progetto principale Wolfdale. In effetti gi\u00e0 le prime versioni di processore Core 2 Duo con cache dimezzata (2 MB rispetto ai 4 MB del progetto Conroe) venivano indicate da Intel come basate comunque su core Conroe invece che su Allendale. Queste ultime sono effettivamente arrivate sul mercato ma solo in un secondo tempo. La differenza fondamentale risiedeva nel fatto che mentre le prime CPU Core 2 Duo con solo 2 MB di cache erano in realt\u00e0 dei core Conroe con met\u00e0 cache disabilitata, le successive, basate quindi su core Allendale, erano prodotte direttamente con tale quantitativo di cache; in questo modo i costi produttivi si abbattono in quanto su un solo wafer \u00e8 possibile produrre molti pi\u00f9 core e quindi ogni singola CPU costa meno.\nNon \u00e8 quindi escluso, alla luce delle precisazioni appena esposte, che i modelli originariamente indicati come basati su core Ridgefield possano venire indicati da Intel ancora come Wolfdale, sebbene le intenzioni iniziali della compagnia indicassero questo progetto proprio con un nome dedicato.\nCaratteristiche tecniche.\nProcesso produttivo.\nIl nuovo processo costruttivo, che \u00e8 rimasto quello dual core a Die Monolitico ha permesso di aumentare la cache L2 rispetto a Allendale ma in quanto versione ridotta di Wolfdale questa rimane comunque minore di quella da 6 MB del \"fratello maggiore\", ovvero 3 MB.\nLe altre caratteristiche sono rimaste invece rimanere pressappoco le stesse, il bus \u00e8 stato ridotto a 1066 MHz, il che \u00e8 comunque un incremento rispetto a quello delle CPU Allendale, che \u00e8 a 800 MHz, ma inferiore a quello di Wolfdale che utilizza BUS a 1333 MHz. Il nuovo quantitativo di cache L2 e le altre migliorie introdotte nell'architettura \"Core\" grazie a tutta la nuova famiglia di CPU a 45 nm, hanno fatto aumentare il numero di transistor di Ridgefield rispetto a Allendale, portandolo da 167 milioni a ben 205 milioni.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. L'approccio a die monlitico cui si \u00e8 accennato poco sopra \u00e8 solo uno degli approcci possibili nella realizzazione, e ognuno di questi comporta pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nOltre alle ormai storiche istruzioni MMX, SSE, SSE2, SSE3, EM64T e alle tecnologie XD-bit e SpeedStep, in tutti i prodotti a 45 nm sono state integrate le nuove istruzioni SSE4, che erano attese gi\u00e0 con la prima generazione dell'architettura \"Core\", ma furono poi rimandate a questi progetti in favore di una pi\u00f9 semplice ottimizzazione delle SSE3 gi\u00e0 incluse. Pi\u00f9 precisamente sono state implementate solo 47 delle 54 istruzioni previste dal set SSE4 vero e proprio e per questo motivo Intel indica le nuove istruzioni inserite nelle evoluzioni a 45 nm dell'architettura \"Core\", come SSE4.1 (dove .1 indica la prima versione); l'intero set delle istruzioni, indicato come SSE4.2 verr\u00e0 incorporato solo nella futura architettura Nehalem, successiva alla \"Core\".\nAl pari di quanto avvenuto per il predecessore Allendale, invece, non \u00e8 presente la tecnologia di virtualizzazione Vanderpool.\nPrezzi dei vari modelli al lancio.\nI nuovi modelli fanno parte della serie E7x00 e al momento del lancio ne venne presentato solo un modello:\nSuccessivamente venne lanciato anche un modello pi\u00f9 potente:\nA fine 2008 \u00e8 arrivato anche:\nIl prezzo di lancio di ogni nuovo modello \u00e8 sempre lo stesso avuto dal predecessore fino a quel momento; al lancio dell'E7300, l'E7200 ha subito un ribasso a 113 $. Una cosa analoga \u00e8 accaduta al momento della presentazione dell'E7400, mentre l'E7200 uscir\u00e0 progressivamente di produzione.\nSuccessivamente \u00e8 arrivato anche:\ne ovviamente i restanti prezzi si sono allineati verso il basso.\nModelli arrivati sul mercato.\nLa tabella seguente mostra i modelli di Core 2 Duo, basati su core Ridgefield, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina del Core 2 Duo.\nIl successore.\nTralasciando il fatto che non \u00e8 chiarissimo se i modelli sopra citati vengono indicati da Intel come basati su core Ridgefield oppure ancora su core Wolfdale, in ogni caso il successore comune di questi due progetti sar\u00e0 basato sulla nuova architettura Nehalem, successiva all'Intel Core Microarchitecture e attesa per la fine del 2008, ma non \u00e8 ancora perfettamente chiaro se tale successore debba essere il core Bloomfield che sar\u00e0 il primo processore a 4 core per il settore desktop, realizzato interamente con approccio a die monolitico, oppure il pi\u00f9 semplice Clarkdale che, seppure basato anch'esso sulla nuova architettura, rimarr\u00e0 ancora una CPU dual core."}
{"id": "210869", "revid": "392652", "url": "https://it.wikipedia.org/wiki?curid=210869", "title": "Coscienza morale", "text": "La coscienza \u00e8 una funzione generale della capacit\u00e0 umana di conoscere, la coscienza morale \u00e8 l'applicazione di questa funzione alla conoscenza di aspetti etici.\nNell'etica, che presuppone l'esistenza di valutazioni a quella di un soggetto osservatore in cui queste possano formarsi ed esistere, la coscienza morale viene indicata come la capacit\u00e0 di distinguere il bene e il male e di agire di conseguenza. Essa viene legata indissolubilmente alla capacit\u00e0 del soggetto di giudicare s\u00e9 stesso e indirizzare i propri comportamenti, e al conseguente sentimento di soddisfazione o di colpa.\nAl tempo stesso tale concetto presuppone una legge morale assoluta, alla quale la coscienza attinga il proprio giudizio, la quale alberghi nel fondo dell'anima di ciascun individuo, come una verit\u00e0 data. Perci\u00f2 il concetto di coscienza morale, caro alla filosofia cartesiana e in generale al pensiero spiritualista, \u00e8 invece trascurato dalle correnti materialiste, che preferiscono interpretare la coscienza in chiave psicologica, psicofisica e neurofisiologica.\nFilosofia.\nLa coscienza morale \u00e8 trattata da Nietzsche come il pi\u00f9 sublime stratagemma che la morale dei \"deboli\" (cio\u00e8 la forma che la morale assume da Socrate in poi, attraverso il giudaismo, il Cristianesimo, il razionalismo etico, fino a Kant ed Hegel) assume per controllare l'azione degli individui come forma di controllo.\nLa coscienza \u00e8 tema fondamentale nelle filosofie novecentesche. In particolare, ha un ruolo essenziale nella fenomenologia, che si definisce come \"studio della coscienza nella sua intenzionalit\u00e0\". In essa, la coscienza \u00e8 priva di connotazione morale diretta e diventa concetto puramente gnoseologico. La coscienza e la conoscenza diventano quindi strettamente imparentate, anche sulla scia della rivoluzione psicoanalitica. Diversa \u00e8 la posizione di L\u00e9vinas, che nella sua filosofia dell'\"altrimenti che essere\" subordina (sebbene questo termine sia improprio) la coscienza (ossia il pensiero logico), parte intrinseca dell'essere nella sua dialettica del detto, alla responsabilit\u00e0-per-altri, ossia a quella dimensione \"etica\" che va al di l\u00e0 dell'essenza, che in quanto tale non \u00e8 parte del regno della logica, e che \u00e8 quindi pre-coscienziale (pre-originale o an-archica); in Levinas quindi, non vi \u00e8 sostanziale differenza tra parola e pensiero logico formulato. Levinas tuttavia recupera la nozione di coscienza per riferirvi l'atteggiamento riparatore della giustizia.\nConcezione greca.\nLa coscienza \u00e8 un concetto filosofico difficilmente assimilabile alle filosofie greche, che si riferiscono perlopi\u00f9 all'anima. Possiamo trovare un'analogia con il moderno concetto di coscienza nella parentela tra \"noesis\" e \"noema\", in cui la \"noesis\" \u00e8 il processo cognitivo e il \"noema\" \u00e8 il dato cognitivo acquisito.\nLa scolastica.\nMovimento filosofico nato nel XI secolo. Il termine scolastica \u00e8 generalmente usato come sinonimo di filosofia medievale, in quanto l'ambito di elaborazione e diffusione del pensiero filosofico del Medioevo era costituito dalle scuole monastiche e cattedrali e, successivamente, dalle universit\u00e0. \"ognuno ha una propria coscienza morale per cui agisce al meglio o purtroppo in alcuni casi in peggio...\"\n\"in fase di scrittura\"\nKant.\nKant fu uno dei pi\u00f9 importanti esponenti dell'illuminismo tedesco, e anticipatore - nella fase finale della sua speculazione - degli elementi fondanti della filosofia idealistica.\nAd avviso di molti, uno dei principali meriti della dottrina kantiana \u00e8 di aver superato la metafisica dogmatica operando una rivoluzione filosofica tramite una critica della ragione che determina le condizioni e i limiti delle capacit\u00e0 conoscitive dell'uomo nell'ambito teoretico, pratico ed estetico.\nPer Kant la coscienza \"morale\" \u00e8 un tema centrale: celebre \u00e8 la sentenza \u00abIl cielo stellato sopra di me, la legge morale in me\u00bb. La coscienza dunque \u00e8 la \"voce\" che la legge morale (ossia l'imperativo categorico) assume nelle esistenze umane.\nReligione.\nChiesa Cattolica.\nIl Concilio Vaticano II ne parla in questi termini:\nIl Catechismo della Chiesa Cattolica sviluppa il tema sviluppando l'insegnamento della scolastica secondo cui la coscienza \u00e8 un giudizio della ragione che presiede alle scelte morali:\nRibadisce l'obbligo per la persona di seguire la voce della sua coscienza (ib.).\nUna condizione essenziale perch\u00e9 ci\u00f2 avvenga \u00e8 quella \"di essere sufficientemente presente a s\u00e9 stesso al fine di sentire e seguire la voce della propria coscienza\" (n. 1779): una \"\"ricerca di interiorit\u00e0 quanto mai necessaria\" (ib.).\nLa coscienza \u00e8 una facolt\u00e0 della persona, e il Catechismo aggiunge che \"la dignit\u00e0 della persona umana implica ed esige la rettitudine della coscienza morale\"\" (n. 1780).\n\"La coscienza permette di assumere la responsabilit\u00e0 degli atti compiuti\" (n. 1781).\nLa sezione si chiude richiamando al rispetto della coscienza altrui:\nLa sezione seguente richiama la necessit\u00e0 di educare e formare la coscienza. I criteri di questa formazione vengono dalla Parola di Dio, che il credente cerca di assimilare nella fede e nella preghiera, per arrivare a metterla in pratica (nn. 1783-1785).\nUn'altra sezione affronta la possibilit\u00e0 che la coscienza indichi un comportamento erroneo, e presenta alcuni criteri fondamentali che possono aiutare a discernere la retta voce della coscienza:\nL'ultima sezione presenta i casi in cui la coscienza pu\u00f2 essere erronea, e l'origine di questa situazione. In alcuni casi c'\u00e8 una colpevolezza, \"quando l'uomo non si cura di cercare la verit\u00e0 e il bene, e quando la coscienza diventa quasi cieca in seguito all'abitudine del peccato\" (cit. di \"Gaudium et Spes\" 16; n. 1792).\nCi sono anche casi di \"ignoranza invincibile\", quando \"il giudizio erroneo \u00e8 senza responsabilit\u00e0 da parte del soggetto morale\". In tal caso \"il male commesso dalla persona non pu\u00f2 esserle imputato. Nondimeno resta un male, una privazione, un disordine. \u00c8 quindi necessario adoperarsi per correggere la coscienza morale dai suoi errori\" (n. 1793).\nInduismo.\nPresso l'Induismo, un concetto molto vicino a quello di coscienza prende il nome di \"Antarayami\", il maestro o \"guru\" interiore, che guida dall'interno l'aspirante spirituale, manifestandosi come intuizione che fa compiere l'azione giusta."}
{"id": "210871", "revid": "1442080", "url": "https://it.wikipedia.org/wiki?curid=210871", "title": "Wolfdale", "text": "Wolfdale \u00e8 l'evoluzione del core Conroe per i processori Intel Core 2 Duo, destinati al settore desktop, arrivato il 20 gennaio 2008 e costituisce un anello di congiunzione tra l'architettura Core dei Core 2 Duo Conroe e la futura Nehalem, vera rivoluzione rispetto all'architettura standard dei processori odierni. Wolfdale non \u00e8 quindi da considerarsi completamente un nuovo processore perch\u00e9 segue concettualmente la stessa architettura di Conroe.\nCaratteristiche tecniche.\nProcesso produttivo.\nLa prima generazione della nuova architettura \"Core\", costruita a 65 nm, \u00e8 costituita dai processori dual core Conroe, Merom e Woodcrest che, seppure indirizzati a diversi settori del mercato (desktop, mobile e server), condividono lo stesso layout di base. Anche per la seconda generazione, Intel continua per la stessa strada, producendo CPU mediante il nuovo processo produttivo a 45 nm, ancora basate su un progetto comune ma differenziate per i vari settori di mercato.\nPer il mercato desktop, \u00e8 arrivato Wolfdale, evoluzione a 45\u00a0nm del core Conroe, alla base dei Core 2 Duo. Si tratta, in sostanza, di un die shrink (ovvero un \"ridimensionamento\" o \"ri-scalatura\"). In pratica lo stesso design dual core a Die Monolitico costruito per\u00f2 con un processo produttivo pi\u00f9 evoluto che permette di contenere i costi di produzione, diminuire i consumi e aumentare la resa produttiva. Il bus \u00e8 quello a 1333\u00a0MHz introdotto con le ultime versioni di Conroe e, grazie al nuovo processo produttivo sono stati integrati 6 MB di cache L2 condivisa (contro i 4 MB di Conroe) di tipo associativo a 24 vie, ma il consumo massimo \u00e8 rimasto invariato e cio\u00e8 pari a 65 W. Il nuovo quantitativo di cache L2 e le altre migliorie introdotte nell'architettura Core grazie a tutta la nuova famiglia di CPU a 45\u00a0nm, hanno fatto aumentare di circa il 33% il numero di transistor di Wolfdale rispetto a Conroe, portandolo da 291 milioni a ben 410 milioni, ma grazie al nuovo processo produttivo, la superficie totale \u00e8 diminuita del 25% passando da 143\u00a0mm\u00b2 a soli 107\u00a0mm\u00b2, consentendo quindi di migliorare ulteriormente la resa produttiva.\nNuove tecniche per produrre CPU a 45 nm.\nL'approccio produttivo per produrre le CPU Wolfdale \u00e8 ovviamente quello a Die Monolitico, utilizzato anche nel predecessore Conroe, ma viene impiegata una nuova tecnica di produzione che prevede l'adozione di \"high-k dielectrics\" (strati dielettrici, quindi isolanti, ad alta costante k, ovvero \"maggiormente isolanti\") e \"metal gate transistors\" (transistor con terminale di \"gate\" metallizzato) a base di afnio. Stando a quanto dichiarato da Intel, questo permette di ridurre di circa il 30% la potenza richiesta per la commutazione on/off dei transistor, aumentando l'efficienza con un incremento del 20% della corrente, che si rispecchia direttamente in un aumento del 20% delle prestazioni.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. L'approccio a die monolitico cui si \u00e8 accennato poco sopra \u00e8 solo uno degli approcci possibili nella realizzazione, e ognuno di questi comporta pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nCome ormai abitudine per i chip Intel, anche Wolfdale eredita dal proprio predecessore tutte le tecnologie sviluppate nel corso degli anni. Quindi vi si trova il completo supporto a MMX, SSE, SSE2, SSE3, EM64T, XD-bit, SpeedStep e Vanderpool. Per la prima volta vengono implementate anche le nuove istruzioni SSE4 che dovrebbero migliorare le prestazioni velocistiche con varie applicazioni multimediali e di grafica 3D. Esse erano previste gi\u00e0 con la prima generazione Conroe, ma furono poi rimandate ai progetti a 45\u00a0nm in favore di una pi\u00f9 semplice ottimizzazione delle SSE3 gi\u00e0 incluse. Pi\u00f9 precisamente, nei processori appartenenti a questa seconda generazione dell'architettura \"Core\", sono state implementate solo 47 delle 54 istruzioni previste dal set SSE4 vero e proprio e per questo motivo Intel indica le nuove istruzioni inserite nelle evoluzioni a 45\u00a0nm dell'architettura Core, come SSE4.1 (dove .1 indica la prima versione); l'intero set delle istruzioni, indicato come SSE4.2 verr\u00e0 incorporato solo nella futura architettura Nehalem, successiva alla Core.\nWolfdale e Conroe a confronto.\nGi\u00e0 alcuni mesi prima dell'arrivo sui mercati delle soluzioni Wolfdale, in alcuni siti erano comparsi i risultati preliminari di un test che aveva messo a confronto un Core 2 Duo E6850, basato quindi su Conroe, con un modello E8400, basato quindi su Wolfdale. Si tratta di due CPU entrambe funzionanti a 3\u00a0GHz con BUS a 1333\u00a0MHz, e che si differenziano quindi solo per il diverso quantitativo di cache L2, il processo produttivo e ovviamente, le migliorie introdotte nell'architettura dei progetti a 45\u00a0nm di Intel.\nSecondo questi test, Wolfdale offre un incremento prestazionale di circa il 2%/3% nell'utilizzo generale, e ottiene invece i maggiori vantaggi dallo sfruttamento delle istruzioni SSE4, quindi nelle applicazioni di codifica video. A fronte di questo per\u00f2, il consumo e la temperatura d'esercizio \u00e8 decisamente inferiore di circa 8\u00b0/13\u00b0 a seconda del carico di lavoro della CPU. Inoltre quando si trova a pieno carico Wolfdale consuma circa 20 W in meno di Conroe.\nVariante economica di Wolfdale.\nNon \u00e8 ancora certo, ma cos\u00ec come \u00e8 stato presentato il core Allendale come versione ridotta di Conroe, dotato di met\u00e0 cache L2, \u00e8 possibile che anche per Wolfdale possa arrivare tale versione ridotta. Si tratterebbe del core Ridgefield, di cui per\u00f2 non si hanno pi\u00f9 notizie ufficiali da molto tempo, che dovrebbe integrare solo 3 MB di cache L2 e diventare quindi il sostituto proprio di Allendale.\nLa mancanza di tali nootizie relative al core Ridgefield non esclude che le sue caratteristiche siano state inglobate nel progetto principale Wolfdale e, in effetti, gi\u00e0 le prime versioni di processore Core 2 Duo con cache dimezzata, di 2 MB, venivano indicate da Intel come basate comunque su core Conroe invece che su Allendale. Queste ultime sono effettivamente arrivate sul mercato ma solo in un secondo tempo. Ad aprile 2008 \u00e8 arrivato il primo Core 2 Duo a 45\u00a0nm con cache dimezzata a 3 MB ma Intel non ha dichiarato se esso sia basato su core Wolfdale o Ridgefield.\nWolfdale anche sui server monoprocessore.\nAl pari di quanto fatto anche con il predecessore Conroe, Intel continua ad utilizzare il core pensato per l'ambito desktop, in questo caso Wolfdale, anche nel settore dei server monoprocessore basati su Xeon UP (unique processor), creando la nuova piattaforma Garlow. Si tratta in sostanza di usare le stesse versioni di processore destinate normalmente al mercato desktop in sistemi pensati per l'ambito server, quindi abbinati a particolari motherboard e memorie RAM con particolari requisiti di affidabilit\u00e0 e prestazioni. \u00c8 un modo per creare soluzioni con gli stessi requisiti di un server, senza la necessit\u00e0 di implementare le costose soluzioni biprocessore Xeon DP.\nIl primo modello annunciato da Intel per il settore dei server monoprocessore e che \u00e8 arrivato nel corso del primo trimestre 2008 aveva il seguente costo d'acquisto:\nUn anno dopo \u00e8 arrivata anche la versione LV a basso voltaggio dello stesso processore:\nIn questo caso il Socket \u00e8 rimasto comunque il 775, utilizzato anche nei desktop e non il 771, storicamente utilizzato negli Xeon bi e multiprocessore.\nVariante di Wolfdale per i server biprocessore: Wolfdale DP.\nNel corso del 2007 si \u00e8 saputo che il core Wolfdale sarebbe stato utilizzato anche nella variante Wolfdale DP indirizzata ai sistemi server biprocessore Xeon DP come evoluzione (sempre dual core) del core Woodcrest. Woodcrest infatti ha avuto una variante a 4 core, Clovertown, fin quasi dal momento della sua presentazione, e non si trattava quindi di un vero e proprio successore ma pi\u00f9 che altro di un prodotto parallelo. Intel ha proseguito con questo approccio, utilizzando appunto Wolfdale DP come successore di Woodcrest, e Harpertown come evoluzione a 45\u00a0nm di Clovertown.\nPrezzi dei vari modelli al lancio.\nI nuovi modelli fanno parte della serie E8x00 e i primi modelli arrivati sul mercato al momento del lancio hanno i seguenti prezzi:\nIl modello E8190 si differenzia dall'E8200 solo per l'assenza della tecnologia di virtualizzazione Vanderpool e Trusted Execution Technology.\nModelli arrivati sul mercato.\nLa tabella seguente mostra i modelli di Core 2 Duo e Xeon UP, basati su core Wolfdale, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quelle complete contenute nelle pagine del Core 2 Duo e Xeon.\nIl successore.\nLe notizie sul successore di Wolfdale non sono ancora molto chiare: certamente comunque si tratter\u00e0 del primo core basato sulla futura architettura Nehalem (secondo l'approccio descritto in questa voce Intel (approccio ciclo evolutivo cpu)). Dato che la tendenza delle prossima architettura sar\u00e0 quella di aumentare il numero di core a disposizione del sistema, \u00e8 possibile identificare 2 successori comuni del core Wolfdale. Il prossimo processore dual core per il settore desktop sar\u00e0 Havendale, ma costituir\u00e0 in un certo senso una fascia medio bassa del mercato; si diffonderanno invece sempre di pi\u00f9 i prodotti a 4 core, diventando la fascia media e medio alta del mercato, costituita dal processore Lynnfield."}
{"id": "210872", "revid": "70217", "url": "https://it.wikipedia.org/wiki?curid=210872", "title": "Millville (processore)", "text": "Millville avrebbe dovuto essere un processore Intel, destinato alla fascia economica del mercato desktop e basato sull'architettura Intel Core Microarchitecture che era atteso agli inizi del 2007, ma dopo i primi annunci risalenti alla fine del 2005, Intel non ha pi\u00f9 rilasciato informazioni in merito a tale progetto che alla luce dei fatti \u00e8 stato accantonato, probabilmente pi\u00f9 per ragioni commerciali che tecniche.\nCaratteristiche tecniche.\nDoveva trattarsi di una versione ridotta del core Conroe, dotato di solo 1 MB di cache L2 e formato da 1 solo core a differenza del \"fratello maggiore\" Conroe che era invece un processore dual core. Essendo una versione ridotta di Conroe, doveva essere prodotto a 65 nm e integrare le principali caratteristiche comuni a tutti i processori appartenenti all'architettura \"Core\", vale a dire istruzioni MMX, SSE, SSE2, SSE3, EM64T e XD-bit. Non venne invece mai confermato il supporto alla tecnologia SpeedStep mentre per quella di virtualizzazione Vanderpool, la sua integrazione era parsa fin dall'inizio molto improbabile data la fascia di mercato, cui era destinato.\nDiversi \"Conroe\" economici, ma non Millville.\nDopo il lancio di Conroe, Intel present\u00f2 anche altre 2 versioni ridotte del processore, chiamate Allendale (che era in sostanza un Conroe con solo 2 MB di cache L2) e Conroe-L che and\u00f2 a costituire la fascia bassa di mercato pensata proprio per Millville, grazie ai processori Pentium Dual Core, Celeron (serie xxx) e successivamente, i primi Celeron Dual Core.\nIn particolare il core Conroe-L fu la base di processori diversi, sia single core (i Celeron (serie xxx)), sia dual core (Pentium Dual Core e Celeron Dual Core), caratterizzati da un diverso numero di core, quantit\u00e0 di cache e frequenza del BUS, ma nessuno di questi aveva le stesse caratteristiche che erano attese per Millville e quindi \u00e8 improbabile che il nome Millville sia stato magari cambiato, mantenendo il progetto originario, in Conroe-L, che sembra invece un progetto parallelo.\nAlla base dei Pentium (serie Exxxx)?\nA settembre 2006 Intel annunci\u00f2 che il marchio Pentium sarebbe sopravvissuto anche nel 2007 grazie al processore Pentium (serie Exxxx), che a differenza del progetto originale sarebbe stato basato sulla nuova architettura \"Core\", applicata ad un progetto single core. Si trattava di caratteristiche molto simili a quelle precedentemente rese note da Intel per Millville e i modelli annunciati non fecero che confermare l'ipotesi che Millville potesse essere alla base del nuovo Pentium (serie Exxxx). Di seguito, il dettaglio di tali modelli, dove il numero \"1\" nel processor number evidenziava proprio al presenza di un unico core:\nSuccessivamente per\u00f2, Intel decise di non commercializzare versioni single core con marchio Pentium e decise di utilizzare il core Conroe-L, dual core, per le nuove versioni chiamate Pentium Dual Core e caratterizzate dal processor number della serie E2xxx.\nLa cessazione dello sviluppo di Millville non venne mai comunicata ufficialmente, semplicemente esso non venne pi\u00f9 menzionato da parte di Intel, e alla luce di quanto poi accennato sopra, \u00e8 probabile che il progetto fosse identificabile proprio con i modelli sopracitati e che la decisione di non presentarli sul mercato abbia di fatto interrotto lo sviluppo di tale progetto.\nAltro processore economico mai arrivato sul mercato.\nAlla fine del 2007 sarebbe dovuto arrivare sul mercato anche il processore Perryville, ovvero una sorta di evoluzione del core Millville, costruito mediante il processo produttivo a 45 nm e dotato di una cache L2 di 2 MB, sebbene ancora single core. Al pari di Millville per\u00f2, anche Perryville non arriv\u00f2 mai sul mercato e non \u00e8 da escludere che il proprio sviluppo sia stato interrotto proprio in conseguenza dell'abbandono del progetto Millville."}
{"id": "210876", "revid": "53508", "url": "https://it.wikipedia.org/wiki?curid=210876", "title": "Huari", "text": "Gli Huari (o Wari) furono una civilt\u00e0 preincaica, che fior\u00ec sulle Ande, nel sud del moderno Per\u00f9, nel periodo chiamato \"medio orizzonte\", precisamente tra il VI e il XIII secolo. La capitale dell'Impero Huari era situata vicino alla moderna citt\u00e0 di Ayacucho, nell'attuale Per\u00f9. Questa citt\u00e0 era il centro di una civilt\u00e0 che copriva molti degli altopiani e delle coste del moderno Per\u00f9.\nDapprima estesero il loro territorio fino ad includere la citt\u00e0 di Pachacamac, anche se sembra che questa sia rimasta pressoch\u00e9 autonoma. In seguito espansero il loro territorio tanto da inglobare molte delle terre della precedente civilt\u00e0 dei Moche e di quella successiva dei Chim\u00fa.\nLa civilt\u00e0 Huari fu contemporanea a quella di Tiahuanaco e artisticamente ne condivideva molti attributi. I contatti tra le due culture sembrano essere stati limitati ad un periodo di 50 anni, durante i quali ci furono sporadiche scaramucce riguardanti una miniera occupata per primi dai Tihuanaco. La miniera delimitava il confine tra le sfere di influenza delle due culture e gli Huari tentarono, senza successo, di assicurarsene il possesso in esclusiva.\nL'impero Huari dal punto di vista architettonico stabiliva centri amministrativi distinti in molte delle sue province. Circa 300 anni dopo il collasso dell'impero Huari, il Tahuantinsuyu (ovvero l'Impero Inca) divenne il potere dominante nella regione andina.\nIl terrazzamento dei campi praticato dagli Huari fu adottato dagli Inca per migliorare le attivit\u00e0 produttive nelle loro terre. Gli Huari avevano un complesso ed esteso sistema stradale, che in seguito divenne parte del sistema stradale inca.\nLa cultura Wari si caratterizz\u00f2 per complessi e interessanti creazioni artistiche. \nNel villaggio di Huacauara vi sono otto litosculture o bassorilievi, originarie del tempio principale. \nRappresentano figure umane dall'aspetto serio e tranquillo, vestite con mantelli ampi di stile cerimoniale e clericale. I pi\u00f9 importanti resti artistici Wari sono per\u00f2 rappresentati dalla ceramica e dai tessuti.\nAttraverso lo studio di queste creazioni artistiche si pu\u00f2 comprendere nel dettaglio la vita e le tradizioni del popolo Wari.\nInizialmente la ceramica si caratterizz\u00f2 per essere costituita da grandi vasi policromi, utilizzati per offerte rituali. Successivamente, le iconografie dominanti furono le cabezas trofeo (teste mozzate e mostrate come trofeo, per far conoscere ai nemici la loro temibilit\u00e0), e il serpente, simbolo dell'inframondo. I colori principalmente usati furono il rosso vivo, il bianco e il grigio, spesso delineati dal nero.\nSono stati trovati anche grande vasi di stile Conchopata, Robles Moqo e Pacheco, di chiara influenza Tiahuanaco, caratterizzati dalla simbologia del Sole e decorati da immagini di Divinit\u00e0 e di piante medicinali. \u00c8 frequente notare l'immagine sacra di Viracocha, il Creatore Supremo, cos\u00ec come si vede nella puerta del Sol, a Tiahuanaco, accompagnato da 4 figure maschili e 4 femminili. Molto importante infatti, nella cultura andina \u00e8 la numerolog\u00eda, con il 4, l'8 e il 9, considerati numeri sacri. \nDurante gli scavi archeologici nei cimiteri Wari si sono trovate varie mummie avvolte in coperte di lana o cotone squisitamente decorate, nelle quali dominano il rosso, il bordeaux, e le figure geometriche.\nDi tutti gli antichi tessuti trovati in Sud America quelli Wari sono i pi\u00f9 elaborati e complessi, ed in essi si nota che i soggetti, sia antropomorfi che zoomorfi, sono modellati, stilizzati, fino ad essere resi quasi astratti.\nAlla base dell'iconografia Wari vi \u00e8 l'influenza della grandiosa civilt\u00e0 dell'altopiano andino, che ebbe il suo fulcro in Tiahuanaco. \nDominante nel tessuto Wari sono i simboli del Creatore, Viracocha, del Sole e delle montagne, considerate sacre perch\u00e9 da esse sgorga l'acqua, che d\u00e0 la vita.\nNel 2013 viene ritrovata la prima tomba reale di questo popolo con tre regine inumate ed i loro rispettivi tesori: attrezzi da cucito in oro, orecchini in oro e argento, ciotole d'argento, asce rituali in bronzo, un calice in alabastro, contenitori per foglie di coca, ceramiche dai colori vivaci e altri oggetti.."}
{"id": "210880", "revid": "2056951", "url": "https://it.wikipedia.org/wiki?curid=210880", "title": "Scaramuccia", "text": ""}
{"id": "210881", "revid": "10137", "url": "https://it.wikipedia.org/wiki?curid=210881", "title": "Coscienza (neurologia)", "text": ""}
{"id": "210891", "revid": "123902797", "url": "https://it.wikipedia.org/wiki?curid=210891", "title": "Debito", "text": "In diritto \u00e8 detto debito l'obbligo giuridico di eseguire, da parte di un soggetto detto \"debitore\", una determinata prestazione, suscettibile di valutazione economica, a favore di un altro soggetto determinato detto \"creditore\". Inteso in senso soggettivo il debito rientra nella pi\u00f9 ampia categoria del dovere giuridico e si distingue dunque dalla facolt\u00e0 la quale lascia alla volont\u00e0 libera scelta, non ponendole esigenze di sorta. Il diritto soggettivo correlato al debito \u00e8 detto \"credito\".\nDescrizione.\nEsistono diverse tipologie di debito:\nFinanziariamente il debito \u00e8 utilizzato come leva finanziaria per accrescere la profittabilit\u00e0 delle imprese qualora sia positivo lo \"spread\" fra tassi attivi e passivi, ovvero fra redditivit\u00e0 dell'attivo netto (misura della redditivit\u00e0 dell'investimento produttivo) e oneri finanziari. Nei libri di finanza si indica un rapporto Debiti/Equity che dovrebbe essere al massimo pari a 1, pena la perdita di fatto dell'autonomia economica e gestionale per i diritti vantati da terzi sull'impresa. \u00c8 prassi nel mercato valutare con rating favorevole aziende con debiti pari a 4-5 volte il capitale proprio, talvolta \"best-in-class\" nel loro settore. \nLa riscossione di un debito \u00e8 subordinata alla soddisfazione di alcuni requisiti quali pignorabilit\u00e0 del bene, sussistenza del credito, regolarit\u00e0 delle notifiche. I debiti al pari dei crediti possono circolare e circolano attraverso vari meccanismi e istituti (vedi cessione del debito)\nI debiti sono denominati nella valuta del paese nel quale l'impresa ha collocato la sua sede legale, indipendentemente dalla moneta nella quale il creditore ha erogato il prestito. Pertanto, dai bilanci delle aziende non \u00e8 evidenziato il rischio di cambio al quale l'azienda potrebbe essere esposta.\nIl ricorso al \"debito\" \u00e8 una pratica molto diffusa in economia, specie da parte di famiglie (es. mutui) e imprese che non disponendo di liquidit\u00e0 sufficiente necessitano comunque di promuovere i propri investimenti per aumentare il proprio grado di \"competitivit\u00e0\" sul mercato (es. investimenti in determinati progetti finanziari o in ricerca e sviluppo), tipicamente richiedendo denaro dagli istituti di credito.\nCollegamenti esterni.\nDebiti, definizione per tutti"}
{"id": "210893", "revid": "486946", "url": "https://it.wikipedia.org/wiki?curid=210893", "title": "Lago di Galilea", "text": ""}
{"id": "210894", "revid": "124668767", "url": "https://it.wikipedia.org/wiki?curid=210894", "title": "Lago di Tiberiade", "text": "Il lago di Tiberiade o lago di Galilea, (in ebraico: \u05db\u05b4\u05bc\u05e0\u05b6\u05bc\u05e8\u05b6\u05ea, \"Kinneret\"), chiamato anche nei testi sacri lago di Genesaret e di Chinneret, talvolta mar di Galilea, \u00e8 il pi\u00f9 grande lago d'acqua dolce dello Stato di Israele con una circonferenza di circa 53\u00a0km. Prende nome dalla citt\u00e0 di Tiberiade, Galilea; il toponimo biblico Lago di Genesaret prende nome dalla citt\u00e0 scomparsa di Genesaret.\nDescrizione.\nSituato a 213\u00a0m sotto il livello del mare, ha una profondit\u00e0 massima di 43\u00a0m: si tratta del lago d'acqua dolce pi\u00f9 grande di Israele, superato per dimensioni solo dal Mar Morto che \u00e8 per\u00f2 un lago d'acqua salata. Il lago si trova nella Grande fossa tettonica, depressione creatasi dal distacco delle placche araba e africana e nella quale, da nord a sud, scorrono le acque del fiume Giordano che alimentano il lago. Per tale motivo la zona \u00e8 caratterizzata da elevata sismicit\u00e0, mentre in passato era presente anche una certa attivit\u00e0 vulcanica come testimonia la presenza di rocce basaltiche ed ignee.\n\u00c8 posto tra i territori di Israele e le alture del Golan siriano occupato da Israele. \nNel corso dei secoli ha avuto molte denominazioni in funzione delle principali citt\u00e0 che nel tempo avevano la prevalenza sulle sue rive. Nell'Antico Testamento \u00e8 chiamato mare di Kinneret (Numeri ) e (Giosu\u00e8 ), termine che potrebbe derivare dalla parola ebraica \"kinnor\", ovvero arpa o lira in relazione alla forma del lago stesso. Nel Nuovo Testamento \u00e8 chiamato lago o mare di Galilea, o di Tiberiade o di Genn\u00e8saret: Galilea dal nome della regione in cui si trova; Tiberiade dal nome della citt\u00e0 fondata da Erode Antipa intorno al 20 d.C. sulla sua riva nord in onore dell'imperatore Tiberio; Genn\u00e8saret dal nome di una piccola pianura fertile situata sulle coste occidentali del lago. Il nome arabo del lago deriva da Tiberiade, la principale citt\u00e0 all'epoca della conquista araba.\nIl lago di Tiberiade \u00e8 conosciuto soprattutto per essere stato, come indicato dai Vangeli, la sede principale della predicazione di Ges\u00f9. Essi narrano che Ges\u00f9 visit\u00f2 pi\u00f9 volte molte localit\u00e0 poste sulle rive del lago, attraversandolo spesso in barca.\nVicende bibliche.\nI Vangeli nominano questo lago varie volte:"}
{"id": "210895", "revid": "1868855", "url": "https://it.wikipedia.org/wiki?curid=210895", "title": "Nicola da Tolentino", "text": "Biografia.\nNacque nel 1245 a Sant'Angelo in Pontano (Macerata) nella Diocesi di Fermo. I suoi genitori, Compagnone de Guarutti e Amata de Guidiani (i cognomi potrebbero semplicemente indicare i loro luoghi di nascita e forse la famiglia era quella dei Compagnoni), erano gente pia. La leggenda della sua vita rappresentata da un ignoto pittore giottesco detto Maestro della Cappella di San Nicola, narra come i suoi genitori, ormai anziani, si fossero recati a Bari su consiglio di un angelo in pellegrinaggio alla tomba di san Nicola di Bari, per avere la grazia di un figlio. Ritornati a Sant'Angelo ebbero il figlio desiderato e, ritenendo di aver ricevuto la grazia richiesta, lo chiamarono Nicola. La leggenda narra ancora che il concepimento sia avvenuto nella limitrofa citt\u00e0 di Modugno, di cui oggi il santo \u00e8 il patrono.\nSi distinse a tal punto nei suoi studi che, prima che essi fossero compiuti, venne fatto canonico della chiesa del SS. Salvatore a Sant'Angelo in Pontano. Ascoltando una predica di un eremita agostiniano sulla frase latina \"Nolite diligere mundum, nec ea quae sunt in mundo, quia mundus transit et concupiscentia ejus\" (\"Non amate il mondo, n\u00e9 le cose che sono del mondo, perch\u00e9 il mondo passa e passa la sua concupiscenza\"), avvert\u00ec la chiamata alla vita religiosa. Implor\u00f2 allora l'eremita di ammetterlo nel proprio ordine, e i suoi genitori acconsentirono con gioia.\nIl giovane Nicola entr\u00f2 nell'Ordine degli Eremitani di Sant'Agostino.\nGi\u00e0 prima dell'ordinazione fu mandato in diversi conventi dell'ordine: Fermo, San Ginesio, Recanati, Macerata e altri, e i biografi mettono in evidenza che fu un modello di generoso impegno verso la perfezione.\nFece i voti solenni a meno di diciannove anni.\nNel 1269 fu ordinato sacerdote da Benvenuto Scotivoli.\nDopo la sua ordinazione, predic\u00f2 soprattutto a Tolentino, dove fu trasferito intorno al 1275. Nel convento di Sant'Agostino di Tolentino rimase fino alla sua morte nel 1305.\nTrascorse gli ultimi 30 anni della sua vita, predicando quasi ogni giorno. Sebbene negli ultimi anni la malattia mise alla prova la sua sopportazione, continu\u00f2 le sue mortificazioni quasi fino al momento della morte. I devoti ne ricordano la mitezza, l'ingenua semplicit\u00e0 e la dedizione per la verginit\u00e0, che non trad\u00ec mai, custodendola con la preghiera e la mortificazione.\nDevozione.\nIl processo di canonizzazione inizi\u00f2 nel 1325 sotto papa Giovanni XXII, ma si concluse soltanto nel 1446 sotto papa Eugenio IV. Tuttavia gi\u00e0 fin dalla met\u00e0 del '300 veniva raffigurato con l'aureola (vedi ad esempio il cappellone della Basilica di Tolentino).\nPapa Bonifacio IX concesse l'indulgenza plenaria a chi visitava la tomba di Nicola con la Bolla Papale \" Splendor paternae gloriae\" del 1\u00ba gennaio 1390, com'\u00e8 riportato dalle cronache di Gaetano Moroni:\n\u00c8 considerato un santo mariano poich\u00e9 sostenne di avere la visione degli angeli che trasportavano la Santa Casa di Loreto nella citt\u00e0 marchigiana il 10 dicembre del 1294.\nLa sua protezione \u00e8 invocata dai devoti per gli appestati, i naufraghi e i carcerati, ma in particolare per le anime del Purgatorio.\nSan Nicola fu anche un famoso esorcista, uno dei pannelli della sua vita affrescati nel Cappellone di Tolentino mostra proprio Nicola che libera una donna indemoniata; questa sua facolt\u00e0 rimase integra anche dopo la sua morte visto che numerosi \"ex voto\" lo indicano come guaritore di indemoniati.\nLa devozione al santo \u00e8 iniziata appena dopo la sua morte, prova ne sono i numerosi \"ex voto\" che si trovano oggi in un'apposita ala della basilica a questi dedicata.Celebri sin dal Medioevo sono i cosiddetti \"panini miracolosi\" di san Nicola, che servirono anche per la raccolta di farina da parte dei fedeli che si recavano al santuario e che dettero nome anche alla compagnia cerretana degli \"affarinati\", che rubavano la farina agli ingenui spacciandosi per pellegrini diretti a Tolentino, in cerca di farina per fare i panini miracolosi, citata anche dal vescovo urbinate Teseo Pini nel suo \"Speculum Cerretanorum\" del 1485.\nViene ricordato il 10 settembre. La sua tomba, a Tolentino, \u00e8 conservata con venerazione dai fedeli.\nNel 2001, per la prima volta nella storia, le spoglie del Santo escono dalla Basilica di Tolentino, per una Peregrinatio. Esse arrivano in elicottero nella citt\u00e0 di Modugno, dove molto forte \u00e8 la devozione per San Nicola (patrono della citt\u00e0 pugliese), per proseguire in un tragitto che tocca diverse localit\u00e0 pugliesi.\nA Lagonegro, nella chiesa di Sant'Antonio Abate, vi \u00e8 un altare dedicato a San Nicola da Tolentino. In questo dipinto il religioso \u00e8 prostrato ai piedi della Beata Vergine Maria e chiede intercessione per le anime purganti.\nIconografia.\n\u00c8 raffigurato con l'abito nero degli Eremitani di Sant'Agostino, con una stella sopra di lui o un sole sul petto, e in mano un giglio o una croce con ghirlande di gigli. Talvolta, al posto di un giglio, tiene una sacca riempita di denaro o pane.\n\u00c8 raffigurato con un sole al centro della tonaca nera, per uno dei fatti della vita del santo: si narra che un astro lucente lo seguisse continuamente nei suoi spostamenti e illuminasse la sua figura.\nAneddoti sulla vita di Nicola.\nDa quel giorno san Nicola prese a distribuire il pane benedetto ai malati che visitava, esortandoli a confidare nella protezione della Vergine Maria per ottenere la guarigione dalla malattia e la liberazione dal peccato.\nLa Chiesa ha approvato l'istituzione e l'uso dei Panini, prescrivendo un rito speciale per la loro benedizione, analogo a quello della benedizione delle palme, ma riservato all'Ordine Agostiniano.\"\nAffreschi del Cappellone di San Nicola nella Basilica di San Nicola da Tolentino a Tolentino.\nAffreschi attribuiti a Pietro da Rimini, \"Storie della vita di San Nicola e miracoli post mortem\""}
{"id": "210897", "revid": "289247", "url": "https://it.wikipedia.org/wiki?curid=210897", "title": "S. Nicola da Tolentino", "text": ""}
{"id": "210905", "revid": "88740", "url": "https://it.wikipedia.org/wiki?curid=210905", "title": "Hammond", "text": ""}
{"id": "210906", "revid": "186864", "url": "https://it.wikipedia.org/wiki?curid=210906", "title": "Fereggiano", "text": "Il Fereggiano (\"F\u00eaux\u00e0n\" in lingua ligure ) \u00e8 un torrente di Genova che nasce dalla confluenza tra il rio Molinetto e il rio Finocchiara in localit\u00e0 Pedegoli a Genova Quezzi; \u00e8 un affluente in sinistra idrografica del torrente Bisagno.\nIdronimo.\nIl nome risale al 1012 e compare con diverse varianti, tra cui \"Felexano\", \"Falesiano\", \"Faresiano\" e \"Faregiano\".\nSfruttamento delle acque.\nLe sue acque e quelle dei suoi affluenti sono state sfruttate fino alla seconda met\u00e0 del XX secolo per varie attivit\u00e0 industriali, come i frantoi per la produzione dell'olio d'oliva (molti gli oliveti ancor oggi presenti nella valletta) e per l'attivit\u00e0 di lavanderia il cui sviluppo \u00e8 testimoniato dalla presenza di vari lavatoi civici lungo il suo percorso.\nEffetti dell'urbanizzazione.\nLa valletta del rio Fereggiano, cos\u00ec come quella di molti altri corsi d'acqua genovesi, sub\u00ec varie trasformazioni a causa dell'espansione del tessuto urbano; gi\u00e0 nella prima met\u00e0 del XX secolo, gran parte del letto del Fereggiano fu coperta: la parte terminale del torrente, all'altezza del quartiere di Marassi, scorre sotto le vie Fereggiano e Monticelli. Pi\u00f9 a monte il letto del torrente rimase per lo pi\u00f9 inalterato, anche se furono realizzate alcune costruzioni all'interno degli argini, se non addirittura a cavallo dell'alveo, ed un tratto del torrente fu coperto con la realizzazione di uno slargo (largo Augusto Merlo) sul quale fu realizzato il capolinea tranviario. Il boom edilizio che interess\u00f2 la zona negli anni sessanta port\u00f2 alla cementificazione del torrente che in vari punti \u00e8 ora costretto in un letto pi\u00f9 stretto di quello naturale. Negli anni ottanta furono realizzate sul torrente tre piastre destinate a parcheggio.\nLo stato di emergenza e la messa in sicurezza.\nIl 7 aprile 2006, il capo del Dipartimento della Protezione Civile, Guido Bertolaso, ha annunciato durante una visita al quartiere di Quezzi che il Fereggiano sarebbe stato interessato da lavori di messa in sicurezza che avrebbero comportato interventi sugli argini e sul letto del torrente, l'estensione della copertura di largo Merlo e la demolizione di alcuni edifici.\nL'8 febbraio 2007, l'allora Presidente del Consiglio Romano Prodi ha dichiarato lo stato di emergenza \"in relazione alla grave situazione di pericolo, che interessa il reticolo idrografico del torrente Ferreggiano e del torrente Sturla\" nominando Commissario delegato per la gestione dell'emergenza il presidente della regione Liguria Claudio Burlando. Nel marzo 2007 il Consiglio dei ministri ha stanziato un importo pari a 9,5 milioni di euro per la messa in sicurezza del torrente; i cantieri per il primo lotto di lavori sono stati aperti nel giugno 2008 e dal febbraio 2010 sono stati avviati anche i lavori relativi al secondo lotto.\nL'alluvione del 4 novembre 2011.\nIl 4 novembre 2011 il Fereggiano \u00e8 esondato a causa delle forti precipitazioni e della massa di detriti portata a valle dalla forza dell'acqua.\nNonostante i lavori di messa in sicurezza iniziati nel 2009, il torrente \u00e8 straripato comportando l'allagamento di via Fereggiano, corso Sardegna e piazzale Marassi. L'acqua ha invaso negozi, abitazioni e magazzini e ha portato alla morte di 6 persone che avevano cercato rifugio nell'androne di un palazzo.\nLa causa \u00e8 stato un forte temporale nato alla convergenza tra la tramontana e lo scirocco. Tutto ci\u00f2 ha impedito il movimento di esodo che si \u00e8 andato letteralmente ad incastrare nella Val Fereggiano, scaricando in sole 4 ore una massa d'acqua che di solito cade in 5-6 mesi.\nMa il Fereggiano non \u00e8 nuovo alle esondazioni: si ricordano, fra le altre, quelle del 29 ottobre 1945 e dell'8 novembre 1951.\nAttualmente sono in corso dei lavori di pulizia del torrente ed \u00e8 stata messa in parte in sicurezza la frana presente prima della copertura.\nL'alluvione del 9 ottobre 2014.\nIl 9 ottobre 2014 ha avuto luogo una nuova alluvione che ha creato meno danni di quella avvenuta tre anni prima, grazie all'argine ricostruito proprio dopo l'alluvione del 4 novembre 2011, che, in questo caso, non \u00e8 andato distrutto. In seguito all'esondazione del Bisagno, anche il Fereggiano \u00e8 uscito dagli argini allagando la parte bassa di Quezzi e Marassi, contribuendo a danneggiare le zone interessate e in seguito causando la morte di un uomo.\nScolmatore.\nNegli anni novanta inizi\u00f2 la costruzione di un deviatore del torrente che avrebbe dovuto portare le acque da Quezzi direttamente al mare per evitare il rischio di straripamenti, ma i lavori furono interrotti prima della loro conclusione.\nDopo l'alluvione del 2011 \u00e8 stato ripreso in mano il progetto del canale scolmatore del torrente Bisagno che interesser\u00e0 anche il Fereggiano, dovendone raccogliere gran parte delle acque lungo il suo percorso. Il 7 aprile del 2015 sono iniziati i lavori che prevedono una galleria di 3717 metri di cui 909 gi\u00e0 esistenti realizzati negli anni '90, la galleria ha una forma policentrica con un diametro di 5,2 m, il valore dei lavori \u00e8 di 45 milioni di euro. La portata \u00e8 di 160 mc/s, che comprende la portata del Fereggiano di 111 mc/s verificatasi nell'alluvione del 2011, oltre a questo si aggiungono le portata del Rio Rovere per 26 mc/s e il rio Noce per 23 mc/s. A giugno del 2017 il fronte di scavo \u00e8 arrivato in corrispondenza del monoblocco sul mare. Nel 2019 i lavori minimi per considerare lo scolmatore funzionante in caso di necessit\u00e0 sono terminati. A marzo del 2020 i lavori sono conclusi.\nEdifici di interesse nelle vicinanze.\nSulla sponda sinistra del Fereggiano si trova il santuario della Madonna del Monte."}
{"id": "210907", "revid": "446353", "url": "https://it.wikipedia.org/wiki?curid=210907", "title": "Guerra gotica (535-553)", "text": "La guerra gotica (535-553), detta anche guerra greco-gotica, fu un lungo conflitto che contrappose l'Impero bizantino agli Ostrogoti nella contesa di parte dei territori che fino al secolo precedente erano parte dell'Impero romano d'Occidente. La guerra fu il risultato della politica dell'imperatore bizantino Giustiniano I, gi\u00e0 messa in atto precedentemente con la riconquista dell'Africa contro i Vandali, mirante a riconquistare all'impero le province italiane e altre regioni limitrofe conquistate da Odoacre alcuni decenni prima e a quel momento dominate dagli Ostrogoti (Goti orientali) di Teodorico il Grande.\nIl conflitto ebbe inizio nel 535 con lo sbarco in Sicilia di un esercito bizantino guidato dal generale Belisario. Risalendo la penisola le forze di Belisario sconfissero le truppe gote dei re Teodato prima e Vitige poi, riconquistando molte importanti citt\u00e0 tra cui le stesse Roma e Ravenna. L'ascesa al trono goto di Totila ed il richiamo di Belisario a Costantinopoli portarono alla riconquista da parte dei Goti di molte delle posizioni perdute. Solo con l'arrivo di una nuova armata sotto il generale Narsete le forze imperiali poterono riprendersi, e dopo la morte in battaglia di Totila e del suo successore Teia la guerra si concluse nel 553 con una completa vittoria per i Bizantini.\nLa lunga guerra provoc\u00f2 vaste distruzioni alla penisola, spopolando le citt\u00e0 ed impoverendo le popolazioni, ulteriormente flagellate da un'epidemia di peste e da una carestia; l'occupazione dell'Italia da parte dei bizantini si rivel\u00f2 effimera visto che gi\u00e0 dal 568 le forze dei Longobardi iniziarono a calare nella penisola, occupandone vasti tratti anche grazie alla debolezza dei difensori.\nContesto storico.\nNel 476 Odoacre, il generale delle truppe mercenarie barbariche dell'esercito romano d'Occidente in Italia, depose l'ultimo imperatore romano d'Occidente, Romolo Augustolo, assumendo il governo dell'Italia nominalmente sotto l'autorit\u00e0 dell'Imperatore d'Oriente Zenone ma di fatto governando autonomamente; durante il suo regno Odoacre difese con successo l'Italia dai Visigoti e dai Vandali, recuperando la Sicilia. Contrasti con Zenone convinsero tuttavia quest'ultimo a spingere il re degli Ostrogoti Teodorico, che stava devastando le province balcaniche dell'Impero, a invadere l'Italia e porre fine al regime di Odoacre. Nel 489 l'esercito di Teodorico invase l'Italia e, dopo una guerra di cinque anni, conquist\u00f2 interamente la penisola rovesciando Odoacre. Il regno ostrogoto in Italia fu caratterizzato da molti risultati positivi, come il ristabilimento di parte dell'antica prosperit\u00e0 e la conquista di vari territori dell'ex Impero romano d'Occidente, come la Provenza, il Norico e la Pannonia. Il sistema amministrativo tardo-romano non venne abolito: le cariche civili (come i governatori civili delle province, i vicari delle diocesi e il prefetto del pretorio) continuarono ad essere detenute da cittadini romani, anche se alcune funzioni amministrative furono attribuite anche ai comandanti delle guarnigioni gotiche nelle citt\u00e0, i cosiddetti \"comites civitatorum\". Teodorico, nonostante fosse di fede ariana, come del resto il suo popolo, si dimostr\u00f2 tollerante nei confronti dei suoi sudditi romani e cattolici.\nDeceduto Teodorico (526), il trono fu ereditato dal nipote Atalarico sotto la reggenza della madre Amalasunta. Nel frattempo (527) era asceso sul trono dell'Impero romano d'Oriente un nuovo imperatore, Giustiniano I, che ambiva alla riconquista dei territori che un tempo appartenevano alla \"pars occidentis\". Conclusa una pace con i Sasanidi di Persia (532), Giustiniano decise di riconquistare l'Africa, finita in mano ai Vandali: la spedizione, affidata al generale Belisario, si risolse con un successo e con l'annessione del regno barbarico all'Impero. Giustiniano strinse relazioni amichevoli con Amalasunta, la cui reggenza era per\u00f2 osteggiata da parte della nobilt\u00e0 ostrogota, e quando ella venne a conoscenza che era stata ordita una congiura per detronizzarla, prese in considerazione anche la possibilit\u00e0 di fuggire a Costantinopoli presso Giustiniano, salvo poi ripensarci dopo essere riuscita a sventare il golpe. Nel frattempo il giovane Atalarico si era gravemente ammalato e Amalasunta, consapevole di non riuscire a conservare a lungo il potere dopo la morte del figlio a causa della crescente opposizione al suo governo, intavol\u00f2 trattative con Giustiniano per la cessione dell'Italia all'Impero. Nel frattempo, mentre le trattative erano ancora in corso, Atalarico si spense in tenera et\u00e0, costringendo Amalasunta a condividere il trono con il cugino Teodato (534), il quale non tard\u00f2 a mettersi d'accordo con gli oppositori di Amalasunta e a organizzare un colpo di Stato con cui rovesci\u00f2 ed esili\u00f2 la regina madre sull'isola Martana del Lago di Bolsena; quest'ultima venne poi strangolata per ordine di Teodato nel 535, si vocifer\u00f2 istigato dall'imperatrice Teodora per mezzo dell'ambasciatore bizantino Pietro; secondo la \"Storia Segreta\" di Procopio, Teodora, nel timore che Giustiniano potesse subire il fascino e l'influenza di Amalasunta e di essere dunque messa in ombra, intendeva impedire che fosse liberata ed esiliata a Costantinopoli e per tale motivo avrebbe istigato Teodato a farla uccidere. Giustiniano, alleato di Amalasunta, colse il pretesto per dichiarare guerra ai Goti.\nForze in campo.\nImpero romano d'Oriente.\nLa forza iniziale che invase il regno ostrogoto nel 535 era costituita da soli uomini ( tra comitatensi e foederati, isauri, 200 bulgari, 300 mauri e i bucellarii al servizio di Belisario). Durante l'assedio di Roma, tra il 537 e il 538, ulteriori rinforzi arrivarono in Italia, portando il totale teorico dei soldati a disposizione di Belisario a circa uomini, a cui per\u00f2 deve essere detratta la diserzione di eruli che si erano rifiutati di servire i Bizantini dopo il richiamo a Costantinopoli del loro leader Narsete.\nNella seconda fase del conflitto, a partire dal richiamo di Belisario a Costantinopoli, il numero di soldati bizantini in Italia si assottigli\u00f2 sempre di pi\u00f9, a causa delle perdite subite per opera del re goto Totila e delle massicce diserzioni. Al contrario, l'esercito goto si era rafforzato notevolmente, crescendo dagli appena soldati del 540 ai del 552. Nel 552 Giustiniano, constatando che la situazione in Italia era molto critica, affid\u00f2 il comando delle operazioni a Narsete, mettendogli a disposizione un esercito di circa - uomini, con il quale il generale pot\u00e9 annientare dapprima l'esercito di Totila (forte di goti contro i soldati bizantini) a Busta Gallorum, poi quello di Teia sui monti Lattari, ponendo fine al regno dei Goti.\nPer quanto riguarda la tattica militare, sotto il comando di Belisario (che privilegiava la guerra di posizione), i Bizantini evitavano per quanto possibile lo scontro in campo aperto con il nemico, cercando piuttosto di logorarlo con azioni di guerriglia; inoltre assediavano e conquistavano sistematicamente tutti i centri fortificati che incontravano sul loro cammino, per non correre il rischio di essere attaccati alle spalle da eserciti ostili. La conquista delle citt\u00e0 costiere di Ancona e Otranto fu essenziale per garantire il rifornimento (tramite la flotta) all'esercito imperiale, ma i centri conquistati potevano essere utilizzati anche per logorare l'esercito nemico assediante con piccole sortite fuori le mura.\nLa tattica del generale Narsete, utilizzata nel 552-554 e basata sulla guerra di movimento, era completamente agli antipodi rispetto a quella forse eccessivamente prudente di Belisario, evitando di perdere tempo nell'assedio dei centri fortificati di importanza secondaria e cercando piuttosto la conclusione rapida del conflitto mediante l'annientamento dell'esercito nemico in grandi scontri in campo aperto. Quando giunse in Italia, nel 552, and\u00f2 subito a scontrarsi con Totila in campo aperto senza assediare alcuna citt\u00e0; successivamente, dopo aver recuperato Roma, combatt\u00e9 un altro grande scontro campale con Teia, annientando l'esercito goto. Solo dopo aver annientato l'esercito dei Goti in queste due battaglie campali Narsete procedette ad assediare le citt\u00e0 ancora in mano nemica che rifiutavano la resa.\nRegno ostrogoto.\nIl regno ostrogoto nel 537 poteva contare probabilmente su soldati, stima degli studiosi moderni che hanno ritenuto non credibile ed esagerata la cifra di soldati fornita da Procopio. A causa delle sconfitte subite, il numero si assottigli\u00f2 a circa soldati nel 540. L'ascesa di Totila e la discordia tra i generali imperiali in seguito alla partenza di Belisario risollev\u00f2 l'esercito goto, che gi\u00e0 nel 542 poteva contare su soldati. A causa della politica di affrancamento dei servi (che poi venivano arruolati nell'esercito goto) attuata da Totila e dell'accoglimento dei disertori imperiali, l'esercito ostrogoto si accrebbe di molto, fino a raggiungere i soldati nel 552. Le sconfitte inflitte da Narsete nel 552 portarono tuttavia alla rapida disgregazione dell'esercito goto. Si ignora l'effettivo numero delle armate franco-alemanne che nel 553-554 invasero la Penisola accorrendo in soccorso delle ultime sacche di resistenza ostrogota: Agazia riporta la non attendibile cifra di guerrieri, troppo elevata per essere reputata credibile.\nL'esercito goto era costituito prevalentemente da cavalieri, anche se esistevano alcuni reggimenti di fanteria. La loro cavalleria era corazzata e usava in battaglia spada e lancia. L'esercito goto era relativamente inferiore a quello bizantino, soprattutto per quanto riguarda la flotta e le tattiche negli assedi. Nella prima fase del conflitto i Goti mostrarono pi\u00f9 volte di non padroneggiare appieno le macchine e le tattiche di assedio, errori che spesso risultarono in insuccessi e in perdite consistenti. Nonostante l'iniziale superiorit\u00e0 numerica dei Goti sui Bizantini, l'uso sapiente dei centri fortificati da parte di questi ultimi, oltre alla loro abilit\u00e0 nello scagliare frecce da cavallo, permise loro di logorare le forze assedianti gotiche, che subivano perdite consistenti negli assalti e in piccoli scontri fuori le mura. Per quanto riguarda la flotta, quella ostrogota era molto inferiore rispetto a quella imperiale e nella prima fase del conflitto non pot\u00e9 impedire a quest'ultima di rifornire i soldati e le citt\u00e0 assediate. Totila, quando ascese al trono nel 541, comprese gli errori tattici dei suoi predecessori e cerc\u00f2 di non ripeterli, evitando per quanto possibile gli assalti alle mura e costringendo le citt\u00e0 alla resa per fame. Inoltre, una volta conquistata una citt\u00e0, ne abbatteva le mura, per evitare di doverla assediare di nuovo se i Bizantini se ne fossero nuovamente impadroniti e per costringere il nemico alla battaglia campale; inoltre, resosi conto dell'importanza della flotta (che i suoi predecessori avevano trascurato), la potenzi\u00f2 al punto che inizi\u00f2 ad essere una seria minaccia per quella imperiale. La flotta ostrogota fu determinante negli assedi di Napoli e di Roma e nella temporanea conquista ostrogota di Sicilia, Sardegna e Corsica, e inizi\u00f2 persino a compiere incursioni piratesche nell'Illirico e in Dalmazia, anche se si dimostr\u00f2 ancora inferiore a quella imperiale in una battaglia navale al largo di Senigallia, dove sub\u00ec pesanti perdite.\nFasi della guerra.\nConquista della Sicilia e della Dalmazia (535-536).\nCogliendo come \"casus belli\" l'assassinio di Amalasunta (secondo uno schema gi\u00e0 collaudato contro i Vandali di Gelimero in Africa), nel 535 Giustiniano incaric\u00f2 il generale Belisario (console per quell'anno) di dirigere le operazioni contro i Goti. Ancora una volta, Belisario ricevette pieni poteri, come conferma anche il fatto che Procopio lo definisca \"strategos autokrator\" (che potrebbe essere tradotto con \"generalissimo\"). Belisario salp\u00f2 per l'Italia alla testa di cavalieri e di fanti. Belisario ricevette l'ordine da Giustiniano di fingere che la propria flotta fosse in realt\u00e0 diretta a Cartagine, ma, una volta giunto in prossimit\u00e0 della Sicilia, avrebbe dovuto simulare uno sbarco tecnico sull'isola; una volta sbarcato, avrebbe dovuto tentare di conquistare l'isola e, in caso di fallimento, reimbarcarsi per Cartagine.\nIl generale bizantino conquist\u00f2 in breve tutta la Sicilia. In particolare, la conquista di Palermo venne raggiunta grazie ad un'astuzia: le scialuppe vennero issate con funi e carrucole fino alla cima degli alberi delle navi, e furono stipate di arcieri, che da quella posizione dominante sovrastavano le mura della citt\u00e0. Entrato a Siracusa, Belisario, per celebrare il suo ultimo giorno da console, distribu\u00ec medaglie d'oro alla plebe che lo aveva accolto da liberatore. Belisario svern\u00f2 a Siracusa, nel palazzo degli antichi re della citt\u00e0.\nSempre nel 535 la Dalmazia fu invasa e conquistata da un'armata imperiale sotto il comando del generale Mundo, ma i Goti contrattaccarono e in una schermaglia nei pressi della capitale Salona ebbero la meglio uccidendo il generale bizantino Maurizio, figlio di Mundo. Addolorato per la perdita del figlio, Mundo cerc\u00f2 la vendetta in battaglia, nella quale stava riportando la vittoria, al punto di mettere in rotta i nemici, ma lanciandosi al loro inseguimento accecato dall'ira, venne ucciso da uno dei fuggiaschi. Cos\u00ec l'inseguimento ebbe fine ed entrambi gli eserciti si ritirarono.\nNel frattempo il Re dei Goti Teodato, poco incline alla guerra, invi\u00f2 Papa Agapito I a Costantinopoli per negoziare la pace, ma la missione diplomatica del pontefice (che si spense nella capitale bizantina nella primavera del 536) ebbe successo solo dal punto di vista religioso (convincendo Giustiniano ad abbandonare la politica di compromesso con gli eretici monofisiti). In un primo momento, nel corso delle negoziazioni con gli ambasciatori bizantini a lui inviati per trattare la pace, il sovrano ostrogoto si era mostrato addirittura disposto a cedere l'Italia intera ai Bizantini in cambio di una pensione di libbre d'oro. Tuttavia la notizia del provvisorio successo della controffensiva ostrogota in Dalmazia lo indusse a rivalutare tale scelta rompendo le trattative di pace. La guerra di conseguenza continu\u00f2.\nDopo la morte di Mundo, Giustiniano invi\u00f2 il \"comes sacri stabuli\" Costanziano con un esercito per recuperare il controllo di Salona e della Dalmazia: il nuovo generale riusc\u00ec nell'intento sottomettendo anche la Liburnia (inverno 535/536).\nPresa di Napoli e Roma (536-537).\nNel giugno 536 cominci\u00f2 l'invasione bizantina della penisola italiana: Belisario salp\u00f2 da Messina e fece rotta verso Reggio Calabria, dove era pronto ad attenderlo un esercito goto sotto il comando del genero di Teodato, Ebrimuth, il quale, tuttavia, non oppose resistenza e disert\u00f2. Belisario si diresse verso Napoli, non trovando quasi alcuna opposizione durante il suo tragitto: gli abitanti della Calabria, scontenti del malgoverno goto, si arresero facilmente ai Bizantini, adducendo come pretesto il cattivo stato delle mura.\nDurante l'assedio di Napoli, Belisario diede udienza ai deputati del popolo, che lo esortarono a cercare il re goto, vincerlo, e dopo rivendicare come proprie Napoli e le altre citt\u00e0, invece di perdere tempo ad assediarla. Il discorso non convinse Belisario che, sulla base della propria strategia militare, era ben deciso a conquistare tutte le fortezze lungo il tragitto, per non lasciarsi eserciti ostili alle spalle. Dopo il fallimento delle negoziazioni, Belisario procedette all'assedio, tagliando l'acquedotto; ma la citt\u00e0, dotata di buone mura, resistette a numerosi assalti, in cui l'esercito bizantino sub\u00ec perdite non trascurabili. Dopo venti giorni di assedio, Belisario, impaziente di marciare contro Roma, era sul punto di rinunciare alla presa di Napoli, quando un suo soldato isaurico lo inform\u00f2 della possibilit\u00e0 di aprirsi un passaggio per entrare in citt\u00e0 attraverso l'acquedotto; fu con tale espediente che la notte successiva 400 soldati bizantini penetrarono in citt\u00e0 e aprirono le porte ai loro compagni. Nel conseguente saccheggio e massacro si distinsero per efferatezza gli alleati Unni; Belisario, per\u00f2, riusc\u00ec a fermare la strage in corso, consentendo ai suoi soldati di impadronirsi di tutto l'oro e l'argento della citt\u00e0, premio per il loro valore, ma ordinando loro di risparmiare gli abitanti, che erano cristiani come loro. I napoletani uccisi prima che le parole di Belisario riuscissero a fermare i soldati dovettero essere comunque molti, se si vuole prestare fede a una tarda fonte che sostiene che, in seguito al sacco, la citt\u00e0 dovette essere ripopolata con persone provenienti dall'Africa, dalla Sicilia e dall'Italia Meridionale.\nNel frattempo i Goti di Roma e della provincia di \"Campania\", delusi per l'inazione di Teodato, lo detronizzarono e lo uccisero, eleggendo come suo successore Vitige, un guerriero distintosi nelle campagne militari contro i Gepidi. Il nuovo sovrano si rec\u00f2 nel Nord Italia per negoziare una pace con i Franchi ai quali cedette la Provenza. Nel frattempo Belisario, dopo aver fatto fortificare Cuma e Napoli, si diresse verso Roma dove, nel dicembre 536, venne acclamato come un liberatore, e gli furono aperte le porte nonostante la presenza della guarnigione ostrogota in citt\u00e0. Il capitano della guarnigione gota, Leutari, venne inviato a Costantinopoli per consegnare le chiavi della Citt\u00e0 Eterna a Giustiniano. La liberazione di Roma dai Goti venne festeggiata con i \"Saturnalia\", e ad essa fecero subito seguito la sottomissione di citt\u00e0 come Narni, Perugia e Spoleto.\nAssedio di Roma (537-538).\nBelisario era tuttavia consapevole che ben presto avrebbe dovuto subire la controffensiva gota, condotta da re Vitige, volta a riconquistare la Citt\u00e0 Eterna. Il generale, una volta insediatosi nella \"Domus Pinciana\", all'estremo nord di Roma, diede subito l'ordine affinch\u00e9 venissero rinforzate le fortificazioni della citt\u00e0 e prese provvedimenti affinch\u00e9 l'Urbe fosse rifornita di grano dalla Sicilia. Nel frattempo Vitige, con il grosso del proprio esercito (Procopio fornisce la cifra iperbolica e inattendibile di soldati, mentre in realt\u00e0 probabilmente disponeva solo di circa uomini), si diresse verso Roma per stringerla d'assedio. Belisario richiam\u00f2 allora i due generali inviati in Tuscia, Bessa e Costantino, ordinando loro di evacuare tutte le fortezze di quella regione ad eccezione di Narni, Spoleto e Perugia - essenziali per il controllo della Via Flaminia - e di ritornare a Roma.\nBelisario, inoltre, tent\u00f2 di rallentare l'avanzata di Vitige facendo edificare, in corrispondenza del ponte Salario, un forte la cui guarnigione tuttavia fugg\u00ec all'arrivo del nemico. Il giorno successivo Belisario, dirigendosi verso il ponte ignaro di tutto, si imbatt\u00e9 nell'esercito ostrogoto; segu\u00ec uno scontro tra cavallerie, da cui Belisario e le truppe al suo seguito, in netta inferiorit\u00e0 numerica, fuggirono, cercando di trovare riparo a Roma; tuttavia i soldati a difesa delle mura dell'Urbe non riconobbero il loro generale, anche perch\u00e9 si era diffusa la voce infondata della sua morte in battaglia, e non gli aprirono le porte. Belisario allora, con i pochi soldati a disposizione, caric\u00f2 il nemico, che, nella convinzione che fossero uscite nuove truppe dalla porta, batt\u00e9 in ritirata; Belisario fu infine riconosciuto e gli furono aperte le porte. Il generale pass\u00f2 tutta la notte successiva ad allestire le difese della citt\u00e0, in vista dell'assedio nemico che sarebbe cominciato il giorno successivo.\nI Goti, essendo in numero insufficiente a bloccare completamente la citt\u00e0, non circondarono completamente l'intero circuito delle mura, ma costruirono sette accampamenti, di cui uno sul lato occidentale del Tevere e gli altri sei a est del fiume. Procedettero poi a tagliare i quattordici acquedotti che rifornivano l'Urbe di acqua. Essendo in inferiorit\u00e0 numerica ( bizantini contro goti), Belisario decise di attuare la sua tattica preferita, ovvero evitare di affrontare per quanto possibile in uno scontro aperto il nemico ma piuttosto rinserrarsi in una fortezza ben protetta e logorare il nemico assediante conducendo azioni di guerriglia. La tattica funzion\u00f2 e nel 18\u00ba giorno di assedio un assalto alle mura da parte dei Goti fu respinto infliggendo al nemico pesanti perdite; da quel momento in poi i Goti non osarono pi\u00f9 assaltare le mura, preferendo piuttosto cercare di spingere il nemico alla resa per fame, bloccando i rifornimenti alla citt\u00e0 assediata con l'occupazione di Porto (il porto di Roma). La superiorit\u00e0 della flotta imperiale su quella gota permise comunque alla citt\u00e0 di ricevere comunque rinforzi e rifornimenti anche nei momenti peggiori.\nDurante l'assedio della citt\u00e0 il popolo pat\u00ec la fame e la carestia per il progressivo esaurirsi delle riserve di cibo; Belisario cerc\u00f2 di fare quello che pot\u00e9 per soddisfare i bisogni dei Romani ma rigett\u00f2 con disdegno la proposta di capitolare al nemico. Prese delle severe precauzioni per assicurarsi la fedelt\u00e0 dei suoi uomini: cambiava due volte al mese gli ufficiali posti a custodia delle porte della citt\u00e0, ed essi venivano sorvegliati da cani e da altre guardie per prevenire un eventuale tradimento. Quando venne intercettata una lettera che assicurava al re dei Goti che la Porta Asinaria sarebbe stata segretamente aperta alle sue truppe, Belisario band\u00ec numerosi senatori e convoc\u00f2 nel suo ufficio (Palazzo Pinciano) papa Silverio e gli comunic\u00f2 che per decreto imperiale non era pi\u00f9 Papa e che era stato condannato all'esilio in Oriente. Al posto di Silverio venne nominato papa Vigilio, che aveva comprato la nomina a Papa per 200 libbre d'oro. Belisario, nel fare ci\u00f2, obbediva agli ordini dell'imperatrice Teodora che voleva un Papa contrario alle tesi propugnate al Concilio di Calcedonia.\nBelisario chiese urgentemente all'Imperatore nuovi rinforzi in quanto le truppe che aveva non erano sufficienti per portare a termine la riconquista dell'Italia. Giustiniano rispose alle richieste del suo generale inviando in Italia mercenari tra slavi e unni, sotto il comando dei generali Martino e Valente; in seguito vennero inviati anche isauri e pi\u00f9 di cavalli, e tutti questi rinforzi si riunirono a Roma. Sentendosi pi\u00f9 sicuro, Belisario continu\u00f2 ad attuare la sua tattica di logoramento, inviando di volta in volta piccoli reggimenti di arcieri a cavallo fuori le mura a combattere brevi scontri con il nemico, raccomandando loro di tenersi a distanza dal nemico usando solo frecce e di tornare entro le mura non appena queste fossero finite. Grazie alla superiorit\u00e0 degli arcieri a cavallo bizantini, contro i quali i mal equipaggiati e appiedati arcieri goti non potevano competere, i Bizantini uscirono complessivamente vincitori nei 69 combattimenti svoltisi fuori le mura nel corso dell'assedio.\nI Goti, successivamente, bloccarono la via Appia e la via Latina nel tentativo di impedire l'arrivo di rifornimenti alla citt\u00e0 assediata. Nonostante i Romani, oppressi dalla fame, pregassero il generale di affrontare i Goti in campo aperto per porre fine all'assedio e, con esso, alle loro sofferenze, Belisario si mantenne fermo nel suo proposito di non tentare azioni rischiose, conscio che ben presto sarebbero giunti da Bisanzio nuovi rinforzi. Per risolvere il problema del cibo, invi\u00f2 il suo segretario Procopio a Napoli con l'incarico di procurarsi alimenti da trasportare nella Citt\u00e0 Eterna, missione che ebbe successo e non fu ostacolata dai Goti. La mancata opposizione dei Goti fece comprendere a Belisario che anch'essi erano esausti per il lungo assedio, per cui decise di adoperare una nuova tattica: diede ad alcuni suoi soldati il compito di assalire i convogli dei Goti e prese altre misure per fare in modo che \u00abcredessero di essere assediati non meno dei loro nemici\u00bb. Ben presto anche i Goti soffrirono la fame e furono colpiti da una carestia. Nel frattempo ulteriori rinforzi raggiunsero Roma, ingrossando le file dell'esercito di Belisario.\nI Goti decisero di negoziare allora la pace, proponendo ai Bizantini la cessione della Sicilia in cambio della fine delle ostilit\u00e0. Belisario, pur rifiutando le offerte dei Goti, permise ai loro ambasciatori di parlare con Giustiniano, che concesse una tregua di tre mesi durata poi per tutto l'inverno.\nDurante la tregua, i Goti si comportarono in maniera sleale tentando invano di penetrare con l'inganno nell'Urbe, dapprima attraverso un acquedotto, successivamente con l'aiuto di traditori. Per rappresaglia Belisario ordin\u00f2 al generale Giovanni, nipote di Vitaliano, di conquistare il \"Piceno\", provincia che conteneva molte ricchezze e che era stata sguarnita dai Goti per tentare la presa di Roma. Belisario aveva raccomandato espressamente a Giovanni di conquistare tutte le fortezze che incontrava per la via, in modo da non lasciarsi eserciti ostili alle spalle, ma Giovanni non condivideva la tattica consueta di Belisario, basata sulla guerra di posizione, e fece di fatto di testa sua: era consapevole che se avesse conquistato con una rapida sortita la citt\u00e0 di Rimini, a solo un giorno di marcia dalla capitale ostrogota Ravenna, Vitige molto probabilmente avrebbe levato l'assedio della Citt\u00e0 Eterna, per non correre il rischio che la propria capitale venisse conquistata dai Bizantini. Per tali motivi, Giovanni marci\u00f2 direttamente su Rimini e la espugn\u00f2, senza curarsi di sottomettere tutte le fortezze lungo la via. Vitige, venuto a conoscenza che Giovanni aveva conquistato il Piceno e concentrato le sue ricchezze nelle mura di Rimini, decise di togliere l'assedio a Roma. Dopo un anno e nove giorni di assedio, i Goti si ritirarono dalle mura della Citt\u00e0 Eterna.\nDistruzione di Milano e conquista di Ravenna.\nDurante l'assedio di Roma Belisario aveva ricevuto dei Romanici provenienti da Milano che chiesero al generale di inviare truppe nella provincia di Liguria (corrispondente grossomodo alla \"regio XI Transpadana\") per strapparla ai Goti. Belisario accett\u00f2 e durante la tregua di tre mesi invi\u00f2 un contingente di un migliaio di uomini a sottomettere la provincia: sbarcati a Genova, i Bizantini, dopo aver battuto i Goti a Pavia, si impadronirono in breve tempo dell'intera provincia, compresa Milano, ma non riuscirono a prendere Pavia, dove si era arressagliato gran parte dell'esercito goto. Vitige tuttavia reag\u00ec prontamente mandando un esercito ad assediare Milano; ben presto giunsero in sostegno dei Goti diecimila guerrieri burgundi inviati dal re dei Franchi Teodeberto I, che decise prudentemente di non impiegare direttamente i guerrieri del suo popolo nel conflitto dato che aveva stretto degli accordi con Giustiniano.\nVitige al contempo invi\u00f2 un esercito ad assediare Rimini, che era stata conquistata da Giovanni: errori di tattica impedirono tuttavia ai Goti di impadronirsi della citt\u00e0, mentre ben presto, nell'estate del 538, sbarc\u00f2 nel Piceno un nuovo esercito imperiale di uomini condotto dall'eunuco Narsete. Questi and\u00f2 subito in attrito con Belisario: il generalissimo riteneva infatti prioritario espugnare Osimo, mentre l'eunuco al contrario intendeva salvare dall'assedio goto l'amico e generale Giovanni; alla fine Belisario cedette, e l'esercito bizantino marci\u00f2 in direzione di Rimini, che venne liberata dall'assedio goto.\nDopo il salvataggio di Giovanni, Belisario decise di inviare un contingente per liberare Milano, anch'essa assediata dai Goti. Tuttavia, nuovi contrasti con Narsete gli impedirono di attuare questa decisione: infatti il generale eunuco riteneva pi\u00f9 opportuno dare la precedenza alla sottomissione dell'Emilia, in modo da avvicinarsi alla capitale gota Ravenna. Nel tentativo di ricondurlo all'ordine, Belisario gli mostr\u00f2 una lettera di Giustiniano che confermava Belisario al comando supremo dell'esercito:\nNarsete, tuttavia, prese a pretesto l'ultima frase della lettera per disobbedire a Belisario ogniqualvolta riteneva che non stesse agendo a vantaggio dell'Impero. Dunque il generale eunuco part\u00ec con i soldati a lui fedeli per l'Emilia, che venne rapidamente conquistata, mentre Belisario assediava Osimo e Urbino. La rivalit\u00e0 tra Belisario e Narsete ebbe quindi l'effetto di generare divisioni nell'esercito, con una fazione dalla parte di Belisario e un'altra dalla parte di Narsete, rendendo pi\u00f9 difficoltosa la conquista dell'Italia.\nA pagare le conseguenze di questa rivalit\u00e0 furono i cittadini di Milano, che, assediati da Goti guidati da Uraia (rinforzati da contingenti burgundi) e difesi solamente da una guarnigione di 800 uomini al comando di Mundila, furono costretti per fame a capitolare; Mundila fu spedito a Rimini, ma i cittadini milanesi furono in gran parte trucidati e la citt\u00e0 saccheggiata e devastata (marzo 539). Dopo la distruzione di Milano, i Burgundi abbandonarono di nuovo la penisola con un ricco bottino, mentre a Costantinopoli Giustiniano, comprendendo come fosse deleteria la rivalit\u00e0 tra Belisario e Narsete, decise di richiamare l'eunuco a Costantinopoli ridando cos\u00ec a Belisario il completo controllo dell'esercito.\nNel frattempo Belisario, prima di marciare alla volta di Ravenna, decise di espugnare le fortezze di Osimo e di Fiesole, sempre in virt\u00f9 della sua tattica fondata sulla guerra di posizione. Forse intuendo la mossa del generale bizantino, Vitige aveva con previdenza munito Osimo di una guarnigione considerevole, al fine di rallentarne l'avanzata su Ravenna, e in effetti l'assedio si protrasse per parecchio (dal maggio al novembre 539). Si narra che durante l'assedio di Osimo Belisario rischi\u00f2 di perdere la vita, ma si salv\u00f2 grazie al gesto eroico di un soldato che si frappose tra Belisario ed un dardo scoccato in direzione del generale bizantino, rimettendoci una mano.\nMentre l'assedio di Osimo era ancora in corso, i Franchi invasero improvvisamente la penisola con l'intento di impadronirsene in buona parte approfittando dell'indebolimento delle due contendenti. Condotti da Teodeberto in persona, valicarono le Alpi senza trovare resistenza armata da parte dei Goti, convinti che fossero venuti in loro aiuto. Una volta attraversato il Po nei pressi di Pavia, tuttavia, i Franchi svelarono le loro reali intenzioni aggredendo proditoriamente i Goti di Pavia, le cui mogli e figli furono rapiti e sacrificati alle divinit\u00e0 pagane. L'esercito goto attaccato proditoriamente dai Franchi fu costretto a ripiegare in direzione di Ravenna; nel corso della ritirata attirarono l'attenzione di un esercito bizantino che, convinto che fossero stati messi in rotta da Belisario, avanz\u00f2 inavvertitamente verso i Franchi, venendo poi anch'esso sconfitto dall'esercito di Teodeberto. Quando Belisario fu informato dell'invasione dei Franchi, scrisse una lettera a re Teodeberto, accusandolo di aver violato i trattati precedenti e intimandogli di ritirarsi dall'Italia. Nel frattempo, tuttavia, i Franchi furono colpiti da un'epidemia di dissenteria, che stermin\u00f2 un terzo del loro esercito, costringendoli a lasciare l'Italia, cosa che fecero non prima di aver messo a sacco Genova.\nDopo aver conquistato tutte le fortezze lungo il cammino, Belisario attacc\u00f2 nel 540 Ravenna, capitale degli Ostrogoti; nel corso dell'assedio della citt\u00e0, tuttavia, un'ambasceria franca si rec\u00f2 a Ravenna per proporre ai Goti un'alleanza in funzione anti-bizantina in cambio di alcune cessioni di territori ai Franchi; Belisario reag\u00ec inviando un'ambasceria presso Vitige avvertendoli di diffidare dai Franchi, un popolo la cui fedelt\u00e0 era alquanto dubbia, come avevano dimostrato del resto i saccheggi dell'anno precedente ai danni degli stessi Goti. La mossa ebbe effetto e gli ambasciatori franchi furono congedati tornando a mani vuote. Gli assediati Goti avviarono trattative con Belisario che tuttavia continu\u00f2 a bloccare l'introduzione delle provviste in Ravenna e, per mezzo di traditori, provoc\u00f2 anche l'incendio del magazzino pubblico di grano della citt\u00e0.\nNel frattempo erano arrivati da Costantinopoli due senatori, Domenico e Massimino, inviati dall'Imperatore per negoziare la pace con i Goti. Il trattato proposto dall'Imperatore stabiliva che questi ultimi avrebbero ceduto ai Bizantini solo l'Italia a sud del fiume Po mentre l'Italia a nord del Po sarebbe rimasta in loro possesso. Vitige e i Goti accettarono immediatamente le condizioni proposte. Quando gli ambasciatori tornarono nell'accampamento bizantino, tuttavia, Belisario rifiut\u00f2 di ratificare il trattato; il generalissimo, infatti, era contrario alle condizioni proposte dall'Imperatore, essendo determinato a condurre Vitige in catene ai piedi di Giustiniano. Tale rifiuto insospett\u00ec Vitige, che cominci\u00f2 a considerare l'ipotesi che le trattative fossero una trappola, e rifiut\u00f2 di rispettare le condizioni del trattato se queste non fossero state ratificate da Belisario.\nNel frattempo la carestia all'interno della citt\u00e0 cominci\u00f2 ad accrescere il malcontento dei Goti nei confronti del loro sovrano. I nobili goti ebbero allora l'idea di proporre a Belisario di diventare loro sovrano, in qualit\u00e0 di Imperatore d'Occidente, carica rimasta vacante fin dai tempi di Romolo Augusto. Belisario fece finta di accettare la proposta, allo scopo di farsi aprire le porte con la promessa che sarebbe stato incoronato successivamente; entrato nella citt\u00e0, ordin\u00f2 che Vitige fosse fatto prigioniero ed inviato con sua moglie a Costantinopoli. Approfittando della convinzione da parte dei Goti che Belisario sarebbe presto diventato loro sovrano, il generale ottenne la sottomissione spontanea delle fortezze gote nel Veneto; successivamente ripart\u00ec con Vitige, il tesoro del sovrano e i prigionieri per Costantinopoli, deludendo i Goti convinti che il generale avrebbe mantenuto la promessa di diventare loro sovrano.\nI Goti nominarono allora re Ildibaldo, mentre Belisario, tornato a Costantinopoli, fu accolto freddamente da Giustiniano che non volle decretargli il trionfo (come, invece, era avvenuto in occasione del ritorno vittorioso dalla guerra vandalica) e non permise che il tesoro di Teodorico il Grande venisse esposto al pubblico, riservando a s\u00e9 il diritto di conservarlo ed ammirarlo. Probabilmente l'offerta dei Goti a Belisario aveva suscitato sospetti sulla sua fedelt\u00e0 nella mente di Giustiniano, il quale decise allora di trattenerlo in Oriente, anche perch\u00e9 la sua presenza era decisiva per respingere i Persiani i quali nel 540 avevano vittoriosamente invaso le terre orientali dell'Impero, dando alle fiamme l'importante citt\u00e0 di Antiochia.\nAscesa di Totila.\nL'assenza di Belisario dall'Italia e i dissensi fra i vari generali bizantini permisero ai Goti di riorganizzare le loro forze in Italia settentrionale, sulla scia del successo avuto a Milano. Poco tempo dopo la partenza di Belisario, l'imperatore Giustiniano, per aumentare la pressione fiscale nella penisola, invi\u00f2 un rapace esattore fiscale: Alessandro, detto \"Forficula\" (\"forbicina\") per la sua abilit\u00e0 nel rifilare i bordi delle monete d'oro. Insediatosi a Ravenna, questi si attir\u00f2 le antipatie dei romani e dei soldati imperiali stessi con un avido fiscalismo e la riduzione del soldo. Nel corso del 540, nella generale inazione dei comandanti imperiali, solo il generale Vitalio prese l'iniziativa, venendo per\u00f2 sconfitto nei pressi di Treviso da re Ildibaldo. Quest'ultimo fu assassinato nel corso del 541, e il suo successore, il rugio Erarico, avvi\u00f2 dei negoziati con l'Impero, inviando degli ambasciatori a Costantinopoli: Erarico si dichiar\u00f2 ufficialmente disposto ad accettare la pace soltanto a condizione che ai Goti fosse concesso di conservare l'Italia a nord del Po, ma in realt\u00e0 gli ambasciatori ricevettero l'ordine segreto di riferire a Giustiniano che, in cambio del titolo di patrizio e di denaro, Erarico sarebbe stato disposto a rinunciare al trono e a cedergli l'Italia intera. Prima che le trattative potessero andare in porto, tuttavia, Erarico, tacciato di inettitudine e sospettato di tradimento, fu assassinato da quella frangia dei Goti contraria alla sua elevazione al trono e alla sua politica rinunciataria. Questi acclamarono Bad\u00f9ila (passato alle cronache come Totila, \"l'immortale\"), capo della guarnigione di Treviso, come loro nuovo condottiero, dopo che questi si era mostrato d'accordo con l'assassinio del predecessore.\nTotila cap\u00ec subito gli errori commessi da Vitige ed evit\u00f2 di impegnarsi in estenuanti assedi, in cui i Bizantini potevano avere la meglio. Anche per questo motivo, quando conquistava delle citt\u00e0, ne abbatteva le mura, per evitare che i Bizantini, nel caso fossero riusciti a riconquistarle, si rinserrassero dentro di esse costringendo il re goto a un altro assedio. Inoltre, resosi conto dell'importanza della marina militare (che i suoi predecessori avevano trascurato), allest\u00ec una potente flotta in grado di intercettare le navi nemiche e saccheggiare i territori dell'Impero. Il re goto si rese poi conto che la guerra non poteva essere vinta senza l'appoggio delle genti italiche, che erano in massima parte favorevoli ai Bizantini: non potendo per\u00f2 avere il sostegno dei latifondisti e dei patrizi locali (in gran parte legati all'Impero), cerc\u00f2 e in parte ottenne l'appoggio delle popolazioni rurali, impegnandosi in una riforma agraria di stampo egualitaristico in base alla quale i grandi latifondisti venivano espropriati dei loro terreni e i servi venivano affrancati per entrare in massa nell'esercito di Totila. Per lo stesso scopo cerc\u00f2 di essere il meno brutale possibile con le popolazioni civili sottomesse.\nNel frattempo, su pressioni di Giustiniano, verso la fine del 541 i comandanti imperiali decisero di sferrare l'offensiva finale al regno goto: il loro piano era quello di espugnare Verona e poi annientare in battaglia Totila. In un primo momento i Bizantini riuscirono a far penetrare a notte fonda, grazie all'aiuto di un traditore, una forza di 100 uomini in citt\u00e0 al comando dell'armeno Artabaze. I Goti, ritenendo erroneamente che si trattasse dell'intero esercito, fuggirono da Verona accampandosi su una altura dinanzi alla cinta muraria, da cui era possibile osservare gli avvenimenti all'interno di essa; nel frattempo, i generali bizantini, invece di far entrare subito il resto dell'esercito in citt\u00e0, si attardarono a discutere sulla spartizione del bottino, per cui all'alba i Goti si resero conto dello scarso numero di nemici entro le mura, fecero ritorno in citt\u00e0 per la stessa porta dalla quale erano fuggiti e la rioccuparono, uccidendo gran parte dei nemici e costringendo il resto a gettarsi dalle mura per scampare al massacro, per cui solo una piccola parte dei 100 bizantini penetrati in citt\u00e0 riusc\u00ec a mettersi in salvo, tra cui lo stesso Artabaze. L'esercito bizantino si ritir\u00f2 a Faenza. Totila, avutane notizia, and\u00f2 ad affrontare i Bizantini proprio l\u00ec dove si erano ritirati ed ottenne, nonostante l'inferiorit\u00e0 numerica, un'altra vittoria nella Battaglia di Faenza (542). Rinvigorito dal successo, il re goto tent\u00f2 l'assedio di Firenze ma, alla notizia dell'arrivo di un forte esercito imperiale, prese la decisione di abbandonare l'assalto della citt\u00e0 e di dirigersi nella valle del Mugello dove si scontr\u00f2 con l'esercito imperiale. La scarsa coordinazione tra i comandanti imperiali, unita alla falsa notizia diffusasi tra i Bizantini che il loro generale Giovanni fosse morto, favor\u00ec una nuova vittoria di Totila, che in estate si impadron\u00ec di Cesena, Rocca Pertusa, Urbino e San Leo, mentre i comandanti sconfitti nella battaglia del Mugello si rinserrarono nelle loro rispettive fortezze timorosi di affrontarlo. Il re goto scese quindi lungo la Flaminia (pur lasciando in mano bizantina alcune roccaforti come Spoleto e Perugia) e, evitando Roma, penetr\u00f2 nel Sannio espugnando Benevento e facendone radere al suolo le mura; invase poi la Campania impadronendosi di Cuma e di altre citt\u00e0, e cominci\u00f2 l'assedio di Napoli; nel frattempo distaccamenti del suo esercito occuparono senza opposizione le province di \"Lucania et Bruttii\" e di \"Apulia et Calabria\" (seconda met\u00e0 del 542).\nTotila, re di un popolo ariano, rapido nelle decisioni, audace e nemico dei proprietari terrieri (fra cui molti ecclesiastici) fu dipinto a tinte fosche dai membri della Chiesa in Italia, guidata all'epoca da un papa, Vigilio, legato strettamente a Giustiniano che lo aveva posto al soglio pontificio. Papa Gregorio I descrisse poi Totila come un anticristo, e lo stesso San Benedetto (che secondo la leggenda ricevette a Montecassino la visita del re goto poco prima della conquista di Napoli) gli predisse il successo, la conquista di Roma, ma poi la rovina se non si fosse redento dai suoi \"propositi delittuosi\".\nMentre Totila assediava Napoli, Giustiniano invi\u00f2 il neoeletto prefetto del pretorio d'Italia Massimino in soccorso della citt\u00e0 partenopea, ma quest'ultimo, essendo inesperto negli affari militari e timoroso di affrontare il nemico, si attard\u00f2 prima nell'Epiro e poi in Sicilia, inviando soccorsi alla citt\u00e0 solo dopo molte pressioni e con molti mesi di ritardo; il risultato fu che Totila riusc\u00ec a vincere la flotta bizantina e a costringere la citt\u00e0 alla resa per fame. Totila fu clemente con i vinti: demol\u00ec le mura della citt\u00e0, ma risparmi\u00f2 e sfam\u00f2 la popolazione e scort\u00f2 il presidio bizantino con cavalli e uomini fino a Roma. Il re goto riusc\u00ec nel frattempo a inviare al senato e al popolo romano dei messaggi di propaganda in cui contrapponeva i benefici ricevuti dagli Ostrogoti alle vessazioni subite per mano dei rapaci funzionari fiscali imperiali (definiti spregiativamente dei \"Greci\") esortandoli a passare dalla sua parte. Per tutta risposta i Bizantini espulsero dall'Urbe i sacerdoti ariani, sospettati di essere i latori dei messaggi. Totila mand\u00f2 parte della sua armata ad assediare Otranto, e con il resto dell'esercito marci\u00f2 verso Roma. La situazione per l'Impero era ora disperata: Totila, oltre a Napoli, aveva sottomesso molte regioni del sud Italia, aveva accresciuto il proprio esercito con l'accoglimento di prigionieri e di disertori, e si era inoltre accattivato l'appoggio della popolazione, inasprita dall'eccessivo fiscalismo bizantino.\nIl fallimento della controffensiva di Belisario.\nVista la situazione disperata, nel 544 Belisario fu nuovamente inviato in Italia. Anche a causa della guerra contro la Persia ancora in corso, Giustiniano non pot\u00e9 mettere a disposizione di Belisario alcun esercito, ad esclusione delle truppe che gi\u00e0 si trovavano in Italia; per tali motivi Belisario aveva dovuto provvedere da s\u00e9, di tasca propria, al reclutamento di volontari in Tracia e in Illirico prima di sbarcare in Italia, e in questo modo era riuscito a mettere assieme un esercito di appena quattromila uomini. A pesare sull'esiguo numero di truppe messe a disposizione di Belisario fu anche la sua recente caduta in disgrazia: sospettato di tradimento due anni prima, nel 542, Belisario era stato destituito e privato dei suoi \"bucellarii\" (una sorta di milizia privata al suo soldo) e dei suoi possedimenti. Sfruttando l'amicizia tra sua moglie Antonina e l'imperatrice Teodora, Belisario riottenne gran parte delle proprie ricchezze, e gli fu affidata la guerra in Italia contro Totila. Tuttavia non gli furono restituiti i suoi \"bucellarii\", che si erano rivelati decisivi nelle sue vittorie contro Vandali e Ostrogoti, e ci\u00f2 influ\u00ec negativamente sulla guerra.\nMentre si trovava ancora a Salona, invi\u00f2 una flotta, sotto il comando del generale Valentino, a liberare Otranto dall'assedio goto. Valentino riusc\u00ec nell'intento, e, dopo aver rifornito la citt\u00e0 di provviste sufficienti per un anno, ritorn\u00f2 presso Belisario, che si trovava ancora a Salona. Belisario salp\u00f2 poi per Pola, dove rimase per qualche tempo. Ivi giunsero cinque spie gote inviate da Totila che si fecero passare per latori di una lettera, ovviamente falsa, di Bono (il comandante del presidio bizantino di Genova) da consegnare a Belisario e nel frattempo ne approfittarono per esaminare l'effettiva consistenza dell'esercito bizantino; una volta congedati dal generale bizantino, che non si era accorto dell'inganno e li aveva incaricati di riferire a Bono che i soccorsi sarebbero arrivati presto, i sedicenti messaggeri tornarono presso Totila informandolo dell'esiguo numero delle truppe sotto il comando di Belisario. Nel frattempo Totila espugn\u00f2, grazie al tradimento degli Isauri posti a guarnigione, Tivoli, la cui popolazione venne massacrata insieme al vescovo. Il possesso di Tivoli era fondamentale in vista di un futuro assedio all'Urbe in quanto consentiva di controllare il Tevere e dunque di impedire l'introduzione di provviste via acqua nella Citt\u00e0 Eterna.\nNel frattempo Belisario aveva raggiunto Ravenna, dove pose la propria sede, scelta che tuttavia si rivel\u00f2 erronea finendo con l'influenzare negativamente l'andamento del conflitto, in quanto l'ex capitale dell'Impero d'Occidente era distante sia da Roma che dal Mezzogiorno d'Italia, che occorreva recuperare agli Ostrogoti di Totila. Visto l'esiguo numero di truppe a sua disposizione, Belisario tent\u00f2 di convincere i disertori bizantini e goti nella regione a ritornare a servire nell'esercito bizantino, ma invano. Invi\u00f2 inoltre Vitalio con i soldati illirici a conquistare le fortezze dell'Emilia cadute in mano gotica; nonostante alcuni successi iniziali, tuttavia, ben presto i soldati illirici disertarono lamentando un ritardo nella paga e facendo ritorno in patria. Nonostante questa defezione, che indebol\u00ec ulteriormente il gi\u00e0 esiguo esercito a disposizione di Belisario, Vitalio e Torismunto riuscirono a respingere la controffensiva di Totila e a conservare il possesso delle fortezze riconquistate. Belisario allora invi\u00f2 rinforzi in soccorso di Osimo, stretta d'assedio da Totila, riuscendo nell'impresa di rifornirla. Belisario riusc\u00ec inoltre a restaurare le mura di Pesaro e Fano, che erano state gravemente danneggiate in precedenza da Vitige, nonostante il vano tentativo di Totila di impedirlo.\nTotila, tuttavia, pass\u00f2 rapidamente all'offensiva, e cinse d'assedio Fermo e Ascoli. Belisario, non disponendo di truppe sufficienti per accorrere in soccorso delle due citt\u00e0, fu costretto a richiedere all'Imperatore ulteriori rinforzi. Nell'estate del 545 Belisario scrisse all'Imperatore la seguente lettera:\nCon questa lettera Belisario invi\u00f2 Giovanni presso Giustiniano. Giovanni, tuttavia, invece di tornare subito con i rinforzi, si ferm\u00f2 nella capitale per alcuni mesi, sposando la figlia di Germano Giustino. Nel frattempo Totila, dopo aver espugnato Fermo e Ascoli, ottenne la resa anche di Spoleto e Assisi. Il comandante della guarnigione di Spoleto, Erodiano, acconsent\u00ec a consegnare la fortezza ai Goti nel caso non fosse giunto alcun aiuto entro trenta giorni, mantenendo poi la parola; secondo la \"Storia Segreta\" di Procopio, Erodiano avrebbe consegnato Spoleto ai Goti per risentimento nei confronti di Belisario, che gli avrebbe chiesto dei soldi giungendo persino a ricattarlo con ogni sorta di minacce. La situazione poi si aggrav\u00f2 ulteriormente con la conquista ostrogota di Chiusi e di Osimo, e, dopo aver di fatto interrotto le comunicazioni tra Roma e Ravenna, Totila procedette a cingere d'assedio la Citt\u00e0 Eterna (dicembre 545).\nVerso la fine del 545 Belisario lasci\u00f2 Ravenna e si diresse a Durazzo dove invi\u00f2 all'Imperatore richieste di rinforzi, e venne qui raggiunto dai generali Giovanni e Isacco intorno al 546; Belisario decise quindi di spingersi via mare a Roma mentre Giovanni sarebbe sbarcato in Calabria e lo avrebbe raggiunto nell'Urbe via terra. Sbarcato a Porto, Belisario rimase l\u00ec in attesa di Giovanni ma quest'ultimo, dopo aver recuperato le province di \"Apulia et Calabria\" e di \"Lucania et Bruttii\", decise di non spingersi fino a Roma, forse nel timore di essere attaccato dai Goti di stanza a Capua. Secondo la \"Storia segreta\" di Procopio il rifiuto di Giovanni di raggiungere Belisario a Roma sarebbe dovuto ai suoi timori di venire assassinato da Antonina, moglie di Belisario ed amica dell'imperatrice Teodora, a sua volta ostile allo stesso Giovanni.\nNel frattempo proseguiva l'assedio ostrogoto di Roma, difesa dal generale Bessa, il quale per\u00f2 si arricchiva a spese della popolazione vendendo le scorte di cibo a carissimo prezzo: di conseguenza la popolazione soffr\u00ec la fame e molti, per la disperazione, abbandonarono la citt\u00e0. Belisario da Porto tent\u00f2 di portare provviste in citt\u00e0 cercando di superare con uno stratagemma ingegnoso gli sbarramenti goti piazzati sul fiume Tevere, ma, proprio quando il suo piano stava per funzionare, al generale giunse la notizia che Isace, a cui era stata affidata la difesa di Porto, era stato vinto dai Goti; temendo che Porto, importantissima strategicamente come punto di riparo, fosse stata occupata dai Goti, Belisario ordin\u00f2 ai suoi uomini di abbandonare il piano e di ritornare in fretta a Porto per cercare di salvarla; quando scopr\u00ec che Porto era ancora in mano imperiale e che per un falso allarme aveva fatto fallire il suo piano, tanto fu lo sconforto che Belisario si ammal\u00f2. Nel frattempo le truppe isauriche a presidio di Roma aprirono a tradimento le porte della citt\u00e0 a Totila, il quale vi fece ingresso il 17 dicembre 546. Le offerte di pace di Totila tramite il prelato Pelagio (futuro papa) furono per\u00f2 rifiutate da Giustiniano che rispondeva di \"trattare direttamente con Belisario\"; Totila minacci\u00f2 di distruggere la citt\u00e0 ma a fargli cambiare idea giunse una lettera di Belisario che gli intim\u00f2 di non deturpare la bellezza di Roma. Totila con generosit\u00e0 risparmi\u00f2 la citt\u00e0 e momentaneamente si ritir\u00f2 da essa, perdendola in tal modo pochi mesi pi\u00f9 tardi: dopo aver recuperato Spoleto, Belisario decise infatti di marciare contro Roma, rioccupandola e ricostruendo parzialmente le mura abbattute da Totila. Nonostante non avesse ancora sostituito le porte della citt\u00e0, distrutte dai Goti, riusc\u00ec a respingere un primo assalto di Totila che aveva tentato invano di reimpadronirsi della citt\u00e0; ottenuto questo successo, il generale ricostru\u00ec le porte e sped\u00ec le chiavi della citt\u00e0 a Giustiniano.\nNel frattempo Totila, dopo aver risollevato il morale delle proprie truppe, si diresse ad assediare Perugia, mentre in Lucania continuavano le operazioni militari del generale bizantino Giovanni: questi, dopo aver assediato Acerenza, si diresse in Campania con il proposito di liberare i senatori romani tenuti in ostaggio dai Goti, riuscendo nell'intento grazie a una vittoria conseguita nei pressi di Capua; i senatori liberati furono inviati in Sicilia. Totila, informato di ci\u00f2, lasci\u00f2 una piccola parte della sua armata a continuare l'assedio di Perugia e si diresse in Lucania, dove attacc\u00f2 l'esercito di Giovanni nel cuore della notte: Totila usc\u00ec complessivamente vincitore nello scontro ma le tenebre favorirono la fuga dei Bizantini, che subirono in questo modo meno perdite di quanto ne avrebbero potuto subire se si fosse combattuto di giorno. Giovanni riusc\u00ec quindi a rifugiarsi a Otranto.\nNel frattempo Belisario scrisse numerose lettere a Giustiniano chiedendo rinforzi, ed alla fine l'Imperatore decise di accontentarlo inviando truppe in Calabria sotto il comando del generale Valeriano (dicembre 547). Belisario part\u00ec quindi per raggiungere i rinforzi a Taranto, dopo aver selezionato 900 tra i suoi uomini migliori, 700 cavalieri e 200 fanti; la difesa di Roma venne affidata al generale Conone con il resto dell'esercito. Il cattivo tempo costrinse per\u00f2 Belisario a sbarcare a Crotone per poi ripiegare a Messina.\nNel giugno 548, dopo un lungo viaggio, arrivarono i rinforzi guidati da Valeriano; Belisario quindi, facendo affidamento sull'amicizia tra Antonina e Teodora, invi\u00f2 sua moglie a Costantinopoli per ottenere dall'Imperatrice ulteriori aiuti: tuttavia al suo arrivo Antonina scopr\u00ec che Teodora era morta (28 giugno 548). Con i rinforzi Belisario tent\u00f2 di liberare Rossano dall'assedio dei Goti ma il suo sbarco venne impedito dal nemico. Il generale decise quindi di tornare a Roma, affidando l'esercito a Giovanni e a Valeriano; costoro tuttavia non riuscirono a impedire la caduta di Rossano in mano ostrogota. Nel frattempo, Belisario venne richiamato a Costantinopoli dall'Imperatore, sembrerebbe su richiesta di Antonina (secondo la \"Storia Segreta\" invece fu Belisario stesso a chiedere di ritornare a Costantinopoli). Mentre Belisario era in viaggio per Costantinopoli, Totila espugnava Perugia.\nQuesto fu il giudizio di Procopio sulla seconda campagna in Italia di Belisario:\nPresa di Roma.\nDopo la partenza di Belisario dall'Italia, Giustiniano I, assorto nel tentativo di risoluzione di importanti controversie teologiche (come quella dei Tre Capitoli), continu\u00f2 a dilazionare l'invio di rinforzi in Italia, malgrado i solleciti in tal senso da parte dei senatori rifugiatisi a Costantinopoli. Nel 549 la flotta ostrogota, condotta da Indulfo (disertore ex bucellario di Belisario), devast\u00f2 con successo la Dalmazia. In estate, inoltre, Totila assedi\u00f2 nuovamente Roma, difesa da Diogene: questi garant\u00ec agli abitanti della citt\u00e0 il rifornimento di grano, che venne fatto seminare all'interno delle mura in modo che non soffrissero la fame neanche quando i Goti conquistarono Porto. Tuttavia il tradimento dei malpagati soldati isaurici segn\u00f2 per l'ennesima volta la capitolazione della citt\u00e0: il 16 gennaio 550 Totila, messosi d'accordo con essi, ordin\u00f2 a parte dei suoi di suonare le trombe mentre il resto dell'esercito fu posto in prossimit\u00e0 della Porta San Paolo; quando i Bizantini udirono suonare le trombe, accorsero subito verso la zona da dove veniva il suono nella convinzione che i Goti stessero attaccando l\u00ec, mentre i traditori indisturbati aprirono la porta San Paolo al nemico. Pochi sopravvissero al massacro dei Goti, anche se parte dei soldati bizantini riuscirono a rinserrarsi nel mausoleo di Adriano, dove resistettero all'assalto goto per due giorni; Totila propose ai soldati bizantini o di andarsene indenni senza armi e cavalli dalla citt\u00e0 oppure di entrare nel suo esercito: i soldati, tranne il loro comandante, optarono per la seconda opzione.\nTotila, insediatosi a Roma, cerc\u00f2 di non comportarsi da nemico vittorioso dandosi da fare per ripopolarla e portarla all'antico splendore; tuttavia la guerra aveva inferto colpi mortali alla citt\u00e0, con la distruzione di statue e monumenti (utilizzati per gettarli dalle mura contro i nemici oppure per la ricostruzione di chiese o per rinforzare le porte) e il crollo demografico della popolazione (passata da abitanti di inizio VI secolo a non pi\u00f9 di alla fine della guerra gotica). Totila tent\u00f2 quindi di negoziare la pace con Giustiniano, inviando un messo romano di nome Stefano a Costantinopoli, ma l'Imperatore rifiut\u00f2; il re goto decise quindi di stringere alle strette il nemico, espugnando dapprima Civitavecchia e successivamente Taranto e Rimini. Ad aggravare ulteriormente la situazione, gi\u00e0 da tempo gran parte dell'Italia a nord del Po era stata occupata dai Franchi.\nGiustiniano fu costretto pertanto a lanciare in quello stesso anno (550) una nuova campagna di conquista dell'Italia; era per\u00f2 indeciso se affidare il comando della spedizione al senatore romano Liberio o a Germano Giustino, suo cugino. Mentre Giustiniano ancora indugiava sulla scelta del generalissimo, i Goti, dopo aver rinunciato all'espugnazione di Reggio, nel maggio 550 invasero e saccheggiarono la Sicilia. Per tutta risposta Giustiniano allest\u00ec una spedizione di riconquista dell'isola affidandone il comando dapprima a Liberio e poi ad Artabane. Alla fine Giustiniano scelse come generalissimo (\"strat\u0113gos autokrat\u014dr\") suo cugino Germano, che ricevette uomini e mezzi ritenuti sufficienti per ottenere una vittoria definitiva su Totila; Germano, per legittimare di fronte ai Goti la restaurazione imperiale, spos\u00f2 Matasunta, la vedova di Vitige, ma per\u00ec prima ancora di giungere in Italia. Il comando dell'esercito venne momentaneamente affidato a Giovanni, e verso la fine del 550 Totila decise di abbandonare la Sicilia per andare ad affrontarlo, lasciando sull'isola solo quattro presidi goti che vennero poi abbandonati un anno dopo.\nCampagne di Narsete e vittoria bizantina.\n551: preparativi di Narsete e tentativi di negoziazione.\nNel 551 Narsete ottenne di nuovo il comando delle operazioni in Italia: radun\u00f2 un esercito imponente, senza farsi molti scrupoli di arruolare con generosi donativi barbari Unni, Gepidi, Eruli, Longobardi e Persiani fra le sue schiere; l'esercito di Narsete radunatosi a Salona arriv\u00f2 quindi a comprendere all'incirca uomini. Totila reag\u00ec ai preparativi di Narsete ripopolando Roma con una parte dei cittadini e dei senatori tenuti in cattivit\u00e0 in Campania e affidando agli stessi senatori il compito di provvedere alla difesa dell'Urbe; successivamente ordin\u00f2 alla flotta gota (di 300 navi) di saccheggiare la Grecia e Corf\u00f9, intercettando in questo modo alcuni dei rifornimenti destinati all'esercito di Narsete. Infine decise di conquistare la strategicamente importante citt\u00e0 di Ancona, senza per\u00f2 riuscirci in quanto la flotta gota che assediava la citt\u00e0 insieme all'esercito terrestre, a causa della relativa inesperienza dei Goti nella guerra in mare rispetto agli imperiali, sub\u00ec una completa disfatta in una battaglia navale presso Sena Gallica; non pi\u00f9 supportati dalla propria flotta, i Goti dovettero quindi levare l'assedio. Totila ordin\u00f2 allora l'invasione della Sardegna e della Corsica, che ebbe buon esito in quanto la flotta bizantina inviata dall'Africa venne sconfitta dai Goti presso Cagliari.\nQuesti furono per\u00f2 gli ultimi successi per i Goti, che iniziavano a mostrare segni di declino: infatti in quello stesso anno il generale bizantino Artabane riusc\u00ec a cacciarli dalla Sicilia, mentre l'assedio goto di Crotone fall\u00ec per l'arrivo di truppe bizantine provenienti dalle Termopili. Totila invi\u00f2 degli ambasciatori alla corte di Giustiniano, facendogli notare che una consistente parte dell'Italia era in mano ai Franchi, mentre il resto era desolato a causa della lunghissima guerra; proponeva quindi all'Imperatore la pace in cambio della cessione della Sicilia e della Dalmazia all'Impero e di un tributo annuale. Giustiniano, tuttavia, rifiut\u00f2 le proposte di pace provenienti da Totila, e invi\u00f2 un ambasciatore, Leonzio, presso i Franchi al fine di persuaderli ad allearsi con l'Impero contro i Goti, ma senza esito positivo.\n552: campagne di Narsete e uccisione di Totila e Teia.\nTerminati i preparativi nella primavera del 552, Narsete da Salona part\u00ec per l'Italia, cercando di raggiungerla via terra non avendo abbastanza navi a disposizione per giungervi via mare; il rifiuto dei Franchi stanziatisi nelle Venezie di concedere il passaggio nei loro territori agli imperiali costrinse Narsete a raggiungere Ravenna passando per le lagune, allora disabitate, su cui poi sorger\u00e0 Venezia. Non potendo attraversare la via Flaminia da Fano, perch\u00e9 la roccaforte della gola del Furlo era ben presidiata, Narsete probabilmente prese la via di Sassoferrato e Fabriano, evitando di attardarsi in assedi in quanto li riteneva una perdita di tempo; la tattica di Narsete dava infatti la priorit\u00e0 all'annientamento del nemico attraverso rischiose battaglie campali, a cui seguiva solo successivamente la cattura delle fortezze che rifiutavano la resa. Gli eserciti di Totila e Narsete si scontrarono in campo aperto nella battaglia di Tagina (Gualdo Tadino), detta dei \"Busta Gallorum\": dopo un'accesissima battaglia gli imperiali, sfruttando un attacco imprudente dei Goti (che li espose ai dardi degli arcieri imperiali), ebbero nettamente la meglio sul nemico, infliggendogli gravissime perdite; Totila riusc\u00ec a fuggire ferito, ma mor\u00ec nelle immediate vicinanze in un luogo chiamato \"Caprae\", corrispondente all'attuale frazione di Caprara, dove tuttora esiste un sito chiamato \"Sepolcro di Totila\".\nDopo la battaglia decisiva, Narsete conged\u00f2 i guerrieri mercenari longobardi al suo seguito, perch\u00e9 si abbandonavano al saccheggio delle citt\u00e0 (al punto di \"violare le donne nei templi\"), affrettandosi quindi a rispedirli alle loro sedi (anche se Paolo Diacono, egli stesso appartenente a tale stirpe, nella sua \"Historia Langobardorum\", non fa menzione dell'episodio pur essendo un religioso). Affid\u00f2 quindi i Longobardi al generale Valeriano e al nipote di lui Damiano, ordinando loro di vigilare affinch\u00e9, durante il loro ritorno in Pannonia, non commettessero atti iniqui. Mentre Valeriano, fatti ritornare i Longobardi nelle proprie terre, tent\u00f2 di espugnare Verona senza riuscirci a causa dell'opposizione delle truppe franche a presidio delle Venezie, e gli Ostrogoti eleggevano a Pavia un nuovo re, Teia, gli imperiali si reimpadronivano di Narni, Perugia e Spoleto, giungendo infine ad assediare Roma. Grazie a una sortita di Dagisteo, i Bizantini riuscirono infine a costringere alla resa i Goti che ancora occupavano la citt\u00e0. Qui si inserisce il celebre commento di Procopio, che mise in evidenza come la vittoria bizantina si rivelasse invece un'ulteriore disgrazia per gli abitanti di Roma: i barbari arruolati nelle file di Narsete si abbandonarono al saccheggio e al massacro, e lo stesso fecero i fuggitivi Ostrogoti mentre si apprestavano a lasciare la citt\u00e0; inoltre il nuovo re goto Teia, alla notizia della caduta della citt\u00e0 in mano imperiale, per rappresaglia fece giustiziare diversi figli di patrizi in sua mano.\nMentre i Bizantini si impadronivano anche di Porto e Petra Pertusa, Teia tent\u00f2 senza successo di stringere un'alleanza con i Franchi. Narsete, nel frattempo, invi\u00f2 truppe ad assediare Civitavecchia e soprattutto Cuma, dove era custodito il tesoro dei Goti; Teia, allarmato, raccolse le truppe che aveva a disposizione e part\u00ec per la Campania, riuscendo ad eludere, con lunghe marce, le truppe imperiali condotte da Giovanni e dall'erulo Philemuth, inviate da Narsete nella Tuscia per ostacolare la sua avanzata. Narsete, allora, richiam\u00f2 i due generali e procedette alla volta della Campania, con l'intento di scontrarsi con i Goti in una battaglia decisiva che avrebbe decretato le sorti della guerra. I due eserciti stettero per pi\u00f9 di due mesi a stretta vicinanza tra loro, senza per\u00f2 scontrarsi direttamente perch\u00e9 separati dal fiume Draconte: gli unici scontri che avvenivano erano quelli a distanza tra gli arcieri, mentre i Goti costruirono baliste con cui colpire dall'alto i nemici. A cambiare la situazione fu l'intercettazione da parte degli imperiali della flotta gota che, attraverso il fiume, riforniva il proprio esercito: ci\u00f2 costrinse gli Ostrogoti a ripiegare sui monti Lattari, dove speravano che il terreno impervio del luogo li avrebbe protetti dagli attacchi del nemico, ma ben presto compresero l'errore commesso, trovandosi lass\u00f9 privi di vettovaglie per s\u00e9 stessi e per i cavalli. Non avendo altra scelta, i Goti decisero quindi di affrontare in una disperata battaglia gli imperiali, scendendo dai monti e assalendo il nemico: nella conseguente battaglia dei Monti Lattari, combattuta nell'ottobre 552, i Goti si batterono accanitamente ma alla fine Teia fu ucciso e, dopo una disperata resistenza, i suoi guerrieri si arresero e si sottomisero a Bisanzio. Teia fu l'ultimo re dei Goti.\nL'invasione franco-alemanna.\n553: l'assedio di Cuma e l'invasione di Butilino e Leutari.\nLa morte di Teia non segn\u00f2 tuttavia la resa definitiva di tutto l'esercito goto: Indulfo, con mille guerrieri, si rifugi\u00f2 a Pavia, che dopo la caduta di Ravenna era diventata la sede della corte ed il maggior centro goto d'Italia, dove resistette ai bizantini per diverso tempo. Inoltre, non solo alcune fortezze gote sparse per la penisola ancora rifiutavano la resa, ma gli Ostrogoti che avevano rifiutato di abbassare le armi avevano inviato un'ambasceria al re dei Franchi Teodebaldo, chiedendogli sostegno militare contro i Bizantini; il re dei Franchi, tuttavia, rifiut\u00f2 di intervenire direttamente nel conflitto pur non impedendo a due comandanti alemanni del suo esercito, Butilino e Leutari, di invadere la penisola alla testa di un'orda franco-alemanna comprendente, secondo almeno Agazia, ben guerrieri (cifra che sembra comunque esagerata). Narsete ricevette la notizia dell'invasione franco-alemanna mentre era alle prese con l'assedio di Cuma, che opponeva una strenua resistenza, e reag\u00ec marciando in Tuscia con il grosso dell'esercito per spingere alla resa le fortezze ostrogote ancora ostinate a resistere e per respingere la nuova minaccia franco-alemanna, lasciando comunque parte dell'esercito a continuare l'assedio di Cuma. La sottomissione della Tuscia fu raggiunta senza incontrare resistenza, fatta eccezione per la fortezza di Lucca che continu\u00f2 a resistere sperando nel soccorso franco-alemanno; Lucca si arrese a dicembre, dopo tre mesi di assedio, mentre quasi contemporaneamente nel sud anche Cuma capitol\u00f2. Durante l'assedio, Narsete aveva inviato una parte consistente della sua armata a sorvegliare il Po, nel tentativo di contrastare l'invasione franco-alemanna, anche se senza successo: infatti, i franco-alemanni avevano nel frattempo espugnato Parma e sconfitto i mercenari Eruli che avevano tentato di riprenderla, e inoltre Giovanni e Valeriano si erano ritirati a Faenza, segno che la sua strategia era fallita ed era ora esposto a un attacco nemico.\nLasciata una forte guarnigione a Lucca, Narsete ordin\u00f2 ai suoi soldati di ritirarsi nei propri quartieri invernali per poi ricongiungersi a Roma nella primavera successiva, e si insedi\u00f2 a Classe, il porto di Ravenna; qui ricevette la notizia della resa di Cuma e della conquista del tesoro dei Goti, e invi\u00f2 quindi il goto Aligerno presso i franco-alemanni per informarli che ora esso era in mano bizantina, sperando che, visto sfumare il sogno di impadronirsene, si sarebbero cos\u00ec ritirati: tale tentativo, per\u00f2, non ebbe esito favorevole. In seguito Narsete si diresse a Rimini, dove strinse un'alleanza con Teodobaldo, comandante dei Varni.\n554: la battaglia del Volturno e la sconfitta di Butilino.\nDopo aver messo in fuga un esercito franco-alemanno di uomini nella primavera del 554, Narsete ritorn\u00f2 a Ravenna e da qui si diresse verso Roma; rimase nella citt\u00e0, dove si era riunito tutto l'esercito, fino all'estate del 554, addestrando i suoi uomini in modo che potessero migliorare le loro abilit\u00e0 combattive.\nNel frattempo i franco-alemanni, giunti nel Sannio, si erano divisi in due gruppi: uno, condotto da Leutari, raggiunse Otranto per poi ritornare in nord Italia; l'altro invece, condotto da Butilino, raggiunse lo Stretto di Messina. Entrambi gli eserciti compirono saccheggi ed uccisioni: i Franchi, tuttavia, a differenza degli Alemanni, non saccheggiarono gli edifici religiosi in quanto cristiani. Mentre l'esercito di Leutari tornava nel nord Italia venne sconfitto presso Pesaro dagli Imperiali; i superstiti trovarono rifugio nella Venezia in mano franca dove per\u00f2 molti morirono di dissenteria, tra cui lo stesso Leutari.\nNel frattempo Butilino, mosso dall'ambizione di diventare re dei Goti una volta vinti i Bizantini, decise di marciare in Campania per affrontare Narsete; il comandante franco-alemanno si accamp\u00f2 a Capua preparandosi allo scontro con gli Imperiali e rimanendo in attesa dei rinforzi che Leutari gli aveva promesso, ancora ignaro della sua morte. I due eserciti si scontrarono nella battaglia del Volturno (554): Butilino disponeva di uomini, seppur colpiti in parte dalla dissenteria, mentre Narsete, con soldati, era in inferiorit\u00e0 numerica; in ogni modo, in virt\u00f9 della superiore capacit\u00e0 tattica, Narsete ottenne una vittoria schiacciante annientando completamente il nemico; Butilino trov\u00f2 la morte sul campo di battaglia insieme alla quasi totalit\u00e0 del suo esercito mentre gli imperiali subirono perdite irrisorie. Questa vittoria, che pose fine alle grandi operazioni militari della guerra gotica, venne celebrata da Narsete a Roma.\n555-562: le ultime sacche di resistenza.\nAlcune citt\u00e0 rimanevano tuttavia ancora in mano gota e franca; deciso a conquistarle, Narsete si diresse in direzione di Conza, ultima fortezza a sud del Po ancora in mano gota, per assediarla: nonostante la strenua resistenza della guarnigione gota, essa fu costretta a capitolare (555). Negli anni successivi Narsete procedette alla sottomissione delle restanti fortezze a nord del Po ancora in mano gota e franca: queste campagne, iniziate probabilmente nel 556, portarono a buoni risultati e gi\u00e0 nello stesso anno, se prestiamo fede al cronista Mario di Avenches (non sempre esatto nelle date), i Franchi furono almeno temporaneamente espulsi dall'Italia. Tre anni dopo, nel 559, Milano e gran parte delle Venezie erano di nuovo in mano imperiale.\nRimanevano per\u00f2 alcune sacche di resistenza, come Brescia e Verona, che continuavano a resistere sembra sotto la guida del nobile goto Widin, che nella sua rivolta aveva ricevuto il sostegno del comandante dell'esercito franco nelle Venezie, Amingo. Narsete, dirigendosi verso Verona e Brescia per riconquistarle, tent\u00f2 di oltrepassare il fiume Adige, venendo per\u00f2 impedito in ci\u00f2 dall'esercito di Amingo che si era posto sulla riva opposta del fiume: un'ambasceria inviata dal generale bizantino per convincerlo con la diplomazia a concedergli il passaggio del fiume non ebbe successo, e Narsete fu costretto ad affrontare gli eserciti di Amingo e Widin in battaglia. Tale scontro fu vittorioso per i Bizantini: Amingo \u00abvenne ucciso dalla spada di Narsete\u00bb mentre Widin, catturato, venne inviato in esilio a Costantinopoli. Sconfitti gli eserciti ribelli in battaglia, Narsete procedette cos\u00ec all'assedio delle due citt\u00e0: Verona fu espugnata il 20 luglio 561, mentre Brescia si arrese nel medesimo anno o al pi\u00f9 tardi nell'anno successivo. Sottomesse ormai le ultime sacche di resistenza, il generale bizantino inform\u00f2 Costantinopoli degli ultimi trionfi: la notizia della resa delle due fortezze arriv\u00f2 nel novembre 562.\nConseguenze.\nReazioni immediate.\nIl 13 agosto 554, con la promulgazione a Costantinopoli da parte di Giustiniano di una \"pragmatica sanctio pro petitione Vigilii\" (\"Prammatica sanzione sulle richieste di papa Vigilio\"), l'Italia veniva fatta rientrare, sebbene non ancora del tutto pacificata, nel dominio \"romano\"; con essa Giustiniano estese la legislazione dell'Impero all'Italia, riconoscendo le concessioni attuate dai re goti fatta eccezione per l'\"immondo\" Totila (la cui politica sociale fu quindi annullata portando alla restaurazione dell'aristocrazia senatoriale e costringendo i servi affrancati da Totila a ritornare a servire i loro padroni), e promise fondi per ricostruire le opere pubbliche distrutte o danneggiate dalla guerra, garantendo inoltre che sarebbero stati corretti gli abusi nella riscossione delle tasse e sarebbero stati forniti fondi per promuovere la rifioritura della cultura.\nNarsete rimase ancora in Italia con poteri straordinari e riorganizz\u00f2 l'apparato difensivo, amministrativo e fiscale; a difesa della penisola furono stanziati quattro comandi militari, uno a \"Forum Iulii\", uno a Trento, uno presso i laghi Maggiore e di Como ed infine uno presso le Alpi Graie e Cozie. L'Italia fu organizzata in Prefettura e suddivisa in due diocesi, a loro volta suddivise in province. La Sicilia e la Dalmazia vennero per\u00f2 separate dalla prefettura d'Italia: la prima non entr\u00f2 a far parte di nessuna prefettura, venendo governata da un pretore dipendente da Costantinopoli, mentre la seconda venne aggregata alla Prefettura dell'Illirico; la Sardegna e la Corsica facevano gi\u00e0 parte, fin dai tempi della guerra vandalica (533-534), della Prefettura del pretorio d'Africa. Secondo la \"Prammatica Sanzione\" i governatori provinciali sarebbero stati eletti dalle popolazioni locali, ovvero dai notabili e dai vescovi; tuttavia sull'effettiva applicazione di tale principio sono emersi dubbi, dato che da tempo i governatori provinciali erano controllati dall'autorit\u00e0 centrale. Inoltre la politica di Giustiniano e dei suoi successori fu quella di affidare le principali cariche civili e militari dei territori italici a funzionari di provenienza greco-orientale, in contrasto con la politica degli Ostrogoti, che avevano invece concesso ai membri dell'aristocrazia italica e del senato romano di detenere importanti cariche civili, come quella di prefetto del pretorio. La guerra aveva comunque inflitto all'Italia danni che non fu possibile cancellare in breve tempo e, anche se Narsete e i suoi sottoposti ricostruirono numerose citt\u00e0 distrutte dai Goti, la situazione della penisola era comunque disastrosa, dato che, come ammise in due lettere papa Pelagio, le campagne erano talmente devastate da essere irrecuperabili e la Chiesa riceveva proventi solo dalle isole o da zone esterne alla penisola.\nSe si presta fede alla \"Prammatica Sanzione\", le tasse non furono incrementate rispetto all'epoca gotica, ma evidentemente i danni provocati dalle devastazioni belliche resero molto difficile pagarle e, del resto, sembra che Narsete non ricevesse sussidi da Costantinopoli, ma dovesse provvedere da s\u00e9 per il mantenimento dell'esercito e dell'amministrazione. Nel 568 Giustino II, in seguito alle proteste dei Romani per l'eccessiva pressione fiscale, rimosse dall'incarico di governatore Narsete sostituendolo con Longino. Il fatto che Longino sia indicato nelle fonti primarie come prefetto indica che governasse l'Italia in qualit\u00e0 di \"prefetto del pretorio\", sebbene non si possa escludere che fosse anche il generale supremo delle forze italo-bizantine.\nImpatto nella storia.\nDecadenza dell'Italia.\nLe conseguenze della guerra si fecero sentire sull'Italia per alcuni secoli, anche perch\u00e9 la popolazione, per non essere coinvolta, aveva abbandonato le citt\u00e0 per rifugiarsi nelle campagne o sulle alture fortificate meglio protette, portando a compimento quel processo di ruralizzazione e di abbandono dei centri urbani iniziato nel V secolo. Anche se le cifre delle vittime riportate da Procopio sono forse esagerate, si pu\u00f2 stimare che buona parte della popolazione italiana fosse stata decimata dagli assedi, dalle carestie e dalla peste. Particolarmente raccapriccianti sono, nella testimonianza di Procopio, i dettagli degli stenti subiti dalla popolazione di Milano durante l'assedio del 539 e quelli subiti dalle popolazioni della Penisola nello stesso anno:\nSe alcune fonti propagandistiche parlano di un'Italia florida e rinata dopo la conclusione del conflitto, la realt\u00e0 doveva essere ben diversa. Le misure legislative di Giustiniano atte a contrastare gli abusi fiscali in Italia risultarono vane e, nonostante Narsete e i suoi sottoposti avessero ricostruito, in tutto o in parte, numerose citt\u00e0 distrutte dai Goti, l'Italia non riusc\u00ec a recuperare la sua antica prosperit\u00e0. Nel 556 papa Pelagio si lament\u00f2 in una lettera al vescovo di Arelate delle condizioni delle campagne, \u00abcos\u00ec desolate che nessuno \u00e8 in grado di recuperare\u00bb; proprio a causa della situazione critica in cui versava l'Italia, Pelagio fu costretto a chiedere al vescovo in questione di inviargli i raccolti dei patrimoni pontefici nella Gallia meridionale, oltre a una fornitura di vesti, per i poveri della citt\u00e0 di Roma. A peggiorare le condizioni del paese, gi\u00e0 provato dal fiscalismo bizantino, contribu\u00ec inoltre un'epidemia di peste che spopol\u00f2 l'Italia dal 559 al 562; ad essa, inoltre, fece poi seguito anche una carestia.\nAnche Roma fatic\u00f2, nonostante i fondi promessi, a riprendersi dalla guerra e l'unica opera pubblica riparata nella citt\u00e0 di cui si ha notizia \u00e8 il ponte Salario, distrutto da Totila e ricostruito nel 565. La guerra rese Roma una citt\u00e0 spopolata e in rovina: molti monumenti divennero fatiscenti e dei 14 acquedotti che prima della guerra fornivano acqua alla citt\u00e0 ora solo uno, secondo gli storici, rimase verosimilmente in funzione, l\"Aqua Traiana\" fatto riparare da Belisario. Anche per il senato romano inizi\u00f2 un irreversibile processo di declino che si concluse con il suo scioglimento verso l'inizio del VII secolo: molti senatori si trasferirono a Bisanzio o vennero massacrati nel corso della guerra. Roma, alla fine della guerra, contava non pi\u00f9 di abitanti (contro i di inizio secolo) e si avviava alla completa ruralizzazione, avendo perduto molti dei suoi artigiani e commercianti e avendo accolto al contempo numerosi profughi provenienti dalle campagne. Il declino non coinvolse, tuttavia, tutte le regioni: quelle meno colpite dalla guerra, come la Sicilia o Ravenna, non sembrano aver risentito in misura rilevante degli effetti devastanti del conflitto, mantenendo la propria prosperit\u00e0.\nAnche i patrimoni della Chiesa subirono le conseguenze della guerra: nel 562, scrivendo al prefetto del pretorio d'Africa Boezio, papa Pelagio si lamentava del fatto che, a causa delle ingenti devastazioni belliche, ormai riceveva proventi solo dalle isole e dalle zone al di fuori dell'Italia, essendo impossibile, dopo venticinque anni continui di guerra, ricavarli dalla penisola desolata; e, essendo i proventi della Chiesa necessari per sfamare la popolazione povera di Roma, anch'essa ne avrebbe fatto le spese; tuttavia Pelagio e la Chiesa riuscirono a superare la crisi e a riprendersi, anche grazie alla confisca dei beni della Chiesa ariana che passarono alla Chiesa cattolica.\nIl governo bizantino sul territorio italiano fu, inoltre, contraddistinto da una forte pressione fiscale che ricadeva sulle genti italiche, un male tipico del sistema fiscale tardo-imperiale che sia i Bizantini sia i precedenti dominatori ostrogoti avevano ereditato dall'Impero romano. Il sistema romano-bizantino della \"iugatio-capitatio\", istituito da Diocleziano e rimasto in vigore fino al VII secolo, risultava in effetti molto gravoso per i provinciali, anche perch\u00e9 stabiliva in anticipo l'ammontare della tassa in annona (spesso commutata in denaro per aderazione) che i contribuenti dovevano sborsare, senza tener conto di eventuali devastazioni ad opera di invasori, carestie, epidemie e altri fattori che potessero provocare un cattivo raccolto; solo in casi di devastazioni molto gravi le autorit\u00e0 riducevano temporaneamente il carico fiscale della provincia colpita dalla catastrofe. A ci\u00f2 si aggiunse un altro male tipico del Tardo Impero Romano, cio\u00e8 la corruzione di diversi funzionari imperiali, i quali abusavano del proprio potere per arricchirsi a spese dei sudditi e dello Stato. Gli antichi abusi tipici dell'amministrazione tardo-imperiale continuarono a essere perpetrati non solo nell'Impero bizantino ma anche nei regni romano-barbarici, dove il problema era aggravato dall'indisciplina dei dominatori germanici che, abituati al saccheggio, fecero fatica ad adattarsi a una vita rispettosa delle leggi. Nonostante la \"Prammatica Sanzione\" avesse stabilito che le tasse non sarebbero state incrementate rispetto all'epoca gotica, evidentemente i danni provocati dalle devastazioni belliche e le continue pestilenze e carestie che afflissero la penisola tra il 562 e il 571 avevano reso molto difficile pagarle e, del resto, sembra che Narsete non ricevesse sussidi da Costantinopoli, ma dovesse provvedere da s\u00e9 per il mantenimento dell'esercito e dell'amministrazione, venendo quindi costretto ad incrementare la pressione fiscale. I provvedimenti di Giustiniano per alleviare l'oppressione fiscale, come una moratoria di cinque anni per coloro che si fossero indebitati durante la guerra, nonch\u00e9 per porre un freno agli abusi perpetrati dai funzionari fiscali, non ebbero inoltre particolare successo, come testimonia il fatto che nel 595, in un'epistola diretta alla moglie dell'imperatore Maurizio, papa Gregorio I si lament\u00f2 delle iniquit\u00e0 degli esattori imperiali in Sicilia, Sardegna e Corsica che avevano spinto parte della popolazione a emigrare nella \u00abnefandissima nazione dei Longobardi\u00bb.\nNon va nemmeno dimenticata l'impellente necessit\u00e0 di entrate che affliggeva l'Impero romano d'Oriente, anche a causa degli effetti devastanti dell'epidemia di peste del 542, che aveva compromesso gravemente l'economia statale. Storici moderni hanno attribuito molti degli abusi perpetrati dai ministri di Giustiniano alla necessit\u00e0 di mantenere il bilancio in attivo nonostante l'epidemia di peste avesse ridotto di molto le entrate statali, provocando al contempo una netta crisi nei commerci, nell'agricoltura e in altri settori dell'economia.\nA vanificare, almeno a breve termine, ogni possibile, anche se molto difficile, tentativo di ripresa dell'Italia, fu l'invasione dei Longobardi (568) che provoc\u00f2 devastazioni e saccheggi nella penisola, a dire di Ravegnani \u00abper nulla inferiori a quelli della guerra gotica\u00bb. I Longobardi in un primo momento esercitarono sui Romanici un brutale diritto di conquista, e si narra che Venezia sia sorta proprio perch\u00e9 gli abitanti, in cerca di riparo dai Longobardi, si sarebbero stanziati nelle lagune. Durante il Periodo dei Duchi (574-584), le condizioni degli italici sottomessi ai Longobardi si aggravarono, avendo i duchi \u00abspogliato le chiese, ucciso i sacerdoti, rovinato le citt\u00e0 e decimato le popolazioni che erano cresciute come messi sui campi\u00bb; nello stesso capitolo Paolo Diacono sostiene che \u00abmolti nobili Romani furono uccisi per cupidigia\u00bb, mentre gli altri furono \u00abdivisi tra i Longobardi secondo il sistema dell'ospitalit\u00e0\u00bb e \u00abresi tributari con l'obbligo di versare la terza parte dei loro raccolti ai Longobardi\u00bb. I duchi longobardi, inoltre, condussero scorrerie nei territori ancora in mano bizantina, saccheggiando le chiese, violentando i monaci e devastando a tal punto la citt\u00e0 di Aquino che dopo alcuni anni era senza popolo e senza vescovo; Roma, minacciata, richiese aiuti militari sia all'Imperatore che dai Franchi, ma senza risultati.\nTuttavia, gi\u00e0 ai tempi di Autari (584-590), le condizioni dei Romanici sotto il dominio longobardo migliorarono:\nIl suo successore Agilulfo avvi\u00f2 la conversione al cattolicesimo del suo popolo e, su richiesta di papa Gregorio I, firm\u00f2 nel 598 una tregua con Bisanzio che, salvo alcune sporadiche guerre (601-603; 605; 617-619; 639-643; 663), fu rinnovata quasi ogni anno e port\u00f2 la pace in Italia per quasi tutto il VII secolo, consentendole una graduale ripresa. Nell'VIII secolo, ai tempi del re longobardo Liutprando, i Longobardi erano in gran parte romanicizzati, abbandonando molti dei loro costumi adottando invece quelli romanici, e si verific\u00f2 una relativa ripresa demografica ed economica, con l'espandersi del commercio, che provoc\u00f2 a sua volta un'espansione dell'economia monetaria; anche se non si raggiunse mai una completa parificazione sociale, le condizioni dei Romanici migliorarono al punto che alcuni di essi riuscirono, in virt\u00f9 delle loro capacit\u00e0 e di un po' di fortuna, a ricoprire posizioni di un certo rilievo nella societ\u00e0 longobarda. La completa ripresa economica dell'Italia, in ogni modo, potr\u00e0 dirsi conclusa non prima della nascita e dello sviluppo dei primi comuni (XI secolo).\nConquista effimera: l'invasione longobarda e la perdita dell'unione politica.\nLa conquista di alcune regioni italiane risult\u00f2 essere effimera per i Bizantini, mentre il dominio di altre si protrasse per alcuni secoli. Stando a ci\u00f2 che scrive Paolo Diacono, dissensi fra Narsete e il nuovo imperatore Giustino II (oppure, come indica Paolo Diacono con ironia, le continue contumelie dell'imperatrice Sofia), spinsero il primo a chiamare in Italia il re dei Longobardi Alboino. Tali asserzioni sono prive di fondamento storico: gli storici moderni ritengono pi\u00f9 probabile che i Longobardi abbiano invaso l'Italia piuttosto perch\u00e9 pressati dall'espansionismo degli Avari; altri studiosi invece, nel tentativo di rendere pi\u00f9 credibile la leggenda dell'invito di Narsete, hanno congetturato che i Longobardi potrebbero essere stati invitati in Italia dal governo bizantino con l'intenzione di utilizzarli come \"foederati\" per contenere eventuali attacchi franchi, ma le loro asserzioni non sono verificabili e universalmente condivise. Secondo la tradizione riportata da Paolo Diacono, il giorno di Pasqua del 568 Alboino entr\u00f2 in Italia; sono state avanzate varie ipotesi sui motivi per cui Bisanzio non ebbe la forza di reagire all'invasione:\nCos\u00ec negli anni settanta del secolo i Longobardi posero la loro capitale a Pavia conquistando tutto il nord della penisola tranne le coste della Liguria e del Veneto. Al centro e al sud si formarono invece i ducati longobardi di Spoleto e di Benevento: i duchi fondatori (Faroaldo a Spoleto e Zottone a Benevento) non sembrerebbero essere venuti in Italia con Alboino, ma secondo alcune congetture - ora divenute maggioritarie - sarebbero arrivati in Italia gi\u00e0 prima del 568, come \"foederati\" al servizio dell'Impero rimasti dopo la guerra gotica; solo nel 576, dopo il fallimento della spedizione contro i Longobardi del generale bizantino Baduario, i \"foederati\" longobardi di Spoleto e Benevento si sarebbero rivoltati a Bisanzio, formando questi due ducati autonomi. Dopo la formazione dei due ducati longobardi meridionali, Roma era apertamente minacciata e nel 579 fu essa stessa assediata; nel 578 il senato romano invi\u00f2 richieste di aiuto all'imperatore Tiberio II ma questi, essendo impegnato sul fronte orientale, non pot\u00e9 far altro che consigliare al senato di corrompere col denaro i duchi longobardi per spingerli a passare dalla parte dell'Impero e combattere in Oriente al servizio di Bisanzio contro la Persia, oppure di comprare un'alleanza con i Franchi contro i Longobardi.\nL'invasione longobarda comport\u00f2 necessariamente la militarizzazione dei residui territori bizantini in Italia: l'incessante stato di guerra con i Longobardi indusse le autorit\u00e0 militari ad accentrare i poteri esautorando progressivamente le loro controparti civili, che non sono pi\u00f9 attestate a partire dalla seconda met\u00e0 del VII secolo, e la prefettura del pretorio d'Italia fu riorganizzata in Esarcato, retto dall'esarca d'Italia, i cui poteri coincidevano grossomodo con quelli del generalissimo (\"strategos autokrator\") di et\u00e0 giustinianea; la carica di \"prefetto d'Italia\" non venne abolita fino ad almeno a met\u00e0 del VII secolo anche se divenne subordinata all'esarca. Il primo riferimento nelle fonti dell'epoca all'esarca si ha in una lettera di papa Pelagio II del 4 ottobre 584; secondo gli storici moderni, l'esarcato, all'epoca della lettera (584), doveva essere stato istituito da poco tempo. I confini dell'Esarcato d'Italia non furono mai definiti dato l'incessante stato di guerra tra Bizantini e Longobardi.\nGrazie alla riorganizzazione dell'Italia bizantina avvenuta all'epoca dell'imperatore Maurizio, Roma e parte del Lazio, Venezia, Ravenna e la Romagna, la Sicilia e la Sardegna resteranno in mano bizantina per altri due secoli, e vaste zone costiere dell'Italia meridionale faranno parte dell'Impero romano d'Oriente fino alla conquista normanna (XI secolo). Inoltre, la differenziazione fra domini longobardi nella terraferma, tipicamente organizzati in ducati (tra i principali, Friuli, Trento, Verona, Brescia, Bergamo, Pavia, Tuscia, Spoleto, Benevento), e domini bizantini sulla costa (Venezia, Napoli, Ravenna, la Pentapoli), diede avvio a un processo di frammentazione politica che sar\u00e0 tipico dell'Italia fino al XIX secolo.\nFonti storiografiche.\nLa gran parte delle informazioni oggi disponibili sulla guerra gotica sono state tramandate da Procopio di Cesarea, segretario di Belisario, in 4 degli 8 libri che formano la sua \"Storia delle guerre di Giustiniano\". Procopio partecip\u00f2 direttamente alle prime fasi del conflitto, in particolare durante il primo assedio di Roma (537-538); lo storico, per\u00f2, non era favorevole a Giustiniano e per tale ragione, secondo alcuni studiosi, le sue affermazioni e valutazioni non sono sempre attendibili. Non vanno dimenticate le \"Storie\" di Agazia, continuatore di Procopio, che narr\u00f2 la campagna di Narsete contro i Franchi e gli Alemanni (553-554).\nInfine, una testimonianza importante \u00e8 fornita dalla opera \"De origine actibusque Getarum\" dello storico Giordane, meglio nota come \"Getica\": Giordane, essendo di origine gotica, fornisce una visione complementare di molti fatti testimoniati da Procopio.\nInfluenze sulla letteratura e sulle arti.\nSembra che la guerra gotica abbia suscitato l'interesse di Torquato Tasso: infatti, come scrisse Edward Gibbon nella sua opera \"Storia del declino e della caduta dell'Impero romano\" ():\nIl letterato vicentino Gian Giorgio Trissino (1478-1550) dedic\u00f2 alla guerra gotica addirittura un poema epico, \"L'Italia liberata dai Goti\", definito da alcuni critici letterari come \u00abil poema pi\u00f9 noioso della letteratura italiana\u00bb. Il poema in questione, in 27 canti e in endecasillabi sciolti, \u00e8 dedicato all'Imperatore mecenate Carlo V d'Asburgo: esso inizia con Giustiniano che riceve da un angelo che gli appare in sogno la missione di liberare l'Italia dalla tirannia degli eretici Ostrogoti (di fede ariana); Giustiniano affida quindi la missione a Belisario ma, dopo alcuni iniziali successi, la profanazione di un altare da parte di un soldato greco fa s\u00ec che la Vergine Maria inizi a favorire gli Ostrogoti, con il risultato che Belisario viene sconfitto. La guerra comunque volge in favore di Bisanzio grazie all'arrivo di una nuova armata condotta da Narsete che, dopo aver vinto il re goto Vitige in una disfida tra 12 guerrieri greci e 12 guerrieri ostrogoti, lo fa catturare e sottomette tutta l'Italia a Bisanzio, riunendola all'Impero.\nNel 1876 il letterato tedesco Felix Dahn scrisse il romanzo storico \"Ein Kampf um Rom\" (traduzione letterale: \"Guerra per Roma\"), ispirato liberamente all'opera di Procopio di Cesarea. Esso narra la lotta tra Bizantini e Ostrogoti per il possesso di Roma e dell'Italia, ma inserisce anche una terza fazione, quella capeggiata dal senatore romano fittizio Cetego, il quale vorrebbe restaurare l'Impero romano d'Occidente, cacciando sia i Greci che gli Ostrogoti dalla penisola; alla fine del romanzo il re ostrogoto Teia viene sconfitto dal generale Narsete, portando alla rovina della nazione ostrogota, sottomessa a Bisanzio. Nel 1968 e nel 1969 usc\u00ec un adattamento cinematografico in due parti dell'opera di Dahn, \"Kampf um Rom I\" e \"Kampf um Rom II - Der Verrat\". Il film, a cui prese parte persino Orson Welles, usc\u00ec anche in Italia con il titolo \"La calata dei Barbari\", ma in versione rimaneggiata: per ridurre le due parti del film in una sola, furono tagliate diverse scene, con il risultato che la versione italiana dura solo 89 minuti contro i 189 minuti della versione originale."}
{"id": "210909", "revid": "11694", "url": "https://it.wikipedia.org/wiki?curid=210909", "title": "Guerra greco-gotica", "text": ""}
{"id": "210911", "revid": "1575712", "url": "https://it.wikipedia.org/wiki?curid=210911", "title": "Mabel Greer's Toyshop", "text": ""}
{"id": "210915", "revid": "2730", "url": "https://it.wikipedia.org/wiki?curid=210915", "title": "Ko\u0161ice", "text": "Ko\u0161ice, (in ungherese: \"Kassa\", ]; in tedesco: \"Kaschau\", ]; in polacco: \"Koszyce\", ]; in ucraino: \u041a\u043e\u0448\u0438\u0446\u0456, \"Ko\u0161yci\" ]; in latino e in italiano storico: \"Cassovia\") \u00e8 una citt\u00e0 della Slovacchia orientale, vicino al confine con la Polonia, l'Ucraina e l'Ungheria sul fiume Horn\u00e1d. Ha circa abitanti ed \u00e8 la seconda citt\u00e0 pi\u00f9 popolosa della Slovacchia. Ko\u0161ice \u00e8 sede della Corte costituzionale della Repubblica Slovacca, di due universit\u00e0, dell'accademia aeronautica slovacca, di un'arcidiocesi di rito romano e di un'eparchia di rito bizantino.\nKo\u0161ice \u00e8 stata Capitale europea della cultura nel 2013, assieme a Marsiglia.\nGeografia fisica.\nTerritorio.\nKo\u0161ice sorge nella valle del fiume Horn\u00e1d, un affluente di destra del Tibisco, nel punto in cui le colline digradano verso la pianura pannonica. Il centro della citt\u00e0 sorge sulla riva destra dello Horn\u00e1d, mentre popolari quartieri moderni (S\u00eddlisko \u0164ahanovce, Dargovsk\u00fdch hrdinov, Vy\u0161n\u00e9 Op\u00e1tske) sorgono sulla riva sinistra. Ancora pi\u00f9 a est, sulle colline, \u00e8 situato il nucleo antico di Ko\u0161ick\u00e1 Nov\u00e1 Ves. Il territorio comunale si estende verso sud nella pianura, su entrambe le rive dello Horn\u00e1d.\nIl centro della citt\u00e0 si trova all'altitudine di 208 metri sul livello del mare, mentre il punto pi\u00f9 alto del territorio comunale, la collina Hradov\u00e1 a nord, raggiunge la quota di 466 metri sul livello del mare.\nClima.\nIl clima di Ko\u0161ice \u00e8 tipicamente continentale, con escursioni termiche notevoli e precipitazioni pi\u00f9 abbondanti in estate.\nStoricamente la temperatura pi\u00f9 alta registrata \u00e8 stata di (20 luglio 2007), mentre la pi\u00f9 bassa \u00e8 stata di (16 febbraio 1940).\nStoria.\nLe origini.\nLa prima notizia scritta della citt\u00e0 si ha nel 1230, e riguardava un atto relativo alla vendita di un terreno; la citt\u00e0 nell'occasione veniva chiamata \"Villa Cassa\".\nNel 1342 ricevette il titolo di citt\u00e0 \"regia e indipendente\", e il 7 maggio 1369, prima in Europa, per concessione di Luigi I d'Ungheria le venne assegnato uno stemma civico, raffigurante quattro righe bianche, quattro rosse, e tre gigli d'Angi\u00f2. Nel 1374 la citt\u00e0 fu teatro del cosiddetto \"Privilegio di Koszyce\", con il quale il re Luigi I d'Ungheria assicur\u00f2 la successione delle sue figlie al trono di Polonia tramite la concessione di privilegi alla nobilt\u00e0 polacca.\nLo sviluppo.\nFavorita dalla posizione geografica, che ne faceva il crocevia di molti traffici, Ko\u0161ice conobbe un periodo di grande prosperit\u00e0 a partire dal XIV secolo: in quel periodo la citt\u00e0 era uno dei maggiori centri commerciali dell'Europa centrale, faceva parte della Pentapolitana, ed era gi\u00e0 la seconda citt\u00e0 pi\u00f9 popolata dell'odierna Slovacchia dopo Bratislava (nel 1480 la popolazione era di 10.000 abitanti).\nLa decadenza.\nNel 1556 un terribile incendio distrusse quasi completamente la citt\u00e0: molti edifici vennero gravemente danneggiati, e solo grazie all'aiuto delle vicine citt\u00e0, Ko\u0161ice pot\u00e9 essere effettivamente ricostruita.\nIl XVI e il XVII secolo furono periodi bui per la citt\u00e0, segnati dalle continue ribellioni contro gli Asburgo e delle guerre di religione fra cattolici e protestanti e dalla conseguente paralisi delle attivit\u00e0 commerciali che anni prima le avevano permesso di raggiungere un'invidiabile stabilit\u00e0 economica: il 7 settembre 1619 a Ko\u0161ice furono martirizzati i gesuiti Melchiorre Grodeck\u00fd, Marco Kri\u017eev\u010danin e Stefano Pongr\u00e1cz, canonizzati nel 1997.\nDal XVIII secolo a oggi.\nSolo a partire dal XVIII secolo la citt\u00e0 conobbe una lenta ma progressiva ripresa, con l'edificazione di nuovi palazzi, dapprima in stile barocco, ma poi anche in stile liberty. Dal 1804 Ko\u0161ice divenne sede vescovile.\nDopo la Prima guerra mondiale, complice la disfatta dell'Austria-Ungheria, la citt\u00e0 venne occupata dall'esercito ceco, entrando a far parte della nuova Cecoslovacchia. Nel 1919 fu la sede, per un breve periodo, della Repubblica Sovietica Slovacca.\nLa citt\u00e0 ritorn\u00f2 poi all'Ungheria nel 1938, in base a quanto stabilito dal Primo Arbitrato di Vienna, e se ne stacc\u00f2 solo alla fine della Seconda guerra mondiale.\nDurante la seconda guerra mondiale fu sede di un ghetto ebraico, che contava una comunit\u00e0 di circa persone.\nA Ko\u0161ice venne inoltre formato il primo governo cecoslovacco dopo la fine della seconda guerra mondiale, nel 1945, due mesi prima della liberazione di Praga da parte dell'Armata Rossa; tuttavia, con la salita al potere dei comunisti nel 1948, l'amministrazione del paese venne centralizzata a Praga.\nKo\u0161ice soprattutto a partire dal XX secolo \u00e8 stata un vivace centro culturale. Ha dato i natali allo scrittore ungherese S\u00e1ndor M\u00e1rai (1900 - 1989), di cui si conservano in citt\u00e0 alcuni oggetti, raccolti in una stanza commemorativa, che sorge nel luogo dove fu demolita la casa natale dell'autore. Importante fu pure la scultrice Alina Ferdinandy (1926-1974). Nel 2013 Ko\u0161ice fu Capitale europea della cultura e approfitt\u00f2 di questa nomina per dotarsi di importanti infrastrutture come il Kas\u00e1rne Kulturpark, SPOTs e la Kunsthalle/Hala umenia, nonch\u00e9 per il restauro dei suoi monumenti principali.\nNel 1999 il sindaco di Ko\u0161ice Rudolf Schuster divenne presidente della Slovacchia.\nMonumenti e luoghi d'interesse.\nEdifici sacri.\nLa cattedrale di Sant'Elisabetta \u00e8 la pi\u00f9 grande chiesa della Slovacchia e la pi\u00f9 grande costruzione del paese in stile gotico. Venne edificata tra il 1378 e il 1508, sulle ceneri della precedente chiesa parrocchiale, rasa al suolo da un incendio nel 1370. L'altare principale della chiesa, opera dello scultore rinascimentale mastro Pavol di Levo\u010da, ospita la maggiore collezione di tavolette mariane d'Europa; in una cripta sono inoltre conservate le spoglie del principe Ferenc R\u00e1k\u00f3czi, eroe ungherese della ribellione contro gli Asburgo.\nLa cappella di San Michele \u00e8 collocata a sud della cattedrale, ed \u00e8 un edificio a singola navata sempre in stile gotico. Fu edificata nel XIV secolo ed era originariamente un ossario. \u00c8 il secondo edificio pi\u00f9 antico della citt\u00e0.\nSul lato nord della cattedrale si trova il campanile di Sant'Urbano, edificio gotico del XIV secolo, pi\u00f9 volte rimaneggiato.\nSempre nella via principale, Hlavn\u00e1 ulica, \u00e8 presente anche la Colonna dell'Immacolata, monumento barocco eretto in ringraziamento per la fine della peste.\nAltre due chiese sorgono sul lato orientale della via: la chiesa di Sant'Antonio di Padova, detta chiesa dei Francescani, chiesa gotica rifatta in forme barocche, e la chiesa della Santissima Trinit\u00e0, detta chiesa dei premostratensi.\nNel centro di Ko\u0161ice sono presenti anche le chiese cattoliche dei Domenicani, con annesso convento, e delle Orsoline. La cattedrale della Nativit\u00e0 di Maria Vergine \u00e8 la chiesa principale dell'eparchia di Ko\u0161ice, circoscrizione della Chiesa greco-cattolica slovacca. \nVi sono anche due chiese protestanti ottocentesche, la chiesa evangelica e la chiesa calvinista e una sinagoga.\nEdifici civili.\nFra gli edifici civili sono importanti il Teatro di Stato, nel tratto centrale di Hlavn\u00e1 ulica (via Maestra). Lungo la stessa strada si affacciano i palazzi pi\u00f9 importanti: il municipio vecchio, il palazzo arcivescovile, il palazzo Andr\u00e1ssy, il palazzo del Capitano, la foresteria dei mercanti di Levo\u010da, il palazzo del Mendicante d'Oro, il palazzo Dessewffy.\nDella cinta muraria di Ko\u0161ice rimangono alcuni tratti dei bastioni: il bastione del boia e il bastione del mulino sul lato est, un tratto verso ovest e la porta meridionale della citt\u00e0, oggi sotto il piano stradale e visitabile.\nAltri luoghi.\nFuori citt\u00e0 si trova il Giardino zoologico di Ko\u0161ice, il maggiore della Slovacchia.\nA pochi chilometri si trova anche il geyser di Her\u013eany.\nSociet\u00e0.\nEtnie e minoranze straniere.\nIn base al censimento del 2001 gli abitanti della citt\u00e0 appartengono alle seguenti etnie:\nReligione.\nIn base al censimento del 2001 gli abitanti della citt\u00e0 professano le seguenti religioni:\nCultura.\nUniversit\u00e0.\nKo\u0161ice \u00e8 sede dell'Universit\u00e0 Pavol Jozef \u0160af\u00e1rik, fondata con il nome di \"Universitas Cassoviensis\" nel 1657 e articolata in cinque facolt\u00e0: medicina, scienze naturali, giurisprudenza, scienze sociali e filosofia. \u00c8 sede anche di un'universit\u00e0 di medicina veterinaria, fondata nel 1949. Nel 1952 fu istituita l'Universit\u00e0 tecnica di Ko\u0161ice, che oggi conta 9 facolt\u00e0 (ingegneria mineraria e dell'ambiente, metallurgia, ingegneria meccanica, ingegneria elettrotecnica e informatica, ingegneria edile, ingegneria della produzione, arte, aviazione ed economia, quest'ultima con sede a Pre\u0161ov).\nIn citt\u00e0 si trovano anche facolt\u00e0 distaccate di altre universit\u00e0 slovacche: la facolt\u00e0 di \"business administration\" dell'Universit\u00e0 economica di Bratislava, la facolt\u00e0 di teologia dell'Universit\u00e0 cattolica di Ru\u017eomberok e la facolt\u00e0 di economia e management dell'Universit\u00e0 economica di Nitra.\nMusei e pinacoteche.\nA Ko\u0161ice si trova uno dei pi\u00f9 antichi musei slovacchi, il Museo della Slovacchia orientale, fondato nel 1872 per iniziativa di Imrich Henszlmann. Il museo si articola in tre sezioni: scienze naturali, storia e storia dell'arte. La sezione di storia \u00e8 nell'edificio principale, nei cui sotterranei \u00e8 custodito anche il tesoro di Ko\u0161ice, mentre le sezioni di scienze naturali e di storia dell'arte sono ospitate nel palazzo antistante, il cosiddetto \"Edificio della Divisione\" (\"Budova Div\u00edzie\") il cui ingresso \u00e8 su via Hviezdoslavova. Un'altra sede del museo \u00e8 in una parte diversa del centro storico, nel bastione del Boia (\"Katova ba\u0161ta\"): ospita la riproduzione della casa di Tekirda\u011f in cui visse in esilio Francesco II R\u00e1k\u00f3czi. Un'altra sede del museo nel centro della citt\u00e0 \u00e8 allestita in una prigione medievale, \"Miklu\u0161ova v\u00e4znica\". Nel giardino del museo \u00e8 stata ricollocata una chiesa in legno, proveniente da Ko\u017euchovce.\nIn totale la collezione del museo \u00e8 di oggetti.\nImportante \u00e8 anche la Galleria della Slovacchia orientale, pinacoteca che raccoglie opere dei pi\u00f9 importanti artisti locali.\nDal 1993 la casa donata dallo scultore Vojtech L\u00f6ffler ospita un museo e la biblioteca a lui dedicati e la camera dell'artista. Il museo raccoglie la sua collezione privata, di circa : oltre alle sue sculture, vi sono esposte opere di artisti di Ko\u0161ice come Elem\u00edr Hal\u00e1sz-Hradil, \u013dudov\u00edt \u010cord\u00e1k, Kon\u0161tant\u00edn Bauer, Gejza Kieselbach, J\u00e1nos Kmetty, Anton Jasusch, Vlado \u0160ipo\u0161, \u013dudov\u00edt Feld, Franti\u0161ek Reichent\u00e1l, J\u00falius Jakoby, Juraj Collin\u00e1sy, Imrich Oravecz, \u0160tefan Roskov\u00e1nyi.\nGeografia antropica.\nDistretti e quartieri.\nKo\u0161ice \u00e8 divisa amministrativamente in 4 distretti, mentre un quinto distretto Ko\u0161ice-okolie comprende i dintorni di Ko\u0161ice oltre i confini comunali, ma ha sede a Ko\u0161ice.\nIl comune di Ko\u0161ice \u00e8 diviso in 22 quartieri, cos\u00ec distribuiti fra i vari distretti:\nInfrastrutture e trasporti.\nKo\u0161ice pu\u00f2 contare su un aeroporto internazionale, il secondo pi\u00f9 importante del paese, che dista dal centro.\nLa stazione ferroviaria di Ko\u0161ice \u00e8 il capolinea della principale linea ferroviaria slovacca, che la collega a Bratislava attraversando tutto il paese dalla parte settentrionale (\u017dilina, Liptovsk\u00fd Mikul\u00e1\u0161, Poprad, Kysak). \u00c8 anche capolinea dell'altra ferrovia che attraversa la Slovacchia da est a ovest passando per la parte centrale del paese (via Brezno). La stazione fu tuttavia inaugurata il 14 agosto 1860 come capolinea della ferrovia per Miskolc. Dalla stazione di Ko\u0161ice hanno origine treni internazionali per Budapest, Praga, Vienna, Leopoli, Kiev e Cracovia.\nKo\u0161ice \u00e8 servita anche da altre due stazioni secondarie: Ko\u0161ice predmestie e \u0164ahanovce.\nLa citt\u00e0 ha una rete di trasporti pubblici costituita da autobus, filobus e tram.\nAmministrazione.\nConsolati.\nKo\u0161ice ospita il consolato generale ungherese e consolati onorari di Belgio, Germania, Spagna, Russia, Turchia e Mongolia. Negli anni 2000 ha ospitato anche un consolato italiano.\nGemellaggi.\nLa citt\u00e0 \u00e8 gemellata con:\nSport.\nKo\u0161ice ospita ogni anno una delle maratone pi\u00f9 importanti d'Europa, la Maratona internazionale della pace. Alla maratona \u00e8 dedicata una piazza (\"N\u00e1mestie Marat\u00f3nu mieru\") dove un monumento ricorda tutti i vincitori e le vincitrici della competizione. La piazza \u00e8 stata il traguardo della corsa, mentre sulla via principale i paracarri segnano la distanza percorsa dagli atleti.\nSport molto popolare a Ko\u0161ice e in tutta la Slovacchia \u00e8 l'hockey su ghiaccio. Gli incontri di questo sport si svolgono allo Stadio invernale (\"Steel Arena\"). La citt\u00e0 insieme a Bratislava \u00e8 stata sede del Campionato mondiale di hockey su ghiaccio maschile 2011\nKo\u0161ice \u00e8 anche citt\u00e0 natia della campionessa di tennis Martina Hingis, ex numero 1 delle classifiche mondiali: la giocatrice nacque qui da genitori slovacchi, ma si trasfer\u00ec in tenera et\u00e0 insieme alla madre prima in Germania poi in Svizzera dove prese visto e cittadinanza, partecipando anche al circuito WTA di tennis femminile sotto la bandiera rosso-crociata e con il cognome virato all'occidentale, da Hingisov\u00e1 a Hingis.\nIl Ko\u0161ice \u00e8 la pi\u00f9 importante squadra di calcio della citt\u00e0."}
{"id": "210917", "revid": "1543377", "url": "https://it.wikipedia.org/wiki?curid=210917", "title": "M90 (astronomia)", "text": "M 90 (nota anche come NGC 4569) \u00e8 una galassia a spirale visibile nella costellazione della Vergine; \u00e8 una delle otto galassie trovate e catalogate da Charles Messier il 18 marzo 1781 nella regione Chioma-Vergine, assieme all'ammasso globulare M92 dell'Ercole.\nOsservazione.\nM90 si trova in una regione di cielo priva di stelle di riferimento, fra le costellazioni della Vergine e della Chioma di Berenice; si tratta di una delle galassie pi\u00f9 brillanti del gruppo della Vergine: pu\u00f2 essere individuata persino con un binocolo, se la notte \u00e8 particolarmente propizia, mentre un semplice telescopio amatoriale da 60-80mm \u00e8 in grado di mostrarla come una macchia allungata e con un leggero alone. Il nucleo, ben visibile in strumenti a partire da 140mm, \u00e8 di aspetto puntiforme e di dodicesima magnitudine, mentre l'alone debole e tagliato in due da una barra pi\u00f9 luminosa.\nM90 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo serale \u00e8 quello compreso fra marzo e agosto.\nStoria delle osservazioni.\nM90 \u00e8 stata descritta per la prima volta da Charles Messier nel 1781 come una nebulosa priva di stelle; William Herschel la indica come una macchia larga e luminosa al centro, dove \u00e8 presente un nucleo ben definito. La descrizione pi\u00f9 accurata proviene da Padre Heinrich Ludwig d'Arrest, che la descrisse come una nube di forma ellittica il cui nucleo brilla come una stella di dodicesima grandezza, di cui possiederebbe pure l'aspetto; le dimensioni sono di 7' x 2'.\nCaratteristiche.\nM90 \u00e8 una delle galassie a spirale pi\u00f9 grandi (9,5x4,5') dell'Ammasso della Vergine. Ha bracci a spirale, molto stretti e uniformemente brillanti, che sembrano completamente \"fossilizzati\", nel senso che non sembra esserci formazione di stelle in corso, con la sola eccezione della regione interna del disco, vicino ad alcune linee scure di polvere. Probabilmente il suo mezzo interstellare \u00e8 stato in gran parte strappato via dalle intense forze mareali presenti all'interno dell'ammasso in cui si trova; altre teorie affermano che sia stato spazzato via da esplosioni multiple di supernovae avvenute nella regione del nucleo, dove la formazione stellare \u00e8 ancora attiva. J.D. Wray ha formulato l'ipotesi che questa galassia si stia evolvendo verso uno stato simile a quello di M64, per poi diventare un sistema lenticolare (S0).\nBench\u00e9 M90 sia una grande e notevole galassia, Holmberg ha trovato un valore piuttosto basso per la sua massa, e quindi per la sua densit\u00e0.\nLa sua distanza \u00e8 approssimativamente 60 milioni di anni luce ed ha una magnitudine apparente di 9,3.\nDal momento che si avvicina a noi a una velocit\u00e0 di 383\u00a0km/s, si deve muovere a una velocit\u00e0 particolarmente elevata, vicina a 1.500\u00a0km/s, attraverso l'Ammasso della Vergine nella nostra direzione, ed \u00e8 possibile che sia sul punto di fuggire dall'ammasso; secondo alcune fonti avrebbe gi\u00e0 lasciato l'ammasso e adesso sarebbe molto pi\u00f9 vicina a noi. Solo un'altra galassia di Messier, M86, ha una velocit\u00e0 di avvicinamento pi\u00f9 rapida."}
{"id": "210920", "revid": "125378136", "url": "https://it.wikipedia.org/wiki?curid=210920", "title": "AMAT (Taranto)", "text": "LAMAT (sigla di Azienda per la Mobilit\u00e0 nell'Area di Taranto) \u00e8 l'azienda di trasporti pubblici di Taranto. Trasformata in Societ\u00e0 per azioni il 12 gennaio 2001, gestisce il trasporto dei passeggeri via terra mediante autobus e biciclette, e via mare mediante motonavi che permettono collegamenti veloci tra il Mar Piccolo ed il Mar Grande, nonch\u00e9 con le Isole Cheradi durante il periodo estivo.\nStoria.\nNel 1948, i tranvieri che operavano presso la Societ\u00e0 Tramvie Elettricit\u00e0 Taranto (STET), storico esercente della rete tranviaria di Taranto, costituirono la \"Societ\u00e0 Tramvie e Autobus Taranto S.r.l. (STAT)\", una cooperativa per azioni a responsabilit\u00e0 limitata: si decise di eliminare progressivamente tutte le linee tranviarie e di acquistare i primi autobus, che lentamente sostituirono i tram. Dall'unione dei due percorsi tranviari esistenti nacque la linea numero 1/2, rimasta asse portante del trasporto pubblico tarantino.\nNegli anni sessanta, grazie al nuovo stabilimento siderurgico che funse da volano per tutta l'economia locale, l'Azienda pot\u00e9 operare in un contesto economico sostanzialmente positivo. Il parco aziendale della \"STAT\" contava un centinaio di autobus, tutti con la guida a destra e con la classica verniciatura esterna bicolore verde.\nNegli anni settanta, avvenne la municipalizzazione della societ\u00e0, ribattezzata AMAT, che rilev\u00f2 gran parte delle vetture senza modificarne il numero di matricola aziendale: tra questi furono acquisiti diversi minibus, due Fiat 401 Cansa e numerosi Fiat 411 Cansa e Menarini.\nA causa della forte inflazione e delle crisi petrolifere del 1973 e del 1979, si decise di limitare l'uso delle automobili private, pertanto venne disposto l'uso gratuito del mezzo pubblico per tutta la cittadinanza. In quegli anni l'AMAT miglior\u00f2 notevolmente il servizio, sia rinnovando il parco vetture con l'introduzione di nuovi autobus (Fiat 410 Menarini e Cameri, Fiat 418 AC e AL Cameri, Mercedes-Benz O305 e verso la fine l'Inbus U210), sia costruendo pensiline alle fermate ed offrendo la possibilit\u00e0 di acquistare i titoli di viaggio anche a terra: inizi\u00f2 cos\u00ec a scomparire la figura del bigliettaio a bordo dei mezzi.\nDal 2001 la municipalizzata \u00e8 stata trasformata in Societ\u00e0 per azioni, e dal 2003 \u00e8 stato istituito il servizio di idrovie, grazie all'utilizzo delle due motonavi \"Clodia\" e \"Adria\", acquisite dall'Azienda Consorzio Trasporti Venezia: esse collegano Piazzale Democrate a Capo San Vito, passando dal Mar Piccolo al Mar Grande attraverso il canale navigabile. Durante il periodo estivo raggiungono le Isole Cheradi attraccando al molo dell'Isola di San Pietro.\nL'azienda, nel 2020, gestisce linee di trasporto su gomma mediante autobus alimentati prevalentemente a gasolio tradizionale (a basso tenore di zolfo). Fanno parte del parco aziendale anche 18 autobus alimentati a metano.\nL'area servita \u00e8 costituita dal territorio dei tre comuni di Taranto, Statte e Leporano.\nIl servizio di trasporto erogato, articolato su 22 linee, con una estensione di rete di 765 km, di cui 637 in ambito urbano e 128 in ambito suburbano, ha consentito nel 2016 la produzione di 7.950.737 vett. per km in servizio di linea e pu\u00f2 attualmente contare su un parco veicoli di 147 autobus. La velocit\u00e0 commerciale \u00e8 stata pari a circa 15,00 km/h. "}
{"id": "210924", "revid": "6392", "url": "https://it.wikipedia.org/wiki?curid=210924", "title": "Barcode", "text": ""}
{"id": "210926", "revid": "119877259", "url": "https://it.wikipedia.org/wiki?curid=210926", "title": "Susanna Fontanarossa", "text": "Non si hanno notizie certe sul luogo e la data di nascita, ma esistono interpretazioni e tradizioni che la vorrebbero originaria o di Fontanarossa di Gorreto in Val Trebbia, o di Quezzi, oggi quartiere di Genova, situato nella valletta del rio Fereggiano, affluente del Bisagno, dove le sono state intitolate una strada ed una scuola elementare.\nProbabilmente, spos\u00f2 Domenico Colombo, padre di Cristoforo, nel 1445 o 1463. Dal matrimonio, nacquero Cristoforo, Giovanni, Bartolomeo, Giacomo (detto Diego) e una femmina, Bianchinella, che and\u00f2 sposa a Giacomo Bavarello.\nGiovanni mor\u00ec giovane, nel 1484 e poco dopo, anche sua madre Susanna.\nLe tesi sulle origini.\nUn atto di vendita, fatto tramite un notaio, conservato tuttora all'Archivio di Stato di Genova, riporta testualmente: \"\u00abSozana, (quondam) de Jacobi de Fontana Rubea, uxor Dominici de Columbo de Ianua ac Christophorus et Pelegrinus filii eorum\u00bb\".\nTradotto letteralmente, il testo significa: \"\u00abSusanna del fu Giacomo da Fontanarossa, moglie di Domenico Colombo da Genova, e Cristoforo e Pellegrino, loro figli\u00bb\".\nSecondo i sostenitori della tesi secondo cui Susanna fosse originaria di Fontanarossa, da questo atto si pu\u00f2 trarre la conclusione che si parla di Susanna da Fontanarossa e non di Susanna Fontanarossa. Considerando che in Val Bisagno non esiste alcun paese con questo nome, occorre guardare al genovesato, dove il solo borgo cos\u00ec chiamato \u00e8 Fontanarossa di Gorreto, in Val Trebbia. Peraltro, vi \u00e8 una lapide nel centro del paese, che dice \u201cIn questo borgo nacque Susanna Fontanarossa, madre di Cristoforo Colombo.\nNell'antica Repubblica di Genova, inoltre, si indicavano, sotto il nome generico di Valbisagno, indistintamente tutti i territori sulla direttrice Genova-Piacenza, sui quali si estendeva il dominio di San Giorgio.\nA sostegno di chi afferma che le origini di Susanna fossero di Quezzi, esistono vari documenti:\nAnche a Quezzi, inoltre, fino agli anni sessanta, esisteva una casa, ritenuta quella dei Fontanarossa, e decorata con l'affresco di una caravella e con un busto di Colombo."}
{"id": "210932", "revid": "2152377", "url": "https://it.wikipedia.org/wiki?curid=210932", "title": "Bene mobile", "text": "I beni mobili sono, secondo la legge italiana, tutti i beni che non sono ricompresi nel novero dei beni immobili.\nSono definiti come tali, in modo residuale, dall'art. 812, 3\u00b0 comma del codice civile italiano.\nCaratteristiche.\nPer comprendere quindi quali beni, in effetti, possano essere classificati come mobili, dobbiamo far ricorso alla definizione che l'art. 812 c.c. d\u00e0 dei beni immobili: \"Sono beni immobili il suolo, le sorgenti e i corsi d'acqua, gli alberi, gli edifici e le altre costruzioni, anche se unite al suolo a scopo transitorio, e in genere tutto ci\u00f2 che naturalmente o artificialmente \u00e8 incorporato al suolo. Sono reputati immobili i mulini, i bagni e gli altri edifici galleggianti quando sono saldamente assicurati alla riva o all'alveo e sono destinati ad esserlo in modo permanente per la loro utilizzazione. Sono mobili tutti gli altri beni.\"\nLa norma, quindi, tende a ricomprendere nella categoria dei \"beni mobili\" tutti quei beni che non possono essere classificati come immobili. La distinzione fra le due categorie risulta importante, poich\u00e9 la legge sancisce tutele e modalit\u00e0 di trasferimento differenti per le due tipologie di beni.\nTipologie.\nI beni mobili si differenziano, a loro volta, in:\nBeni mobili registrati.\nI beni mobili registrati sono soggetti alla disciplina, particolare, prevista per i beni iscritti in un particolare registro. Ad esempio, le autovetture sono soggette a particolare regolamentazione proprio perch\u00e9 iscritte al Pubblico Registro Automobilistico (PRA); allo stesso modo le navi e gli aeromobili seguono la disciplina dettata \"ad hoc\" dal legislatore.\nIn particolare, le navi e gli aeromobili sono disciplinati (almeno per quanto riguarda il trasferimento di diritti) in maniera non dissimile dai beni immobili; sar\u00e0, ad esempio, richiesta la forma scritta \"ad substantiam\" per un eventuale atto di vendita.\nLe \"energie\".\nIn ossequio all'art. 814 c.c., sono considerate beni mobili anche le energie.\nVengono annoverate fra i beni mobili le energie che possono essere valutate economicamente come, ad esempio, l'energia elettrica, quella termica, quella radioelettrica, e cos\u00ec via.\nLe energie umane, invece, sono oggetto di discipline separate da parte del nostro ordinamento; l'energia \"fisica\" sar\u00e0 disciplinata dalla normativa sul lavoro, mentre l'energia \"mentale\" trover\u00e0 protezione nella normativa relativa alle opere di ingegno.\nInoltre con sentenza 11959/2020, la cassazione penale afferma che \u00e8 da considerarsi tale anche il dato informatico."}
{"id": "210933", "revid": "18397", "url": "https://it.wikipedia.org/wiki?curid=210933", "title": "Beni mobili", "text": ""}
{"id": "210935", "revid": "2227547", "url": "https://it.wikipedia.org/wiki?curid=210935", "title": "Samael", "text": "Samael () (castigo di Dio) secondo la religione ebraica \u00e8 un arcangelo nella tradizione Talmudica e post-Talmudica, ha il ruolo di accusatore, seduttore e distruttore, spesso associato all'angelo della morte (Azrael). \u00c8 considerato arbitrario, buono e nel contempo crudele. Venne identificato come l'angelo custode di Esa\u00f9 e patrono dell'Impero Romano. \nBisogna fare attenzione a non assimilarlo a Lucifero, perch\u00e9 Samael interviene sotto volont\u00e0 divina per provare l'uomo, mentre Lucifero per sviarlo completamente. Di fatto Samael \u00e8 spesso confuso con molti altri demoni a causa anche dell'utilizzo del suo nome al posto del nominativo \"Satana\". \nConosciuto anche come Semeyaza, Sammael e Samil, \u00e8 citato per la prima volta nell'apocrifo libro di Enoch (1 Enoch 6), dove viene incluso fra gli angeli che si unirono alle donne umane, ribellandosi a Dio. Nelle traduzioni greche di questo libro viene chiamato Sammane () o Semiel (). Con quest'ultimo nome viene citato dal padre della Chiesa Ireneo di Lione, riferendosi a lui quale oggetto di culto degli Ofiti, mentre venne chiamato \"Sammane\" da Teodoreto di Cirro.\nNei testi talmudici appare come membro delle Schiere angeliche, con compiti spesso truci e distruttivi.\nUno dei ruoli principali nella tradizione ebraica \u00e8 quello dell'angelo della morte.\nSecondo la tradizione Talmudica, pur desiderando che gli uomini agiscano secondo il male, resta un servo di YHWH.\nQuale angelo, risiede nel Settimo Cielo, bench\u00e9 arcangelo del Quinto Cielo, poich\u00e9 in quest'ultimo risiede la Merkavah, il trono della gloria di Dio.\nInterpretazioni del nome.\nIn base all'approccio utilizzato, l'etimologia del nome, volutamente ambigua, pu\u00f2 avere significati plurimi.\nAd esempio, \"veleno/punizione di Dio\" ricavato da Sam'Ha'El, principalmente usato nell'ebraismo e nel misticismo ebraico.\nMentre \"il Dio cieco\", da \"Sama'El\", identifica il terzo nome del demiurgo secondo l'Apocrifo di Giovanni, rinvenuto nei codici di Nag Hamm\u00e2di.\nRaffigurazione gnostica.\nSpesso viene raffigurato nello gnosticismo come un serpente avente la testa di un leone. \nEbraismo.\nNella letteratura rabbinica Samael ha il ruolo di accusare gli uomini innanzi a Dio.\nLe varie scuole di pensiero e le differenti interpretazioni hanno creato diverse raffigurazioni dello stesso:\nPer questo, nel tosafot \"Abot de-Rabbi Natan\", attribuito a Rabbi Nathan, viene chiamato \"\"Samael il maledetto, la testa di tutti i diavoli\".\n\"Dio ordin\u00f2 a Michele e a Gabriele di prendere l'anima di Mos\u00e8 e portarla in cielo, ma entrambi si rifiutarono. Dopo ci\u00f2, Dio ordin\u00f2 a Samael il maledetto: \"Va' e prendi l'anima di Mos\u00e9.\"Quando vide l'anima di Mos\u00e9 seduta a trascrivere l'Ineffabile Nome, che lo splendore del suo aspetto era pari a quello del Sole e che somigliava ad uno degli angeli del Signore degli eserciti, Samael ebbe paura di Mos\u00e9, e pens\u00f2: sicuramente nessun angelo riuscir\u00e0 mai a cogliere l'anima di Mos\u00e9.Immediatamente Samael torn\u00f2 da Dio, e riport\u00f2 quello che era successo innanzi a Lui.Dio rispose a Samael: \"Va' di nuovo e riporta l'anima di Mos\u00e8\".Subito (Samael) estrasse la spada dal fodero e si innalz\u00f2 innanzi a Mos\u00e8.Mos\u00e8 divenne immediatamente furioso con lui, prese gli oggetti che erano a portata di mano e su cui il Nome Ineffabile era stato inciso, e cominci\u00f2 ad usarli per percuotere Samael con tutte le sue forze.Quando Samael fugg\u00ec, lo perseguit\u00f2 grazie al Nome Ineffabile.(Mos\u00e8) gli tolse il raggio della Gloria dalla fronte ed accec\u00f2 i suoi occhi, che fino ad allora lo fissavano.\"\"\nQuesto testo fa capire che la cecit\u00e0 di Samael \u00e8 stata considerata una sua caratteristica anche dalla cultura talmudica, bench\u00e9 non associata alla sua arbitrariet\u00e0.\nA partire dal periodo amoraico (III secolo a.C.), Samael venne identificato con Satana.\nNell'apocrifa Apocalisse greca di Baruc (4,9) viene chiamato \"Sammuel\", e viene raccontata la storia in base alla quale egli divent\u00f2 Satana: piant\u00f2 la vite che caus\u00f2 la caduta di Adamo, e per questo venne condannato ad essere \"Satana\".\nVideogiochi.\nSamael sar\u00e0 usato dal protagonista nei vari Shin Megami Tensei trai quali il SMT 3 Nocturne e Digital Devil Saga. Sar\u00e0 un Boss contro Hikawa prima che divendi un dio"}
{"id": "210936", "revid": "767487", "url": "https://it.wikipedia.org/wiki?curid=210936", "title": "Jesse Malin", "text": "Il suo stile ricorda fortemente la scuola dei cosiddetti \"ragazzi con la chitarra\" (rocker dall'apporto tradizionale, da Bruce Springsteen a Neil Young passando per Paul Westerberg, Steve Wynn) e si distacca dal punk metropolitano che proponeva quando era cantante dei D Generation.\nEsordisce nel 2003 con \"The Fine Art of Self Destruction\" (Fargo). Il disco \u00e8 prodotto dall'amico Ryan Adams e vede la partecipazione di Melissa Auf Der Maur. Le canzoni denotano un imprinting fortemente roots, e si muovono attraverso le loro storie metropolitane in un universo musicale - quello dei cantautori - recentemente tornato alla ribalta (almeno per quanto riguarda negli Stati Uniti.\nLa sua seconda prova discografica, \"The Heat\", esce nel 2004 per la One Little Indian ed \u00e8 caratterizzato da una presenza pi\u00f9 copiscua di ballate introspettive e romantiche.Nel 2007 \u00e8 uscito il suo terzo disco, \"Glitter In The Gutter\", sempre per One Little Indian. Nel disco - specie di riassunto e sintesi tra la foga elettrica degli esordi e il gusto per le ballads - \u00e8 presente una cover di \"Bastards of Young\", canzone dei Replacements e un duetto con Bruce Springsteen."}
{"id": "210941", "revid": "122210242", "url": "https://it.wikipedia.org/wiki?curid=210941", "title": "Ricardo Franco", "text": "Biografia.\nDopo aver intrapreso studi in diverse discipline - diritto, filosofia, medicina - senza portarne a termine alcuno, entra nel mondo del cinema come assistente regista dello zio Jes\u00fas Franco.\nGira il suo primo cortometraggio, \"Gospel\" (1969), sotto l'influsso della Scuola di Arg\u00fcelles. Tra i suoi primi lavori, sempre in cortometraggio, c'\u00e8 \"El incre\u00edble aumento del coste de la vida\". Sceneggiatore dei suoi film, ebbe inizialmente problemi con la censura spagnola e alcuni suoi film, come \"El desastre de Annual\", furono proibiti.\nAcquista una discreta rinomanza con \"Pascual Duarte\", il cui soggetto fu suggerito da El\u00edas Querejeta, produttore della pellicola. Negli anni novanta, gi\u00e0 malato, continua la sua attivit\u00e0 di regista.\nHa lavorato anche per la televisione spagnola, per le serie \"La huella del crimen\" e \"La mujer de tu vida\", e ha pubblicato il libro di poesie \"Los restos del naufragio\" (1979).\n\u00c8 morto nel maggio del 1998 per un infarto, senza riuscire a terminare il suo ultimo lavoro, \"L\u00e1grimas negras\", che sar\u00e0 completato da Fernando Bauluz."}
{"id": "210942", "revid": "697352", "url": "https://it.wikipedia.org/wiki?curid=210942", "title": "Marquee Club", "text": "Il Marquee Club \u00e8 un locale, cosiddetto \"music club\", di Londra, UK, in cui hanno suonato innumerevoli artisti jazz, rock, blues e skiffle.\nStoria.\nLe premesse.\nGi\u00e0 dal XVIII secolo Soho era diventato il polo di intrattenimento principale di Londra. Fu proprio in questo quartiere che prese vita la scena skiffle nel 1956 e fu sul finire degli anni cinquanta che vi fiorirono una serie di famosi locali che offrivano concerti di jazz e skiffle e di studi di registrazione. La maggior parte di questi locali chiusero con l'andare degli anni e fu solo il Marquee che sopravvisse a lungo, adeguandosi ai gusti che cambiavano offrendo nuovi generi musicali, in linea con le mode musicali che a mano a mano emergevano, tra tutte il rock progressivo e la new wave\nOxford Street.\nFu a Soho che il locale fu aperto il 19 aprile 1958, al n\u00b0 165 di Oxford Street, da Harold Pendleton, un appassionato di jazz e blues che si era trasferito a Londra dal Merseyside. Prese il posto di una sala da ballo, la Marquee Ballroom, che aveva organizzato dei concerti di jazz senza troppa fortuna.\nIn precedenza Pendleton era diventato il segretario dell'influente National Federation of Jazz Organisations della Gran Bretagna, al cui interno port\u00f2 aria ed idee nuove, tra le varie iniziative l'allestimento di alcune date a Londra di Muddy Waters. Dopo che rilev\u00f2 la gestione dalla \"ballroom\" ebbe subito un grande successo con il jazz, ed entro fine anno ebbe al venerd\u00ec sera come ospiti fissi i jazzisti della Johny Dankworth Orchestra e la Alexis Korner's Blues Incorporated. Nel 1962 inizi\u00f2 le serate dedicate al rhythm and blues con lo stesso Korner e Cyril Davies, che debbono parte del loro successo iniziale a questo club.\nPendleton cre\u00f2 una consociata, la \"Marquee Productions\" che, fra le varie attivit\u00e0, organizz\u00f2 in localit\u00e0 varie dal 1961 al 1988 il National Jazz Festival, che per molti anni fu l'appuntamento musicale rock pi\u00f9 importante del paese. Nel 1963 i Rolling Stones cominciarono a suonare in pianta stabile al club come gruppo spalla di altre band di rhythm and blues. Entro fine anno Brian Auger, John Mayall and the Bluesbreakers, gli Yardbirds con Eric Clapton ed il leggendario bluesman americano Sonny Boy Williamson ebbero una serata settimanale fissa al Marquee. Con l'affermarsi del blues in questo periodo le serate jazz cominciarono a scemare.\nWardour Street.\nAlla fine del 1963 arriv\u00f2 il preavviso di sfratto e Pendleton trov\u00f2 un locale adatto nelle vicinanze, al n\u00b0 90 di Wardour Street, dove il Marquee si trasfer\u00ec il 13 marzo del 1964. La serata d'apertura vide l'esibizione di Williamson, gli Yardbirds, Long John Baldry e gli Hoochie Coochie Men con Rod Stewart. Il locale era strapieno e ben 600 persone dovettero restare fuori. Per i 24 anni successivi, il locale ospit\u00f2 quasi tutte le pi\u00f9 grandi \"rock band\". Fu anche teatro del primo incontro tra il bassista Chris Squire e il cantante Jon Anderson, svolgendo cos\u00ec un importante ruolo nella nascita del gruppo \"progressive\" Yes.\nNegli anni sessanta e settanta, tra gli altri, suonarono al Marquee: Graham Bond (registrando un LP durante la sua esibizione nel locale), Skrewdriver, Pink Floyd, The Who, Buddy Guy, David Bowie, Led Zeppelin, Soft Machine, Rolling Stones, Van der Graaf Generator, Genesis, Jethro Tull, Dire Straits, AC/DC, Jimi Hendrix, Queen e Yes.\nNella seconda met\u00e0 degli anni settanta il Marquee club recep\u00ec l'affermarsi della scena punk e new wave e furono invitate band come Clash, The Jam, Ultravox, The Pretenders, The Police, The Cure, Joy Division, Adam and the Ants, The Damned, Generation X, Siouxsie and the Banshees, e i Sex Pistols.\nI Marquee Studios.\nI musicisti che venivano a suonare al Marquee da fuori Londra avevano l'esigenza di avere uno studio di registrazione nelle vicinanze, e fu per questo che nel 1967 vennero inaugurati i Marquee Studios in un edificio attiguo al club.\nTra i vari artisti che qui hanno inciso i loro dischi vi sono: Elton John, i Marillion, Vangelis, The Clash, Daevid Allen, Elliot Murphy, i Penny Peeps di Martin Barre, Ralph McTell, Graham Bonnet, i Toyah di Toyah Willcox, i Killing Joke e i Dead Or Alive.\nGli anni ottanta.\nNel 1985, gli Wham! di un allora giovanissimo George Michael e del compagno di ventura Andrew Ridgeley, ambientarono nel club il videoclip di uno dei loro ultimi 45 giri prima dello scioglimento, la popolare \"I'm Your Man\", riprendendo sia l'interno, dove simulano in playback un concerto dal vivo su un piccolo palco allestito proprio sotto la grande scritta \u00abMarquee\u00bb, sia l'esterno del locale, di cui utilizzano soltanto l'ingresso, per un'esilarante gag dai toni ironici, che vede coinvolto l'allora manager del duo, Simon Napier-Bell. Nella finzione, dopo aver tentato invano di attirare i passanti distribuendo dei volantini, George chiama Simon al telefono per lamentarsi della scelta di suonare al Marquee, un locale che, a detta del cantante, sarebbe \"inadatto per una band che ha venduto milioni di dischi\".\nNegli studi di registrazione del Marquee i Matt Bianco realizzarono nel 1986 parte del loro album eponimo, con cui lanciarono la loro nuova formazione, composta dal vocalist Mark Reilly e dal tastierista Mark Fisher, quest'ultimo proveniente dagli Wham!, di cui era uno dei turnisti all'epoca del videoclip di \"I'm Your Man\".\nTra gli altri ospiti del Marquee negli anni ottanta, si possono ricordare: Ten Years After, DAF, Iron Maiden, Guns N' Roses, Marillion, U2, Duran Duran, Thompson Twins, Wilko Johnson, Erasure, Mot\u00f6rhead, AC/DC, Def Leppard e Hanoi Rocks. Sempre negli anni '80 anche gli italiani Vanadium girarono nel locale il video del brano \"Easy Way To Love\" (dall'album Born to Fight) che fu utilizzata come sigla di Discoring.\nL'abbandono della sede di Wardour Street.\nNel 1988 una commissione constat\u00f2 che la facciata dell'edificio che ospitava il Marquee aveva avuto dei cedimenti a causa delle vibrazioni prodotte dall'alto volume della musica e che, per questioni di sicurezza pubblica, l'edificio doveva essere demolito. Per la serata di chiusura fu tenuto un concerto di Joe Satriani. Aveva cos\u00ec fine il 18 luglio 1988 la gloriosa storia della sede di Wardour Street: con il trasferimento si registrarono altri due avvenimenti importanti, l'abbandono di Pendleton e la chiusura dei \"Marquee Studios\" che, a differenza del club, non avrebbero mai pi\u00f9 riaperto.\nIl Marquee Club si trasfer\u00ec al n\u00b0 105 di Charing Cross Road, ingrandendosi, una mossa che sembra non aver incontrato troppa fortuna, visto che il locale verr\u00e0 chiuso nel 2001. La serata di apertura vide un concerto dei Kiss. In seguito il marchio \u00abMarquee Club\u00bb sarebbe stato acquisito da due diversi imprenditori, di cui il primo apr\u00ec a Islington e il secondo a Leicester Square, ma nessuno dei due riusc\u00ec per\u00f2 a riconquistare i favori del pubblico, nonostante alcuni concerti di band di visibilit\u00e0 internazionale come ad esempio i Primal Scream.\nIl declino.\nNel 1992 saranno gli Europe a girare al Marquee il video del loro singolo \"Halfway to Heaven\", mentre nel 1993 i Dream Theater vi registrarono l'album dal vivo \"Live at the Marquee\". Nel 2002 il locale fu nuovamente rilanciato a Islington, in Parkfield Street, da una societ\u00e0 di cui faceva parte Dave Stewart, musicista che con Annie Lennox formava gli Eurythmics, ma ebbe vita breve: dopo appena sei mesi gravi problemi economici portarono alla nuova chiusura. Nel 2004 il Marquee torna a Soho, al n\u00b0 1 della centralissima Leicester Square, dove si trovava il celebre The Club, ma viene chiuso nuovamente nel gennaio del 2006 a causa di problemi con la licenza relativi all'orario di chiusura.\nNell'agosto del 2007 l'imprenditore irlandese Nathan Lowry, nuovo proprietario del marchio \u00abMarquee\u00bb, e gi\u00e0 proprietario del Marquee di Leicester Square, ha aperto al n\u00b0 14 di Upper Saint Martins Lane, a pochi passi da Covent Garden, un nuovo locale col nome Marquee Bar &amp; Club, che ha dovuto chiudere i battenti nel febbraio del 2008 a causa di un'ordinanza comunale per la demolizione dell'edificio. Gli attuali proprietari del marchio \"Marquee Club\" stanno tentando di rilanciarne l'immagine organizzando concerti in altri club londinesi, ma al momento non c'\u00e8 in programma l'eventuale riapertura di una nuova sede."}
{"id": "210944", "revid": "1305772", "url": "https://it.wikipedia.org/wiki?curid=210944", "title": "Contea", "text": ""}
{"id": "210946", "revid": "640277", "url": "https://it.wikipedia.org/wiki?curid=210946", "title": "La fabbrica di cioccolato (film)", "text": "La fabbrica di cioccolato (\"Charlie and the Chocolate Factory\") \u00e8 un film del 2005 diretto da Tim Burton.\nIl film ha come interprete principale Johnny Depp ed \u00e8 tratto dall'omonimo romanzo di Roald Dahl.\nDal libro era stato precedentemente tratto un altro adattamento nel 1971, \"Willy Wonka e la fabbrica di cioccolato\", di Mel Stuart, con Gene Wilder, al quale, per\u00f2, Burton ha detto di non essersi ispirato per il suo, cercando invece di tornare allo spirito originale del romanzo di Dahl.\nTrama.\nCharlie Bucket \u00e8 un bambino molto povero che vive con la sua famiglia, composta dal padre, che lavora come operaio in una fabbrica di dentifrici, dalla madre, casalinga, dai nonni paterni George e Georgina e dai nonni materni Joe e Josephine. I sette membri della famiglia Bucket vivono in una malandata casetta di legno e, a causa della loro estrema povert\u00e0, mangiano solamente zuppa di cavoli. Charlie adora il cioccolato, ma ha una disponibilit\u00e0 economica tale da poterne mangiare una sola tavoletta all'anno, come regalo per il suo compleanno. Una sera Nonno Joe racconta a Charlie che, anni prima, lavorava nel primo negozio di dolci aperto da colui che sarebbe diventato il pi\u00f9 famoso cioccolatiere del mondo, l'enigmatico signor Willy Wonka, il quale a un certo punto venne addirittura chiamato dal principe indiano Pondicherry per farsi costruire un grosso palazzo interamente fatto di cioccolato, che per\u00f2 croll\u00f2 dopo poco tempo sciogliendosi a causa del grande caldo. Nel giro di poco tempo, siccome i suoi dolci erano apprezzati e desiderati in tutto il mondo, Wonka decise di aprire nella loro citt\u00e0 la pi\u00f9 grande fabbrica di cioccolato mai esistita, in cui Nonno Joe lavor\u00f2 come operaio. Purtroppo i rivali di Wonka, invidiosi dei suoi dolci e del suo successo, inviarono delle spie per rubare le sue ricette segrete, al punto che Willy Wonka fu costretto a chiudere la sua fabbrica, licenziando i suoi dipendenti. Nonostante Wonka avesse detto di voler chiudere la fabbrica per sempre, la fabbrica ricominci\u00f2 a funzionare dopo alcuni anni, ma i cancelli rimasero sempre chiusi, senza che nessuno entrasse o uscisse, gli operai non furono riassunti e da allora nessuno ha mai scoperto chi lavori all'interno della fabbrica.\nIl giorno seguente Willy Wonka fa un annuncio che sconvolge la citt\u00e0 in cui vivono i Bucket ed il mondo intero: egli ha indetto un concorso in cui ha nascosto in cinque tavolette di cioccolato da lui prodotte (che possono trovarsi in qualsiasi negozio del mondo) altrettanti biglietti d'oro, chi li trover\u00e0 avr\u00e0 la possibilit\u00e0 di visitare la sua grandiosa fabbrica e uno dei cinque bambini vincer\u00e0 un premio speciale. Tutto il mondo viene a conoscenza della notizia, i negozi di dolci vengono presi d'assalto e, dopo poco tempo, i primi quattro biglietti vengono trovati da quattro bambini: Augustus Gloop, da D\u00fcsseldorf, Germania, goloso e obeso; Veruca Salt, dal Buckinghamshire, Inghilterra, ragazzina capricciosa e viziata dal ricco padre; Violetta Beauregarde, da Atlanta, Georgia, una bambina vanitosa ed arrogante, campionessa mondiale di gomma da masticare e vincitrice di numerosi premi; Mike Tiv\u00f9 da Denver, Colorado, un bambino dipendente da televisione e videogiochi dal carattere rude e spaccone, anche se molto intelligente.\nNel frattempo il padre di Charlie viene licenziato dal suo lavoro di operaio, in quanto la fabbrica ha acquistato un macchinario automatico per svolgere il lavoro del signor Bucket. L'ultimo biglietto viene trovato da Charlie con un puro colpo di fortuna, comprando una tavoletta a caso nel negozio vicino a casa sua con dei soldi trovati in strada, dopo due tentativi falliti. Cos\u00ec il bambino, accompagnato da Nonno Joe, entra nella fabbrica del signor Wonka.\nDurante il giro della fabbrica, una serie di flashback rivelano il passato di Willy: egli era figlio dell'intransigente dentista Wilbur Wonka, che gli faceva portare un apparecchio ortodontico enorme e non gli concedeva neanche il pi\u00f9 piccolo dolciume per paura che fosse allergico o che gli venissero delle carie. In seguito a una notte di Halloween, dopo che il padre gli aveva gettato i dolci raccolti nel fuoco, il piccolo Willy riusc\u00ec di nascosto a recuperare e mangiare un cioccolatino. Da allora la passione per il cioccolato cambi\u00f2 il corso della sua vita, tanto che il bambino, desideroso di visitare le citt\u00e0 pi\u00f9 rinomate al mondo nella produzione di dolci, decise di scappare di casa, anche se il padre gli promise che se fosse tornato non lo avrebbe pi\u00f9 ritrovato. La promessa viene mantenuta: quando Willy volle tornare a casa scopr\u00ec che essa era scomparsa, costringendolo a cavarsela da solo. Dopo aver chiuso la fabbrica a causa dei furti delle ricette, decide di riaprirla avendo trovato dei nuovi e fedeli operai negli indigeni Umpa Lumpa, i quali amano molto il cacao ma non ne trovano mai nella loro terra (ritrovandosi costretti a mangiare disgustosi bruchi verdi), e Wonka decide di pagare i loro stipendi in semi di cacao.\nDurante il giro all'interno della fabbrica, a differenza di Charlie, gli altri quattro bambini si rivelano antipatici e disubbidienti e vengono coinvolti in vari eventi a causa dei quali escono di scena uno dopo l'altro: Augustus cade in un fiume di cioccolato da cui stava tentando di bere e viene risucchiato da un tubo che preleva il cioccolato per portarlo nei vari reparti; Violetta mastica una gomma da masticare sperimentale che contiene un pasto completo (zuppa di pomodoro, roast beef e torta di mirtilli), nonostante il signor Wonka avesse avvertito che vi erano ancora problemi relativi al dessert, e si gonfia trasformandosi in un enorme mirtillo; Veruca viene aggredita e gettata nello scarico dei rifiuti da un gruppo di scoiattoli dopo che aveva cercato di prenderne uno come animale da compagnia; Mike si fa teletrasportare ed entra in un televisore, diventando piccolissimo.\nSolo Charlie si comporta bene e rimane incolume alle sorprese del signor Wonka, vincendo il premio speciale, ovvero la fabbrica stessa. Il signor Wonka accompagna Charlie e il nonno a casa con un singolare ascensore di vetro volante, dal quale, durante il viaggio, i due vedono gli altri bambini uscire malconci dalla fabbrica: Augustus \u00e8 ricoperto di cioccolato e si lecca le dita; Violetta, riportata alle sue dimensioni normali venendo centrifugata, \u00e8 diventata molto elastica ma ha ancora la pelle blu; Veruca e suo padre sono ricoperti di spazzatura; Mike \u00e8 diventato altissimo e piatto in quanto \u00e8 stato messo nel tira-impasto. Willy racconta a Charlie di come gli sia venuta l'idea del concorso, spiegando che poco tempo prima si stava facendo fare un taglio di capelli dai suoi Umpa Lumpa e not\u00f2 di avere un capello bianco; capendo che stava invecchiando, si chiese chi avrebbe badato alla fabbrica e agli Umpa Lumpa quando lui non ci fosse stato pi\u00f9 e si disse di avere bisogno di un erede, decidendo cos\u00ec di far visitare a cinque bambini la sua fabbrica per lasciarla in eredit\u00e0 a quello pi\u00f9 bravo. Charlie \u00e8 felice del premio, ma scopre che, per poter dirigere la fabbrica, dovrebbe trasferirsi l\u00ec e lasciare per sempre la sua famiglia, perch\u00e9 il signor Wonka \u00e8 convinto che un cioccolatiere debba essere del tutto indipendente da chiunque. Charlie rinuncia quindi al posto di direttore, lasciando Wonka deluso.\nTempo dopo Charlie, mentre cerca di guadagnare qualche soldo lucidando scarpe, incontra di nuovo il signor Wonka e gli domanda cosa abbia contro le famiglie. Willy rivela allora il difficile rapporto che aveva col padre, e i due decidono di andarlo a trovare. Willy ritrova il padre, che lo riconosce per la sua dentatura, e si riappacificano. Da allora Willy e Charlie lavorano insieme alla fabbrica, a una sola condizione: il trasferimento della famiglia, insieme alla cadente casetta, all'interno della fabbrica, nella stanza del cioccolato. Grazie al lavoro di Charlie (ed anche al nuovo lavoro di suo padre, nuovamente assunto in qualit\u00e0 di manutentore addetto alla riparazione della macchina che lo aveva sostituito) la famiglia Bucket da quel momento riesce a permettersi un tenore di vita e dei cibi migliori, e Willy Wonka finalmente ha quello che non ha mai avuto: una famiglia.\nProduzione.\nLa Warner Bros. Pictures compr\u00f2 i diritti per un adattamento cinematografico de \"La fabbrica di cioccolato\" nel 1999, con Gary Ross previsto alla regia e Scott Frank alla sceneggiatura. John C. Reilly espresse il suo interesse nell'interpretare Willy Wonka e nel 2001 Marilyn Manson afferm\u00f2 di dover essere ingaggiato per la parte. Ross lasci\u00f2 il progetto nel 2001 e furono considerati per la direzione Rob Minkoff e Martin Scorsese, mentre Gwyn Lurie inizi\u00f2 la riscrittura del copione nel febbraio del 2002. Il 26 maggio 2003, Tim Burton fu ingaggiato alla regia, e fu infastidito dal precedente abbozzo che ritraeva Wonka come una figura paterna per Charlie Bucket. Commission\u00f2 quindi Pamela Pettler, con la quale lavor\u00f2 ne \"La sposa cadavere\" e John August, col quale aveva gi\u00e0 lavorato in \"Big Fish - Le storie di una vita incredibile\".\nVi furono dozzine e dozzine di nomi scartati per un ruolo nel film, come confermato da \"notstarring.com's\". Tra i vari nomi vi furono Jim Carrey, Nicolas Cage, Michael Keaton e Christopher Walken. Patrick Stewart conferm\u00f2 di aver fatto un'audizione per il film. I produttori del film favorivano Robert De Niro ma Burton era gi\u00e0 intenzionato ad ingaggiare Johnny Depp. Robin Williams fu un altro nome scartato. Nel 2003 il giovane attore britannico Freddie Highmore fu ingaggiato per il ruolo di Charlie Bucket nello stesso momento in cui veniva confermato Johnny Depp in quello di Willy Wonka. Depp fu anche autore della capigliatura del personaggio, ispirandosi ad Anna Wintour (infatti ne \"prende in prestito\" anche i famosi occhiali).\nLe riprese si completarono alla fine del 2004. Il film fu girato interamente nei Pinewood Studios inglesi, pur essendo una produzione americana. Burton non volle usare ambientazioni digitali perch\u00e9 convinto che i bambini recitino meglio su un set vero. Fu anche per questa scelta che si decise di far interpretare tutti gli Umpa Lumpa a Deep Roy, ripreso pi\u00f9 e pi\u00f9 volte per poi montare le immagini insieme onde formare i 165 Umpa Lumpa. L'attore recit\u00f2 quindi ogni scena pi\u00f9 e pi\u00f9 volte. Delle 110.000 caramelle realizzate solo 1.850 erano reali, mentre le restanti erano di plastica; per la loro produzione \u00e8 stato siglato un accordo con la Nestl\u00e9. Il film \u00e8 piuttosto irreale ma nella sua produzione troviamo molte pi\u00f9 cose vere. Ad esempio, 40 scoiattoli furono addestrati dalla nascita fino a sei mesi di et\u00e0 per rompere le noci nella scena di Veruca Salt. Per poter girare tutte le riprese necessarie per questa scena furono impiegate 10 settimane. Il padre di Willy Wonka, interpretato da Christopher Lee, non appare nel romanzo originale di Roald Dahl e nel primo film, ma \u00e8 stato ideato specificatamente per la pellicola di Burton, per dare a Wonka una storia familiare alle spalle.\nColonna sonora.\nLa colonna sonora originale fu scritta da Danny Elfman, frequente collaboratore del regista Tim Burton. La colonna sonora di Elfman \u00e8 basata intorno a tre temi primari - un domestico tema familiare per i Bucket, generalmente introdotto da flauti alti; un mistico valzer guidato dagli archi per Willy Wonka; ed un tema molto allegro per la fabbrica per orchestra, comprensivo di pezzi al sintetizzatore da lui stesso eseguiti e della diminuita voce cantante degli Umpa Lumpa.\nElfman scrisse anche e cant\u00f2 in quattro delle canzoni. I testi degli Umpa Lumpa sono adattati dal libro originale e perci\u00f2 accreditati a Roald Dahl. Ogni canzone nella colonna sonora \u00e8 progettata per un differente archetipo. \"Wonka's Welcome Song\" (unica canzone non tratta dal romanzo) \u00e8 un tema allegro in modo esasperante, una canzonetta da parco-giochi, \"Augustus Gloop\" si rif\u00e0 ad uno spettacolo \"bollywoodiano\" (come suggerito da Deep Roy); \"Violet Beauregarde\" \u00e8 un funk anni '70; \"Veruca Salt\" \u00e8 una tipica canzone pop/psichedelica anni '60; e \"Mike Teavee\" \u00e8 un tributo al pop britannico anni '70 e alle hair band degli anni '80."}
{"id": "210947", "revid": "1534511", "url": "https://it.wikipedia.org/wiki?curid=210947", "title": "Teoria delle superstringhe", "text": "La teoria delle superstringhe \u00e8 un tentativo di teoria del tutto, ovvero di descrivere tutte le particelle e le forze fondamentali della natura in un'unica teoria che considera queste entit\u00e0 come \"vibrazioni\" di sottilissime stringhe (o corde) supersimmetriche.\nNel linguaggio comune il termine \u00e8 sinonimo di teoria delle stringhe.\nIntroduzione.\nLa teoria delle superstringhe (super perch\u00e9 supersimmetriche) spiega a livello teorico:\n\u00c8 considerata da alcuni autori una delle pi\u00f9 promettenti teorie della gravit\u00e0 quantistica. Il termine di teoria delle superstringhe \u00e8 in realt\u00e0 una contrazione del termine pi\u00f9 corretto di \"teoria supersimmetrica delle stringhe\" perch\u00e9 diversamente dalla teoria bosonica delle stringhe, \u00e8 la versione della teoria delle stringhe che include i fermioni e la supersimmetria. Non ci sono fino a questo momento predizioni quantitative sperimentali che possano essere verificate (o falsificate).\nAl momento il problema pi\u00f9 importante della fisica teorica consiste nell'armonizzare la relativit\u00e0 generale, che descrive la gravit\u00e0 e viene applicata al macrocosmo (stelle, galassie, ammassi), con la meccanica quantistica che descrive le altre tre forze fondamentali che descrivono il microcosmo (elettroni, fotoni, quark).\nLo sviluppo di una teoria quantistica dei campi riguardanti una \"forza\" fornisce invariabilmente probabilit\u00e0 infinite (e quindi prive di utilit\u00e0). I fisici teorici hanno sviluppato una tecnica matematica, detta rinormalizzazione, che elimina gli infiniti dell'elettromagnetismo, nella interazione nucleare forte e nell'interazione nucleare debole, ma non quelli della gravit\u00e0 (senza introdurre un numero infinito di termini alla definizione Lagrangiana della teoria, rischiando la localit\u00e0, o altrimenti un numero finito di termini che non rispettano l'invarianza di Lorentz). Quindi lo sviluppo di una teoria quantistica della gravit\u00e0 deve essere espressa in maniera differente rispetto alle teorie che riguardano le altre forze della natura.\nL'idea alla base della teoria \u00e8 che i costituenti fondamentali della realt\u00e0 siano \"stringhe\" o \"corde\" di lunghezza pari a quella di Planck (1,616x10\u221235\u00a0m) che vibrano a frequenze diverse. Il gravitone, la particella proposta quale mediatrice della gravit\u00e0, per esempio, \u00e8 descritta dalla teoria come una stringa che vibra con ampiezza d'onda uguale a \"zero\". Questa particella nasce dalle oscillazioni nello spazio di una stringa chiusa; l'elisione di componenti energetiche sui vari piani di vibrazione rende possibile sia l'esistenza di particelle con massa nulla (ad esempio fotoni), sia di particelle dotate di massa non nulla ed in cui alcune componenti energetiche non si elidono.\nUn'altra condizione prevista dalla teoria \u00e8 che non vi siano differenze misurabilmente riscontrabili tra stringhe che si \"accartocciano\" intorno a dimensioni pi\u00f9 piccole di loro stesse e quelle che si muovono lungo dimensioni pi\u00f9 grandi (cio\u00e8, gli effetti in una dimensione di grandezza R sono uguali a quelli in una dimensione di grandezza 1/R). Le singolarit\u00e0 sono evitate in virt\u00f9 del fatto che le conseguenze che si potrebbero osservare in un \"Big Crunch\" non raggiungono mai lo zero. Infatti, se l'universo dovesse iniziare un processo di \"Big Crunch\", la teoria delle stringhe ci dice che non potrebbe mai diventare pi\u00f9 piccolo delle dimensioni di una stringa e che a quel punto dovrebbe iniziare ad espandersi.\nNumero delle dimensioni.\nIl nostro spazio fisico possiede solo 4 dimensioni apprezzabili alla nostra scala di grandezza e di ci\u00f2 bisogna tenere conto in qualsiasi teoria fisica; tuttavia, nulla vieta che una teoria affermi che vi siano dimensioni spaziali aggiuntive. Nel caso della teoria delle stringhe, vi sono evidenze secondo cui lo spazio-tempo richiede 10, 11 o addirittura 26 dimensioni. Il conflitto tra i dati osservati e la proposta teorica \u00e8 risolto postulando che le dimensioni aggiuntive siano \"arrotolate su se stesse\" o meglio compattificate. Il modello a 6 dimensioni di Calabi-Yau pu\u00f2 giustificare le dimensioni addizionali richieste dalla teoria delle superstringhe.\n\u00c8 difficile \"visualizzare\" queste dimensioni perch\u00e9 possiamo muoverci soltanto in uno spazio a tre dimensioni. Un metodo per superare questo limite \u00e8 quello di non tentare di visualizzarle, bens\u00ec di pensarle come numeri addizionali nelle equazioni che descrivono il mondo. Ci\u00f2 apre la questione se questi \"numeri extra\" possano essere osservati direttamente mediante esperimenti. Questo, a sua volta, pone la questione se i modelli che derivano da questi calcoli astratti possano essere considerati \"scientifici\", visto che finora non \u00e8 stato possibile dimostrarli con esperimenti: con la fisica conosciuta gli apparati sperimentali dovrebbero essere grandi pi\u00f9 o meno quanto la nostra galassia.\nLa teoria delle superstinghe non \u00e8 la prima teoria a pi\u00f9 dimensioni proposta (\"vedi la teoria di Kaluza-Klein\"). La moderna teoria delle stringhe si basa sulla matematica delle pieghe, dei nodi e della topologia sviluppatasi dopo Kaluza e Klein e che ha permesso negli ultimi tempi che le teorie fisiche fondate su dimensioni extra fossero molto pi\u00f9 credibili di quanto non lo fossero ai tempi di Kaluza e Klein.\nNumero delle teorie delle superstringhe.\nUno dei problemi con cui si dovevano confrontare i fisici favorevoli a questa teoria era l'esistenza di 5 differenti teorie delle superstringhe. Una soluzione a questo problema sembr\u00f2 derivare dalla cosiddetta \"seconda rivoluzione delle superstringhe\" avvenuta negli anni novanta, la quale proponeva che le 5 teorie possano in realt\u00e0 essere interpretate come 5 diversi aspetti di una teoria ancora pi\u00f9 basilare: la M-teoria. Questa soluzione \u00e8 per\u00f2 ancora allo stadio di congettura.\nLe caratteristiche principali delle cinque teorie compatibili delle superstringhe sono:\nLe teorie di gauge chirali possono essere inconsistenti a causa di anomalie che compaiono quando alcuni diagrammi di Feynman a un loop determinano una rottura della simmetria di gauge nei loro effetti quantistici."}
{"id": "210949", "revid": "1186766", "url": "https://it.wikipedia.org/wiki?curid=210949", "title": "Teia", "text": ""}
{"id": "210951", "revid": "767487", "url": "https://it.wikipedia.org/wiki?curid=210951", "title": "Sospiri", "text": "Sospiri (\"La noche de los asesinos\") \u00e8 un film del 1974 diretto da Jes\u00fas Franco.\nBench\u00e9 i titoli di testa lo accreditino ad Edgar Allan Poe, il soggetto \u00e8 liberamente tratto dal dramma di John Willard \"The Cat and the Canary\", gi\u00e0 portato sullo schermo numerose volte, a partire dal film muto di Paul Leni \"Il castello degli spettri\". In un'intervista, Jes\u00fas Franco ha dichiarato di aver inoltre attinto all'opera di Edgar Wallace.\n\u00c8 stato girato ad Alicante e Orihuela.\nEdizioni DVD.\nIl film \u00e8 uscito negli Stati Uniti con il titolo \"Night of the Assassins\" per la Image Entertainment, in lingua originale con sottotitolo inglesi, in formato originale e in versione integrale. Lo stesso DVD \u00e8 stato ristampato in Gran Bretagna dalla Tartan Video."}
{"id": "210952", "revid": "2175", "url": "https://it.wikipedia.org/wiki?curid=210952", "title": "La noche de los asesinos", "text": ""}
{"id": "210954", "revid": "339392", "url": "https://it.wikipedia.org/wiki?curid=210954", "title": "Conflitto Arabo-Israeliano", "text": ""}
{"id": "210980", "revid": "2225", "url": "https://it.wikipedia.org/wiki?curid=210980", "title": "Corpse Bride", "text": ""}
{"id": "210983", "revid": "2", "url": "https://it.wikipedia.org/wiki?curid=210983", "title": "Neuroni", "text": ""}
{"id": "210984", "revid": "2", "url": "https://it.wikipedia.org/wiki?curid=210984", "title": "Neurotrasmettitori", "text": ""}
{"id": "210989", "revid": "339392", "url": "https://it.wikipedia.org/wiki?curid=210989", "title": "Conflitto Israelo-Palestinese", "text": ""}
{"id": "210992", "revid": "729019", "url": "https://it.wikipedia.org/wiki?curid=210992", "title": "Disidratazione", "text": "La disidratazione \u00e8 uno stato patologico che si instaura quando il bilancio idrico, ovvero quantit\u00e0 di acqua assunta meno l'acqua persa, \u00e8 negativo, cio\u00e8 l'acqua persa \u00e8 maggiore di quella assunta.\nNormalmente si assumono 1,5 litri di acqua al giorno per mezzo del riflesso della sete, ma l'acqua pu\u00f2 essere somministrata anche mediante infusione. Quando si instaura uno stato fisico che innalza il consumo di acqua come l'alta temperatura ambientale o altri stati patologici che fanno perdere liquidi, come la febbre, il vomito e la diarrea, oppure quando una persona non assume volontariamente acqua a sufficienza, l'organismo rimane disidratato e incomincia a funzionare male.\nLa funzione dell'acqua nell'organismo.\nL'acqua rappresenta circa dal 55 al 70% del peso del corpo, a seconda dell'et\u00e0 e del rapporto tra massa muscolare (magra) e massa grassa, ed \u00e8 distribuita sia fuori che dentro le cellule.\nIl trasporto degli ormoni, dei metaboliti, dei cataboliti, degli elettroliti e di tutte le altre sostanze utili e di scarto, avviene nel sangue, che \u00e8 composto da parte liquida e parte corpuscolata, presente normalmente in quantit\u00e0 di circa l'8% del peso corporeo (o 1/12). Il rapporto tra parte corpuscolata e parte liquida viene definito rapporto Ematocrito e si esprime in percentuale. Ovviamente negli stati di disidratazione, cio\u00e8 quando la parte liquida si riduce, l'ematocrito aumenta.\nL'acqua eliminata dall'organismo in varie forme - o per traspirazione per mantenere la temperatura corporea costante o per filtrazione renale o a causa di patologie incombenti - dev'essere reintegrata. In assenza di cibo un individuo normopeso pu\u00f2 sopravvivere mediamente fino ad un mese, ma questo valore \u00e8 fortemente dipendente dalla quantit\u00e0 di tessuto adiposo della persona; senza acqua non si sopravvive che pochi giorni.\nLa sopravvivenza media di una persona che non assume liquidi pu\u00f2 variare a seconda dell'ambiente in cui l'individuo vive.\nManifestazioni cliniche.\nEsistono due tipi di manifestazioni cliniche principali:\nDecesso per disidratazione.\nSi pu\u00f2, in modo approssimativo, paragonare la morte da disidratazione con quella da dissanguamento: quando il volume sanguigno circolante diminuisce a un livello inferiore ai 3,5 litri si assiste alla progressiva perdita di coscienza e alla morte.\nDurante la stagione estiva la morte per disidratazione \u00e8 comune fra le persone anziane."}
{"id": "210993", "revid": "123019721", "url": "https://it.wikipedia.org/wiki?curid=210993", "title": "SRAM", "text": "La SRAM (acronimo di \"static random access memory\") \u00e8 un tipo di RAM volatile che non necessita di memory refresh. I banchi di memorie SRAM consentono di mantenere le informazioni per un tempo teoricamente infinito, hanno bassi tempi di lettura e bassi consumi, specialmente in condizioni statiche. La necessit\u00e0 di usare molti componenti per cella le rende per\u00f2 pi\u00f9 costose delle DRAM.\nDescrizione.\nLe celle di una SRAM sono costituite da un circuito retroazionato formato da due invertitori logici le cui uscite sono collegate alle due estremit\u00e0 alle linee dei dati tramite due transistor detti porte di trasmissione. Le singole coppie di porte di trasmissione vengono abilitate a seconda della cella su cui deve essere effettuata la lettura o scrittura. Vengono resi disponibili sia il bit memorizzato che la sua negazione per un migliore controllo dei margini di rumore.\nSono solitamente usate per le memorie cache, dove elevate velocit\u00e0 e ridotti consumi sono caratteristiche fondamentali.\nConfronto tra RAM statica e RAM dinamica.\nSia le RAM statiche che quelle dinamiche sono volatili nel senso che, per conservare i valori dei bit, \u00e8 necessaria un\u2019alimentazione continua. Una cella di memoria dinamica \u00e8 pi\u00f9 semplice e pi\u00f9 piccola di una cella di memoria statica. Dunque le DRAM sono pi\u00f9 dense e meno costose a parit\u00e0 di capacit\u00e0 nonostante la presenza di ulteriore circuiteria, necessaria e sufficiente, per il refresh periodico della RAM. Per memorie grandi il costo di questi circuiti \u00e8 pi\u00f9 che compensato dal costo inferiore della singola cella. Dunque le DRAM tendono ad essere favorite laddove si abbisogna di grandi capacit\u00e0. In sostanza le SRAM sono pi\u00f9 veloci delle DRAM.\nLa famiglia delle memorie SRAM pu\u00f2 essere poi suddivisa in:"}
{"id": "210995", "revid": "2225", "url": "https://it.wikipedia.org/wiki?curid=210995", "title": "Dynamic Random Access Memory", "text": ""}
{"id": "210996", "revid": "2225", "url": "https://it.wikipedia.org/wiki?curid=210996", "title": "Static Random Access Memory", "text": ""}
{"id": "211001", "revid": "726455", "url": "https://it.wikipedia.org/wiki?curid=211001", "title": "Voivodato della Bassa Slesia", "text": "Il voivodato della Bassa Slesia (in polacco: wojew\u00f3dztwo dolno\u015bl\u0105skie) \u00e8 uno dei 16 voivodati della Polonia.\nGeografia.\nIl voivodato si trova nel sud-ovest del territorio polacco ed \u00e8 stato creato con la riforma del 1999 dalla fusione dei precedenti voivodati di Breslavia, Legnica, Wa\u0142brzych e Jelenia G\u00f3ra. Il voivodato confina a nord con il voivodato di Lubusz, a nordest con il voivodato della Grande Polonia e a sudest con il voivodato di Opole, cos\u00ec come confina a sudovest con la Germania e la Repubblica Ceca. Il capoluogo \u00e8 Breslavia (\"Wroc\u0142aw\").\nSuddivisione amministrativa.\nIl voivodato della Bassa Slesia \u00e8 diviso in 26 distretti e 4 distretti urbani:\nCitt\u00e0.\nLa capitale del voivodato \u00e8 Breslavia che, con i suoi circa abitanti, \u00e8 la quarta citt\u00e0 pi\u00f9 grande di tutta la Polonia e la pi\u00f9 importante e popolosa della Bassa Slesia.\nLe altre citt\u00e0 con almeno abitanti sono le seguenti:\nEconomia.\nLa Bassa Slesia \u00e8 una delle regioni pi\u00f9 ricche della Polonia, in quanto dispone di risorse naturali pregiate quali rame, carbone e materiali rocciosi sfruttati dalle maggiori imprese della regione. Le sue industrie sono molto sviluppate ed attraggono sia gli investitori nazionali che quelli esteri. La sua citt\u00e0 pi\u00f9 importante e popolosa \u00e8 Breslavia, situata sul fiume Oder. \u00c8 una delle citt\u00e0 pi\u00f9 dinamiche della Polonia ed in rapida crescita economico-commerciale. Il PIL pro capite nel 2007 si \u00e8 attestato al 108,7% rispetto alla media nazionale. A partire dal 2005 la crescita economica \u00e8 la pi\u00f9 alta del Paese (circa il 10% all'anno).\nTurismo.\nIl voivodato della Bassa Slesia \u00e8 tra i pi\u00f9 visitati della Polonia. \u00c8 famoso per i numerosi palazzi (centinaia) e castelli (99), tra i quali: il castello di Ksi\u0105\u017c, di Czocha, di Chojnik, di Grodziec, di Gorzan\u00f3w. Ce ne sono parecchi anche nella valle di Jelenia G\u00f3ra.\nBreslavia \u00e8 la citt\u00e0 che vanta svariate attrazioni, tra le quali l'Aquapark aperto tutto l'anno, il centro benessere e i famosi nani di Breslavia.\nLo \u015anie\u017cka \u00e8 il monte dei Sudeti che attrae il maggior numero di turisti europei.\nInfrastrutture e trasporti.\nL'unico aeroporto internazionale del voivodato \u00e8 lAeroporto di Breslavia-Niccol\u00f2 Copernico.\nLa stazione ferroviaria principale \u00e8 quella Wroc\u0142aw G\u0142\u00f3wny. Nella citt\u00e0 ci sono varie stazioni\nIl voivodato \u00e8 attraversato dalle autostrade A4, A8 e A18.\nAree protette.\nAltre aree di interesse:"}
{"id": "211005", "revid": "1318658", "url": "https://it.wikipedia.org/wiki?curid=211005", "title": "Bassa Slesia", "text": "La Bassa Slesia (in polacco: \"Dolny \u015al\u0105sk\"; in ceco: \"Doln\u00ed Slezsko\"; in tedesco: \"Niederschlesien\"; in sorabo superiore: \"Delnja \u0160leska\"; in sorabo inferiore: \"Dolna \u0160lazy\u0144ska\"; in latino: \"Silesia Inferior\"; in tedesco slesiano: \"Niederschl\u00e4sing\"; in slesiano: \"Dolny \u015al\u016fnsk\") \u00e8 la parte nordoccidentale della regione storica e geografica della Slesia, situata odiernamente per lo pi\u00f9 in Polonia e in piccola parte in Germania e Repubblica Ceca.\nNel Medioevo, fu parte dei domini dei Piast. Era uno dei centri nevralgici della Polonia dell'epoca e la sua capitale, Breslavia, era una delle citt\u00e0 pi\u00f9 importanti del regno polacco. La Bassa Slesia emerse come regione a se stante durante il periodo di frammentazione della Polonia, quando, con la divisione del Ducato di Slesia nel 1172, i ducati di Opole e Racib\u00f3rz, che occupavano la parte pi\u00f9 orientale della Slesia, iniziarono a essere identificati col nome di Alta Slesia, lasciando al resto della regione la denominazione di Bassa. Durante l'Ostsiedlung, numerosi coloni tedeschi furono invitati a stabilirsi in quella terra scarsamente insediata, con il risultato che la regione, fino ad allora abitata in maggioranza da popolazioni lechitiche, fu profondamente germanizzata nei secoli successivi.\nNel Tardo Medioevo, la maggior parte della regione entr\u00f2 tra i domini della Corona di Boemia, tuttavia vaste zone rimasero sotto il controllo di duchi locali polacchi appartenenti alla dinastia dei Piast, alcune fino al XVI e anche al XVII secolo. Passata poi brevemente al Regno d'Ungheria, la Bassa Slesia divenne uno dei territori della Monarchia asburgica nel 1526.\nNel 1742, con la pace di Berlino, l'Austria cedette la quasi totalit\u00e0 della Bassa Slesia al Regno di Prussia, ad eccezione della parte meridionale del Ducato di Nysa (che entr\u00f2 a far parte della Slesia austriaca). All'interno dello stato prussiano, la regione divenne parte della provincia della Slesia. Nel 1871, fu integrata nel neonato Impero Tedesco. Dopo la prima guerra mondiale, la Bassa Slesia divenne una provincia a se stante della Repubblica di Weimar.\nDopo il 1945, la maggior parte dell'ex provincia prussiana pass\u00f2 alla Repubblica di Polonia, mentre le poche propaggini ad ovest della linea Oder-Neisse rimasero alla Germania Est e i territori storicamente parte della Slesia austriaca (i Sudeti Orientali) rimasero alla Cecoslovacchia. Entro il 1949, la quasi totalit\u00e0 della popolazione tedesca fu espulsa.\nLa regione \u00e8 nota per un'abbondanza di edifici storici di vari stili architettonici, tra cui diversi castelli e palazzi, centri storici ben conservati o ricostruiti, numerosi centri termali e importanti luoghi di sepoltura di monarchi polacchi e consorti (a Breslavia, Legnica e Trzebnica).\nGeografia.\nLa Bassa Slesia \u00e8 situata per la maggior parte nel bacino del medio Oder, sul quale sorge la sua capitale storica di Breslavia.\nIl confine meridionale \u00e8 segnato dalla catena montuosa dei Sudeti Occidentali e Centrali, che fin dall'Alto Medioevo costituiscono la linea di demarcazione con la regione storica della Boemia. I fiumi B\u00f3br e Queis sono considerati l'originale confine occidentale con la Lusazia, tuttavia il Ducato di \u017baga\u0144 (uno dei ducati in cui si framment\u00f2 il Ducato di Slesia) arriv\u00f2, nel 1413, ad estendersi fino al Nei\u00dfe, includendo anche due villaggi (Pechern e Neudorf) sulla sua sponda occidentale.\nLa successiva provincia prussiana di Slesia incorpor\u00f2 anche altri territori circostanti, storicamente parte dell'Alta Lusazia, ceduti dal Regno di Sassonia nel 1815, dopo le guerre napoleoniche, portando il margine pi\u00f9 occidentale della Slesia fino al piccolo villaggio di Lindenau (oggi nello stato del Brandeburgo). A nord, la Bassa Slesia si estendeva originariamente fino a \u015awiebodzin e Krosno Odrza\u0144skie, che furono acquisite dai margravi di Brandeburgo nel 1482. Il fiume Barycz segna invece il confine con la regione storica della Grande Polonia a nord-est, mentre a sud-est la regione confina con l'Alta Slesia.\nDal punto di vista amministrativo, la Bassa Slesia polacca \u00e8 attualmente suddivisa tra il voivodato della Bassa Slesia (esclusi i distretti di Luba\u0144 e Zgorzelec, storicamente parte della Lusazia, e quello K\u0142odzko, storicamente boemo), la parte meridionale del voivodato di Lubusz (ossia i distretti di Krosno Odrza\u0144skie, Nowa S\u00f3l, \u015awiebodzin, \u017baga\u0144 e Zielona G\u00f3ra con la citt\u00e0 di Zielona G\u00f3ra) e la parte occidentale del voivodato di Opole (ossia i distretti di Brzeg, Kluczbork, Namys\u0142\u00f3w e Nysa).\nLa piccola parte dell'ex Ducato di \u017baga\u0144 sulla sponda occidentale del Nei\u00dfe \u00e8 oggi parte del comune di Krauschwitz, nel circondario di G\u00f6rlitz della Sassonia, mentre la pi\u00f9 estesa area della provincia prussiana che si estendeva oltre il Nei\u00dfe su parti dell'Alta Lusazia (la cosiddetta \"Alta Lusazia slesiana\") comprendeva la citt\u00e0 di G\u00f6rlitz e l'ex circondario di Hoyerswerda, che oggi forma la parte settentrionale dei circondari di G\u00f6rlitz e Bautzen in Sassonia e la parte meridionale del circondario dell'Oberspreewald-Lusazia in Brandeburgo. La parte meridionale dell'ex Ducato di Nysa, che nel 1742 rimase nella Slesia austriaca, \u00e8 invece oggi parte della Repubblica Ceca e comprende il distretto di Jesen\u00edk e il comune He\u0159manovice e parte di quello di Vrbno pod Prad\u011bdem nel distretto di Brunt\u00e1l.\nSudeti.\nI Sudeti sono una catena montuosa geologicamente variegata che si estende per 280 chilometri dagli altopiani lusaziani (a ovest) alla Porta Morava (a est). Sono topograficamente suddivisi in Sudeti Occidentali, Centrali e Orientali, e tutti e tre rientrano almeno parzialmente nella regione della Bassa Slesia, occupandone la parte sudoccidentale.\nLa sezione bassoslesiana dei Sudeti comprende i Monti Iser (cima pi\u00f9 alta: Wysoka Kopa, 1.126 m; dove si trova, presso la cima del monte Smrk, il triplo confine con l'Alta Lusazia e la Boemia), i Monti dei Giganti (cima pi\u00f9 alta: Sn\u011b\u017eka, 1.602 m), i Rudawy Janowickie (cima pi\u00f9 alta: Skalnik, 945 m), i Monti del Gufo (cima pi\u00f9 alta: Wielka Sowa, 1.015 m), i Monti di Pietra (cima pi\u00f9 alta: Walig\u00f3ra, 936 m), i Monti di Waldenburg (cima pi\u00f9 alta: Borowa, 853 m) e i Monti Kaczawskie (cima pi\u00f9 alta: Skopiec, 724 m); tra queste catene si apre inoltre la valle di Jelenia G\u00f3ra.\nFlora.\nLa flora dei Sudeti della Bassa Slesia \u00e8 fortemente influenzata dalla sua storia geologica e climatica. Tutta la vegetazione odierna \u00e8 di origine post-glaciale. La vegetazione precedente, originaria del Cenozoico, and\u00f2 del tutto distrutta durante l'ultima era glaciale. Nel periodo di glaciazione fecero la loro comparsa alcune piante originarie della tundra, come il salice glauco (\"Salix lapponum\") e il rovo artico (Rubus chamaemorus). L'attuale vegetazione si \u00e8 formata a seguito della ricolonizzazione della regione da parte di specie provenienti da varie aree geografiche circostanti. Di seguito alcuni esempi:\nLa flora della regione pu\u00f2 essere suddivisa in varie zone in base all'altitudine; ciascuna zona pu\u00f2 essere ulteriormente suddivisa in sezioni lunghe e strette dette \"fasce di vegetazione\". La flora \u00e8 specifica e differente per ciascuna fascia.\nLa zona delle foreste montane \u00e8 divisa in due fasce: la foresta subalpina e la foresta subalpina inferiore. Al di sopra, si trova una zona con vegetazione rada divisa in fascia subalpina, caratterizzata da pini mughi, e fascia alpina, del tutto priva di alberi e arbusti.\nForesta subalpina inferiore.\nLa foresta subalpina inferiore (in polacco: \"Regiel Dolny\"), compresa tra i 450 e i 1000 m, \u00e8 caratterizzata da un misto di alberi sempreverdi e caduchi: le fasce pi\u00f9 basse (sotto i 500 m) sono coperte da querce e frassini; nella fascia media, fra i 500 e 600 m, dominano i pini; nelle fasce pi\u00f9 alte, fino agli 800 m, crescono principalmente larici e, sopra gli 800 m, abeti e betulle. Nelle zone delle cascate di Szklarska, del complesso Jagni\u0105tkowski e del monte Chojnik, la foresta assume caratteristiche particolari: composta principalmente da un misto di pini, abeti e faggi, con la presenza di larici, aceri e tigli.\nLe zone di foresta coperte da pini sono anche ricche di abeti rossi, la cui popolazione si sta per\u00f2 rapidamente riducendo a causa dell'inquinamento atmosferico e dell'aggressivit\u00e0 di alcune specie di insetti e funghi, principalmente funghi chiodini e altre specie di basidiomiceti.\nLa composizione del sottobosco si mantiene invece costante in quasi tutte le fasce d'altitudine: mezerei, sambuchi rossi, noccioli, platantere, asperule, erba Paris, ossicocci, ossalidi, lisimachie europee, spigarole bianche e mughetti sono le specie pi\u00f9 comuni. Solo al di sopra degli 800 m esse lasciano il posto a graminacee, mirtilli e genziane.\nNei luoghi dove gli alberi sono pi\u00f9 diradati, come nei prati o lungo le strade, crescono orchidee maculate, bugole, false ortiche gialle, arniche montane, cefalantere maggiori, cameneri, senecioni comuni e digitali. Lungo i corsi d'acqua si posso trovare anche farfaracci bianchi.\nPianura slesiana.\nA nordest dei Sudeti si apre la Pianura slesiana, composta dal Bassopiano slesiano (\"Nizina \u015al\u0105ska\") e dal Bassopiano slesiano-lusaziano (\"Nizina \u015al\u0105sko-\u0141u\u017cycka\"). Queste due aree sono separate l'una dall'altra dalla valle del fiume Kaczawa (\"Dolina Kaczawy\"), e dai Sudeti da un netto confine morfologico situato lungo la Faglia Marginale dei Sudeti, che si estende da Boles\u0142awiec (a nordovest) a Z\u0142oty Stok (a sudest). La parte meridionale della pianura lambisce le Prealpi dei Sudeti (\"Przedg\u00f3rze Sudeckie\"), costituite da alture di modeste dimensioni, per lo pi\u00f9 comprese tra i 200 e i 400 metri, con un'altezza massima di 718 metri sulla cima del Monte \u015al\u0119\u017ca. Piccole colline si trovano anche nella zona di \u015awidnik, nella regione pedemontana dei Sudeti (\"Obni\u017cenie Sudeckie\") e attorno alla valle di Dzier\u017coni\u00f3w (\"Kotlina Dzier\u017coniowska\"). L'ampio Bassopiano slesiano, situato lungo il corso del fiume Oder, costituisce la sezione pi\u00f9 orientale della pianura. La parte ovest del bassopiano include la piana di Breslavia e le sue sottoregioni: le alture di \u015aroda (\"Wysoczyzna \u015aredzka\") e la piana di Grodk\u00f3w (\"R\u00f3wnina Grodkowska\"); la parte nord \u00e8 invece coperta dalla piana di Ole\u015bnica (\"R\u00f3wnina Ole\u015bnicka\") e quella centrale dalla piana di Niemodlin (\"R\u00f3wnina Niemodli\u0144ska\"). La parte orientale del Bassopiano slesiano appartiene all'Alta Slesia. Nella parte occidentale, oltre il fiume Kaczawa, si apre invece il Bassopiano slesiano-lusaziano, che comprende le alture di Lubin e Chocian\u00f3w (\"Wysoczyzna Lubi\u0144sko-Chocianowska\"), la valle di Szprotawa (\"Dolina Szprotawy\") e le vaste aree della foresta bassoslesiana (\"Bory Dolno\u015bl\u0105skie\"). A nord, la Pianura slesiana \u00e8 delimitata dalla cresta di Trzebnica (\"Wa\u0142 Trzebnicki\"), formata da colline alte 150 m che si estendono da est a ovest per 200 chilometri.\nLa pianura \u00e8 rivestita da uno spesso strato di sedimenti glaciali (sabbia, ghiaia, argilla), che coprono completamente gli strati pi\u00f9 antichi e pi\u00f9 diversificati. Gli ampi fondivalle hanno inoltre strati aggiuntivi formati da sedimenti fluviali. Le pendici delle colline sopra i 200 metri sono ricche di argille fertili, che ne hanno fatto sin dall'antichit\u00e0 il luogo ideale per l'insediamento umano e lo sviluppo dell'agricoltura, che, nel corso dei secoli, ha portato al quasi completo disboscamento dei fianchi dei colli. Anche il clima mite contribu\u00ec allo sviluppo dell'agricoltura. La temperatura media dell'area di Breslavia \u00e8 di 9,5\u00b0C. La temperatura media nel mese pi\u00f9 caldo (luglio) \u00e8 di 19\u00b0C, e di \u22120,5\u00b0C in quello pi\u00f9 freddo (gennaio). La precipitazione media \u00e8 di 500\u2013620 mm, con il massimo a luglio e il minimo a febbraio. La neve accumulata tende a sciogliersi entro 45 giorni. I venti dominanti, come per il resto della Polonia occidentale, soffiano da ovest e sud-ovest.\nIdrografia.\nI fiumi che dai Sudeti scendono nella pianura, tutti tributari di sinistra dell'Oder, sono caratterizzati da regime torrentizio, nonch\u00e9 da un alto tasso di inquinamento dovuto all'intensa industrializzazione dell'area. I pi\u00f9 grandi tra essi sono il Nysa K\u0142odzka (dal quale proviene l'acqua potabile di Breslavia), l'O\u0142awa, lo \u015al\u0119\u017ca, il Bystrzyca con i suoi tributari Strzegomka e Pi\u0142awa, il Widawa, lo \u015aredzka Woda, il Kaczawa e i suoi tributari Nysa Szalona e Czarna Woda. Altri importanti fiumi dei Sudeti come il B\u00f3br, il Queis e il Nei\u00dfe scorrono e confluiscono nell'Oder al di fuori del tradizionale territorio della Bassa Slesia. Importante tributario di destra dell'Oder \u00e8 invece il Barycz.\nAltra caratteristica della Pianura slesiana \u00e8 la quasi totale assenza di laghi. La regione di Legnica \u00e8 l'unica area in cui sopravvivono una dozzina di piccoli laghetti, molti dei quali stanno lentamente scomparendo. Il pi\u00f9 grande di essi \u00e8 lo Jezioro Kunickie (95 ha), seguito dallo Jezioro Ja\u015bkowickie (24 ha) e dal Tatarak (19.5 ha). Esistono inoltre numerossissimi stagni artificiali, creati nel bacino del Barycz durante il medioevo, che occupano complessivamente un'area di circa 80 km2 (il pi\u00f9 grande di essi ha una superficie di circa 300 ha).\nFlora.\nLa flora primigenia della pianura \u00e8 stata radicalmente trasformata a causa della deforestazione dell'attivit\u00e0 agricola. Le uniche grandi foreste sopravvissute solo la gi\u00e0 citata foresta bassoslesiana (3,150 km2), la foresta di Stobrawa (\"Bory Stobrawskie\", 420 km2) e altre aree pi\u00f9 ridotte nelle valli del Barycz e dell'Oder. Queste foreste sono caratterizzata da varie specie di alberi caduchi, quali faggi, querce, carpini, aceri. Molte delle arre boschive della valle dell'Oder sono oggi aree protette, di cui solo alcune zone sono accessibili al pubblico.\nStoria.\nPreistoria.\nI primi esseri umani giunsero nel bassopiano slesiano nel Paleolitico superiore, al termine dell'ultima era glaciale, circa 40.000 anni fa, data a cui risalgono i primi resti umani scoperti in una tomba presso Tyniec sul fiume \u015al\u0119\u017ca. Nel Mesolitico (7.000 anni fa) altri gruppi nomadi si stabilirono in Bassa Slesia, vivendo in caverne o capanne primitive; erano cacciatori-raccoglitori e utilizzavano armi e utensili in pietra e legno.\nNel Neolitico (4000\u20131700 a.C.) inizi\u00f2 il processo di transizione a uno stile di vita stanziale, che port\u00f2 alla nascita dei primi insediamenti rurali che avevano nell'agricoltura e nell'allevamento le loro fonti di sostentamento. A questo periodo risalgono anche le prime attivit\u00e0 minerarie, ceramiche e tessili. Furono aperte cave di serpentinite, con la quale si producevano le accette slesiane, e di nefrite (specialmente nell'area di Jordan\u00f3w \u015al\u0105ski), con la quale si producevano diversi utensili.\nNell'et\u00e0 del bronzo (1700\u20131500 a.C.), nella regione si svilupp\u00f2 la cultura di Unetice, che influenz\u00f2 la successiva cultura di Trzciniec, la quale si diffuse in tutta Europa a partire dall'VIII secolo a.C.\nAntichit\u00e0 e Alto Medioevo.\nNel periodo della cultura di La T\u00e8ne, la Bassa Slesia fu abitata da popolazioni celtiche, che avevano il loro principale centro di culto sul Monte \u015al\u0119\u017ca. Le loro statue di pietra situate intorno e su questa altura divennero in seguito oggetto di culto delle trib\u00f9 slave che giunsero nell'area attorno al VI secolo.Tra l'insediamento dei Celti e quello degli Slavi, la regione fu inoltre abitata da diverse trib\u00f9 germaniche, tra cui le principali furono i Vandali, i Lugi e i Silingi, ai quali si deve probabilmente l'origine del nome della Slesia, sebbene questa ipotesi sia ancora oggi dibattuta.\nCon la migrazione delle trib\u00f9 germaniche verso ovest durante le invasioni barbariche, nuovi popoli provenienti dalla Sarmazia e dalla steppa eurasiatica, tra cui i gi\u00e0 citati Slavi, si stabilirono nell'area. Il Geografo bavarese, attorno all'845, cita come abitanti della Bassa Slesia le trib\u00f9 slave occidentali dei Silensi (\"\u015al\u0119\u017canie\" in polacco, altra possibile trib\u00f9 eponima della Slesia), che avevano il loro centro principale a Niemcza, e dei Dadosesani (\"Dziadoszanie\" in polacco), mentre un documento del 1086 prodotto dal vescovo Jarom\u00edr di Praga parla di \"Zlasane\" (Silensi), \"Trebovane\" (Trebovani, \"Trzebowianie\" in polacco), \"Poborane\" (Poborani, \"Bobrzanie\" in polacco) e \"Dedosize\" (Dadosesani). Nello stesso periodo, l'Alta Slesia era invece abitata da Opolani (\"Opolanie\"), Golensizi (\"Gol\u0119szyce\") e Lupiglaa (solitamente identificati con i \"G\u0142ubczyce\").\nDalla fine del IX secolo, il territorio entr\u00f2 nell'orbita del regno della Grande Moravia di Svatopluk I e dal 906 circa divenne domino del duca P\u0159emyslide Spytihn\u011bv I di Boemia e dei suoi successori Vratislao I, presunto fondatore eponimo di Breslavia (\"Vratislav\" in ceco), e Boleslao il Crudele, restando per quasi un secolo tra le province del Ducato di Boemia.\nRegno di Polonia dei Piast.\nNel frattempo, la trib\u00f9 slava occidentale dei Polani aveva costituito il primo ducato sotto la dinastia dei Piast nella vicina Grande Polonia, a nord. Attorno al 990, la Slesia fu conquistata e incorporata nel primo stato polacco dal duca Miecislao I, che si era guadagnato il supporto dell'imperatore Ottone II contro il duca boemo Boleslao II.\nNel 1000, il figlio e successore di Miceslao, Boleslao I, fond\u00f2 la diocesi di Breslavia, la quale, insieme a quelle di Cracovia e Ko\u0142obrzeg, fu posta sotto la giurisdizione dell'arcidiocesi di Gniezno, fondata dall'imperatore Ottone III durante il Congresso di Gniezno dello stesso anno. La sovranit\u00e0 ecclesiastica di Gniezno su Breslavia sarebbe durata fino al 1821. Dopo essere brevemente passata sotto il controllo boemo nella prima met\u00e0 dell'XI secolo, la Bassa Slesia rimase parte integrante dello stato polacco fino al termine del suo periodo di frammentazione, quando tutte le rivendicazioni polacche sul territorio furono abbandonate in favore del Regno di Boemia nel 1348.\nSempre nell'XI secolo, varie battaglie furono combattute nella regione dai polacchi nel tentativo di respingere le incursioni tedesche, tra cui l'assedio di Niemcza nel 1017 e l'assedio di G\u0142og\u00f3w e la battaglia di Hundsfeld nel 1109. All'inizio del XII secolo, Breslavia \u00e8 menzionata come una delle tre maggiori citt\u00e0 del Regno di Polonia insieme a Cracovia e Sandomierz nella pi\u00f9 antica cronaca polacca nota, le \"Gesta principum Polonorum\". In Bassa Slesia si combatt\u00e9 anche una delle pi\u00f9 grandi battaglie della Polonia medievale, la battaglia di Legnica, tenutasi in occasione della prima invasione mongola della Polonia nel 1241.\nAgli inizi del XIII secolo, la Slesia era uno dei centri pi\u00f9 importanti della Polonia medievale. La prima concessione di titolo di citt\u00e0, con annessi privilegi, nella storia del paese avvenne in questa regione, quando Z\u0142otoryja, nel 1211, ricevette tale diritto da Enrico I il Barbuto. A questo periodo risale anche il \"Libro di Henryk\u00f3w\", una cronaca contenente il pi\u00f9 antico testo in lingua polacca oggi noto.\nDurante il periodo di frammentazione feudale della Polonia, il Ducato di Slesia fu diviso per la prima volta nel 1172, quando venne spartito tra i due figli dell'ex granduca Ladislao II: il fratello maggiore, Boleslao I, ottenne la Bassa Slesia con la sua capitale Breslavia (allora nota come Vratislav, Wrotizla o Prezla), mentre il minore, Miecislao IV, ottenne l'Alta Slesia con le sue capitali Racib\u00f3rz e, dal 1202, Opole. Col tempo, la Slesia continu\u00f2 a frammentarsi in numerosi piccoli ducati minori (fino a 17).\nDucati polacchi, Corona di Boemia, Ungheria e Austria.\nCon i trattati di Tren\u010d\u00edn del 1335 e di Namys\u0142\u00f3w del 1348, la maggior parte dei ducati slesiani governati dai Piast di Slesia pass\u00f2 sotto la sovranit\u00e0 feudale dei re di Boemia, divenendo parte delle terre della Corona di Boemia e quindi del Sacro Romano Impero. Molti dei ducati continuarono ad essere governati da nobili polacchi delle casate di Piast, Jagelloni e Sobieski, alcuni fino al XVIII secolo. Nel 1469, la Bassa Slesia pass\u00f2 al Regno d'Ungheria. Nel 1475, il tipografo Kasper Elyan fond\u00f2 a Breslavia la \"Drukarnia \u015awi\u0119tokrzyska\" (Stamperia della Santa Croce), la quale pubblic\u00f2 gli \"Statuta synodalia episcoporum Wratislaviensium\", nei quali si pu\u00f2 leggere il primo testo stampato in lingua polacca. Nel 1476, il distretto di Crossen pass\u00f2 alla Marca di Brandeburgo quando Barbara di Hohenzollern, figlia del margravio ed elettore Alberto III, lo eredit\u00f2 alla morte del marito, il duca Enrico XI di Glogau. Nel 1490, la regione torn\u00f2 alla Boemia, ora governata dagli dinastia jagellonica.\nNel 1526, alla morte del re Luigi II d'Ungheria e Boemia, la Bassa Slesia e il resto dei suoi domini furono ereditati dalla casa d'Asburgo. L'elettore di Brandeburgo contest\u00f2 questa acquisizione citando un trattato stipulato con Federico II di Legnica, ma nonostante ci\u00f2 la Slesia rimase sotto il controllo austriaco fino al 1472. Nel 1675, mor\u00ec nel castello di Brzeg il duca Giorgio Guglielmo di Legnica, ultimo discendente maschile della dinastia dei Piast che aveva fondato lo stato polacco nel X secolo e che si estinse con la sua morte. Fu seppellito a Legnica.\nRegno di Prussia e Impero tedesco.\nDopo la prima guerra di Slesia, con il trattato di Breslavia del 1742, la maggior parte della Bassa Slesia entr\u00f2 a far parte del Regno di Prussia, con l'eccezione dei territori meridionali del Ducato di Nysa, che, insieme ai territori dell'Alta Slesia rimasti agli Asburgo, andarono a costituire la cosiddetta Slesia austriaca. Nel 1815, venne costituita la provincia della Slesia, suddivisa in tre distretti governativi (\"Regierungsbezirke\"): quelli bassoslesiani di Liegnitz e Breslau (spesso definito \"Media Slesia\") e quello altoslesiano di Oppeln (che comprendeva anche i territori tradizionalmente bassoslesiani di Nysa e Grodk\u00f3w). I confini occidentali del distretto di \"Liegnitz\" furono inoltre espansi con l'inclusione dei circondari di Lauban, G\u00f6rlitz, Rothenburg e Hoyerswerda, tutti territori storicamente parte dell'Alta Lusazia sottratti al Regno di Sassonia durante le guerre napoleoniche. Dal 1871, la Bassa Slesia divenne parte dell'Impero tedesco.\nA causa dei secoli di colonizzazione tedesca e di progressiva germanizzazione, all'inizio del XX secolo la Bassa Slesia era abitata in maggioranza da popolazioni di lingua tedesca, con l'eccezione di piccole sacche polaccofone nelle zone nordorientali dei circondari di Namslau (Namys\u0142\u00f3w), Gro\u00df Wartenberg (Syc\u00f3w) e Militsch (Milicz) e di una minoranza ceca nelle campagne attorno a Strehlen (Strzelin). Alcune comunit\u00e0 polacche sopravvissero anche nelle citt\u00e0 pi\u00f9 grandi come Breslavia e Gr\u00fcnberg (Zielona G\u00f3ra). Dopo la prima guerra mondiale, la maggior parte della Bassa Slesia rimase alla Germania e solo pochi territori di ridotte dimensioni furono assegnati alla ricostituita Polonia. Le parti della Bassa Slesia comprese nella Slesia austriaca furono invece incorporate nella neonata Cecoslovacchia. La parte tedesca fu riorganizzata, come parte dello Stato libero di Prussia, nella provincia della Bassa Slesia, costituita dai territori degli ex distretti di Breslau e Liegnitz. Nel periodo interbellico, si verificarono diversi episodi di violenza contro la minoranza slava e nel 1920 il consolato polacco a Breslavia fu assaltato e demolito dai nazionalisti tedeschi. Negli anni Trenta, polacchi ed ebrei della regione subirono crescenti discriminazioni e persecuzioni.\nSeconda guerra mondiale.\nDurante la seconda guerra mondiale, in Bassa Slesia furono istituiti il campo di concentramento di Gross-Rosen e un altro centinaio di campi satellite minori, nei quali circa 125.000 uomini e donne di varie nazionalit\u00e0, principalmente ebrei, polacchi e cittadini sovietici, furono imprigionati, 40.000 dei quali vi persero la vita. Nella regione si trovavano anche diversi campi per prigionieri di guerra, tra cui Stalag VIII-A, Stalag VIII-C, Stalag VIII-E, Stalag Luft III, Oflag VIII-B, Oflag VIII-F. Numerosi erano anche i campi di lavoro, tra cui diversi campi satellite dello Stalag VIII-B. In queste strutture furono rinchiusi prigionieri di guerra di diverse nazionalit\u00e0, tra cui polacchi, francesi, belgi, britannici, italiani, canadesi, statunitensi, greci, jugoslavi, russi, australiani, neozelandesi, sudafricani, norvegesi, lituani e slovacchi. Nelle fasi finali del conflitto, la Bassa Slesia fu anche teatro di diverse marce della morte perpetrate dalla Germania nazista.\nIn previsione delle rivendicazioni polacche sulla regione, un memorandum scritto dal Dipartimento di Stato degli Stati Uniti nel maggio 1945 raccomandava che la regione restasse alla Germania poich\u00e9 non vi erano \"giustificazione storiche o etniche\" che ne motivassero la cessione alla Polonia.\nTuttavia, durante la conferenza di Potsdam, l'Unione Sovietica, che annesse la quasi totalit\u00e0 della Polonia orientale, insistette affinch\u00e9 la Bassa Slesia fosse ceduta alla Repubblica di Polonia. Queste alterazioni dei confini furono approvate in via temporanea in attesa di una definitiva conferenza di pace con la Germania che, per\u00f2, non si svolse mai. Dell'ex provincia della Bassa Slesia la Germania conserv\u00f2 sollo la piccola porzione a ovest della linea Oder-Neisse.\nPolonia contemporanea.\nLa restante popolazione tedesca fu quasi completamente espulsa dai territori della Bassa Slesia a est del Nei\u00dfe come previsto dal trattato di Potsdam e la regione fu ripopolata da polacchi provenienti dalla Polonia centrale e, soprattutto, dalle aree polacche annesse all'Unione Sovietica.\nDal 1945 al 1975, la Bassa Slesia fu amministrata dal voivodato di Breslavia. A seguito della riorganizzazione amministrativa del 1975, la regione fu suddivisa in quattro voivodati: Jelenia G\u00f3ra, Legnica, Wa\u0142brzych, e Breslavia. Nel 1998, queste quattro province furono nuovamente riunite nel voivodato della Bassa Slesia, con capitale Breslavia.\nPopolazione.\nNell'alto medioevo, la Bassa Slesia era abitata da trib\u00f9 lechitiche. I coloni tedeschi si insediarono nella regione durante il basso medioevo, attratte dalla fondazione di nuove citt\u00e0 e dalle possibilit\u00e0 di sviluppo dell'area. Con il tempo, la popolazione autoctona slava fu profondamente germanizzata e adott\u00f2 la lingua tedesca; tuttavia diverse comunit\u00e0 polacche sopravvissero, specialmente nelle zone settentrionali e nelle grandi citt\u00e0. Nel 1819, il circondario di Breslavia contava 833.253 abitanti, la maggior parte dei quali - 755.553 (90%) - di lingua tedesca; seguivano poi i polacchi con 66.500 abitanti (8%), gli ebrei con 7,300 (0,9%) e i cechi con 3,900 (0,5%). La U.S. Immigration Commision nel 1911 classific\u00f2 tutti gli slesiani polaccofoni come di etnia polacca.\nDopo la seconda guerra mondiale e l'espulsione degli abitanti tedeschi, l'area fu ripopolata da polacchi per lo pi\u00f9 provenienti dalle ex province orientali annesse dall'Unione Sovietica, rendendo nuovamente la Bassa Slesia una regione a maggioranza polacca dopo oltre seicento anni.\nTra il 1948 e il 1954, giunsero in Bassa Slesia numerosi greci e macedoni, profughi della guerra civile greca. Furono temporaneamente ammessi in cinque citt\u00e0 e villaggi della regione e in seguito definitivamente reinsediati in varie citt\u00e0 e distretti, sebbene nei dieci anni successivi diversi di essi ritornarono in Grecia o emigrarono in altri paesi. Le maggiori comunit\u00e0 greco-macedoni si trovavano a Zgorzelec, Breslavia, \u015awidnica and Wa\u0142brzych.\nCitt\u00e0 principali.\nElenco delle citt\u00e0 della Bassa Slesia storica con pi\u00f9 di 20.000 abitanti:\nTradizioni slesiane in Alta Lusazia.\nAlcune propaggini orientali della regione dell'Alta Lusazia entrarono a far parte della Bassa Slesia gi\u00e0 nel XIV secolo come territori dei ducati di Jawor e \u017baga\u0144, e altre ancora se ne aggiunsero dal 1815 al 1945, quando l'area lusaziana ceduta dalla Sassonia alla Prussia fu incorporata nelle province di Slesia e Bassa Slesia. Durante questo periodo la cultura slesiana e il dialetto slesiano si diffusero nella regione, nota come \"Alta Lusazia slesiana\", che aveva il suo centro a G\u00f6rlitz. L'espulsione dei tedeschi ad est della linea Oder-Neisse comport\u00f2 inoltre un incremento di abitanti di origine tedesco-slesiana nella zona.\nA causa di questi eventi, numerosi abitanti della regione si identificano ancora oggi come slesiani e portano avanti tradizioni della loro terra d'origine. Uno dei privilegi speciali di cui godono \u00e8 il diritto di utilizzare la bandiera e lo stemma della Bassa Slesia come garantito dalla costituzione del Libero Stato di Sassonia del 1992.\nLa Chiesa evangelica di Slesia in Alta Lusazia, costituita a G\u00f6rlitz dagli ex membri della soppressa provincia ecclesiastica di Slesia, ha continuato a esistere come entit\u00e0 indipendente fino al 2004, quando si \u00e8 unita con quella di Berlino e Brandeburgo per formare la Chiesa evangelica di Berlino-Brandeburgo-Alta Lusazia slesiana.\nCitt\u00e0 principali dell'Alta Lusazia slesiana.\nLe maggiori citt\u00e0 dell'Alta Lusazia slesiana a ovest del Nei\u00dfe, ora in Germania, sono (tra parentesi il nome in sorabo superiore):\nLe maggiori citt\u00e0 dell'Alta Lusazia slesiana a est del Nei\u00dfe, ora in Polonia, sono (tra parentesi il nome in tedesco):\nTurismo.\nLa Bassa Slesia \u00e8 raggiungibile via aereo grazie all'aeroporto internazionale di Breslavia-Niccol\u00f2 Copernico. \u00c8 inoltre attraversata dalle autostrade A4 e A18.\n\u00c8 una delle regioni pi\u00f9 visitate della Polonia, famosa per il gran numero di castelli e palazzi nobiliari, tra i quali: il castello di Ksi\u0105\u017c, il castello di Czocha, il castello di Grodziec, il castello di Gola Dzier\u017coniowska, il castello di Ole\u015bnica e il palazzo di Kamieniec Z\u0105bkowicki. Ricca di castelli \u00e8 anche la valle di Jelenia G\u00f3ra.\nLa citt\u00e0 pi\u00f9 visitata \u00e8 Breslavia, nella quale si tiene ogni anno nel secondo fine settimana di giugno il Festival della Buona Birra, il pi\u00f9 grande festival della birra in Polonia.\nAltre luoghi di interesse includono: le strutture militari di K\u0142odzko, di Srebrna G\u00f3ra e del Projekt Riese; i centri di Wambierzyce, Legnickie Pole e Ole\u015bnica Ma\u0142a; le abbazie di Lubi\u0105\u017c, Krzesz\u00f3w e Henryk\u00f3w; la Stavkirke di Vang presso Karpacz; le Chiese della Pace di Jawor e \u015awidnica; gli itinerari naturalistici del monte \u015al\u0119\u017ca, dei Monti Tavola, dei Monti del Gufo, dei Monti dei giganti, del Gran Sentiero dei Sudeti (440 chilometri da \u015awierad\u00f3w-Zdr\u00f3j to Prudnik) e del parco naturale della valle del Barycz.\nSport.\nTra le associazioni sportive di maggior successo della Bassa Slesia si annoverano i club di calcio \u015al\u0105sk Wroc\u0142aw e Zag\u0142\u0119bie Lubin, i club di speedway Falubaz Zielona G\u00f3ra and Sparta Wroc\u0142aw, i club di pallacanestro \u015al\u0105sk Wroc\u0142aw, Basket Zielona G\u00f3ra e G\u00f3rnik Wa\u0142brzych e il club di pallamano \u015al\u0105sk Wroc\u0142aw.\nOgni anno a settembre, si tiene la maratona di Breslavia."}
{"id": "211008", "revid": "1529788", "url": "https://it.wikipedia.org/wiki?curid=211008", "title": "Ministri dell'istruzione, dell'universit\u00e0 e della ricerca della Repubblica Italiana", "text": "I ministri dell'istruzione, dell'universit\u00e0 e della ricerca della Repubblica Italiana si sono avvicendati dal 2001 al 2006 e dal 2008 al 2019, a seguito dell'accorpamento del Ministero dell'istruzione e del Ministero dell'universit\u00e0 e della ricerca, creando il Ministero dell'istruzione, dell'universit\u00e0 e della ricerca.\nI due dicasteri sono stati nuovamente separati tra il 2006 e il 2008 (nel governo Prodi II) e dal 2020 in poi (a partire dal governo Conte II)."}
{"id": "211011", "revid": "1149807", "url": "https://it.wikipedia.org/wiki?curid=211011", "title": "Videoregistratore digitale", "text": "Un videoregistratore digitale, detto anche in inglese digital video recorder (DVR) o personal video recorder (PVR) \u00e8 un tipo di dispositivo elettronico che consente di programmare la registrazione automatica di un programma televisivo consultando l'electric program guide (EPG).\nUtilizzando l'EPG la registrazione avverr\u00e0 dall'inizio alla fine del programma senza alcun errore, in quanto si sta impostando che si desidera registrare quel contenuto specifico e non un intervallo di tempo su un determinato canale selezionato.\nDescrizione.\nIl PVR pu\u00f2 essere un dispositivo venduto a parte o inserito in un set-top box che funziona come videoregistratore digitale virtuale.\nIl PVR pu\u00f2 essere caratterizzato da altre funzioni: la prima \u00e8 il salto della pubblicit\u00e0, che permette di saltare tutte le interruzioni; la seconda \u00e8 il time-shifting, ovvero la visione di un programma in leggera differita, avendo cos\u00ec la possibilit\u00e0 di mettere in pausa per alcuni minuti le trasmissioni televisive o di effettuare un replay delle scene interessanti.\nQueste due funzioni da una parte liberano lo spettatore dalla sequenzialit\u00e0 del palinsesto, ma dall'altra impongono alle reti televisive e ai pubblicitari la creazione di palinsesti e di formati pubblicitari nuovi. Infatti, negli Stati Uniti, la Forrester Research ha rilevato che se la penetrazione di PVR dovesse raggiungere il 30% delle famiglie, i principali investitori pubblicitari potrebbero voler riconsiderare le loro scelte relative alla televisione.\n\u00c8 bene notare che vi sono programmi che un utente desidera vedere in tempo reale rispetto al loro accadere: \u00e8 il caso di eventi quali gli avvenimenti sportivi, i concerti, le manifestazioni, ecc. In questo caso la pubblicit\u00e0 che interrompe il programma ha ancora senso, in quanto non pu\u00f2 essere eliminata con una piccola differita temporale.\nMolti PVR usano il formato MPEG per codificare i segnali video analogici. Tuttavia, risulta essere un ottimo modo per non perdere il programma preferito se si \u00e8 fuori casa, registrandolo su una chiavetta usb o un hard disk (la registrazione avviene spesso su questi tipi di supporti).\nI PVR all'estero.\nI pi\u00f9 famosi PVR sul mercato nord americano sono TiVo e ReplayTV DNNA (Digital Networks North America inc.) sebbene ora molti altri fabbricanti di elettronica offrano modelli. Nella Gran Bretagna Sky Plus domina il mercato televisivo satellitare anche se TiVo e Thomson hanno una piccola presenza; Thomson SA, Fusion, Pace e Humax forniscono anche PVR per il digitale terrestre.\nMolte societ\u00e0 satellitari e via cavo stanno incorporando funzioni di registrazione digitale nei loro set-top box, come ad esempio con DirecTiVo, Motorola 6xxx di Comcast, Moxi Media Center di Digeo. In questi casi la codifica non \u00e8 necessaria perch\u00e9 il segnale satellitare \u00e8 gi\u00e0 digitale e in formato MPEG. Il PVR registra semplicemente il flusso digitale direttamente su un disco.\nI \"broadcasters\" essendo coinvolti attraverso sussidi nella progettazione dei PVR, e registrando direttamente flussi digitali criptati, possono modificare le caratteristiche del servizio, tramite tecnologie DRM, abilitando la possibilit\u00e0 di registrare solo alcuni eventi, pre-caricare programmi sui dispositivi, vietare il salto della pubblicit\u00e0 e far scadere automaticamente le registrazioni dopo un tempo predeterminato."}
{"id": "211012", "revid": "287204", "url": "https://it.wikipedia.org/wiki?curid=211012", "title": "Dream Team Taranto", "text": "La Dream Team onlus Taranto \u00e8 una societ\u00e0 italiana di pallacanestro in carrozzina di Taranto.\nStoria.\nLa Dream Team onlus Taranto venne fondata nell'anno 2002 con lo scopo prioritario di ottenere attraverso l'attivit\u00e0 sportiva una piena integrazione tra i normodotati ed i portatori di handicap.\nL'idea nacque grazie all'iniziativa di un gruppo di amici disabili e non, amanti in modo particolare del gioco del basket, disciplina agonistica che costituisce l'asse portante di tutte le attivit\u00e0 del gruppo.\nNella stagione della fondazione, la squadra viene promossa in Serie A2.\nAl termine della stagione 2003/04, la Dream Team Taranto retrocede nella serie inferiore, ma viene successivamente ripescata in Serie A2. \nNella stagione successiva, con gli arrivi a Taranto di Brad Ness, Sam Bader e Tanguy Six, la Dream Team Taranto raggiunge i play-off e le final-four di Coppa Italia.\nNella stagione 2006/07, con gli arrivi di Shaun Norris, Gianluca Stella, Audrey Cayol e con il ritorno a Taranto di Vincenzo Di Bennardo, la squadra vince il Trofeo Internazionale di basket in carrozzina Gabbiano Hotel, avendo sconfitto in un quadrangolare la nazionale italiana, nonch\u00e9 le due squadre israeliane Belt Halochem Haifa e Belt halochem Tel Aviv. La squadra si aggiudica inoltre la Coppa Vergauwen 2007 battendo in finale l'ASV Bonn con il punteggio di 77-56. In campionato, la squadra elimina il Millennium Padova nella semifinale play-off, ma viene sconfitta nella finale scudetto dai romani del Santa Lucia Sport Roma negli ultimi minuti della decisiva gara 3.\nNella stagione 2007/08 la Dream Team Taranto batte proprio il Santa Lucia Sport Roma nella finale di Coppa Italia con il punteggio di 63-50. Sempre nel 2008, alla sua prima partecipazione alla Champion's Cup, la squadra conquista l'accesso alla Final Eight di Madrid, concludendo il torneo al terzo posto dopo aver battuto la compagine francese dello Hyeres Handiclub.\nLa Dream Team ha conquistato il titolo di Campione d'Italia per la stagione 2007/2008, battendo dopo 5 gare estenuanti, la Santa Lucia Roma.\nLa stagione 2008/2009 propone una vera e propria rivoluzione tecnica, con il ritorno del presidente, l'ingresso come coach della squadra, coadiuvato da Ezio Confessa dei panni di vice ed il cambiamento di gran parte della rosa, con partenze dolorose (come quella del campione olimpico Brad Ness) ed acquisti di spessore come quelli di Passiwan, Dror, Mazzi e Counts. Dopo il successo nel torneo amichevole di Amatrice, la Comes Dream Team inanella una serie impressionante di successi consecutivi. Al termine del girone d'andata del campionato di Serie A1 \u00e8 ancora imbattuta, con nove vittorie in altrettante gare disputate. Il 21 dicembre 2008 arriva il primo trionfo stagionale: i ragazzi jonici alzano al cielo la loro prima Supercoppa italiana, al termine di una gara combattuta, disputata a Luzzara (RE) e decisa a 12 secondi dalla fine da un canestro di Dirk Passiwan.\nNella stagione 2009/2010 retrocede in A2, dopo aver perso ai play-out lo scontro diretto contro il BA.D.S. Quartu Sant'Elena.\nNella stagione 2010/2011 partecipa al campionato di A1 grazie al ripescaggio, dovuto alla mancata iscrizione del Padova Millennium Basket. Nel corso dello stesso, per mancanza di risorse finanziarie, la squadra viene ritirata dal presidente Vito Mastroleo, concludendo cos\u00ec in modo inglorioso la storia del club.\nViene successivamente costituita l'Associazione Taras Team Onlus, grazie a cinque soci reduci dell'esperienza trascorsa del basket in carrozzina di A1. L'associazione si ripropone l'attivazione di iniziative di solidariet\u00e0 sociale, educative e sportive nei confronti delle persone disabili."}
{"id": "211013", "revid": "11266", "url": "https://it.wikipedia.org/wiki?curid=211013", "title": "Telemaco", "text": "Telemaco (, \u00abche combatte lontano\u00bb, con riferimento al padre, che combatteva a Troia; ), \u00e8 un personaggio dell'Odissea. \u00c8 il figlio di Ulisse e di Penelope.\nIl mito.\nOrigini.\nSecondo una versione della leggenda, nacque il giorno in cui Ulisse part\u00ec per la guerra di Troia e dovette attendere ben vent'anni prima di rivederlo. Secondo un'altra versione, Telemaco nacque prima della partenza del padre. Infatti, quando arrivarono a Itaca Menelao, Diomede e Palamede per convincere Ulisse ad andare a Troia insieme agli altri re greci, questo si finse pazzo. Gli eroi allora lo andarono a trovare nei campi, dove stava arando, e misero il piccolo Telemaco in fasce davanti ai buoi. Ulisse dovette per forza fermarsi per non uccidere il figlio, manifestando cos\u00ec la propria sanit\u00e0 mentale.\nI viaggi di Telemaco a Pilo e Sparta.\nNei primi quattro libri dell\"'Odissea\" (la cosiddetta Telemachia) Telemaco, gi\u00e0 adulto, parte alla ricerca del padre, su consiglio di Atena, presso le corti di Menelao a Sparta e Nestore a Pilo. Scoperto che Ulisse si trova nell'isola di Ogigia, decide di ritornare ad Itaca. Ma l\u00ec lo aspetta Antinoo, capo dei Proci, che medita di ucciderlo.\nDurante il viaggio Telemaco \u00e8 accompagnato da Atena, dea della saggezza, che ha assunto l'aspetto di Mentore, al quale Ulisse lo aveva affidato prima di partire per la guerra di Troia.\nL'incontro con Ulisse.\nContemporaneamente al ritorno di Telemaco a Itaca, anche il padre sbarca sull'isola grazie all'aiuto di Alcinoo, re dei Feaci, e Atena con un prodigio lo cela sotto le sembianze di un vecchio mendicante. \nL'ultima parte dell'Odissea (libri XIII \u2013 XXIII) \u00e8 costituita dal racconto del ritorno in patria dell'eroe e della sua vendetta contro i proci. Atena trasforma Ulisse, appena approdato sulla costa di Itaca, in un vecchio mendicante e poi si reca da Telemaco, a Sparta, per spingerlo a tornare. Ulisse, intanto, viene ospitato da Eumeo, un porcaro che gli \u00e8 rimasto fedele, e viene a sapere del comportamento dei proci. Il re decide quindi di vendicarsi e, dopo aver riabbracciato il figlio a cui svela la sua identit\u00e0, decide di mettere in atto un piano per vendicarsi.\nAltri miti.\nSecondo la \"Telegonia\", Telemaco spos\u00f2 Circe dopo la morte del padre. Secondo Aristotele e Ditti Cretese invece, Telemaco spos\u00f2 Nausicaa ed ebbe un figlio chiamato Persepoli o Ptoliporto.\nLe tradizioni sulla sua morte variano a seconda degli autori. Secondo una tradizione del tutto aberrante, Telemaco intraprese con i suoi compagni un viaggio via mare per raggiungere un luogo. Mentre passava dalle coste della Campania incontr\u00f2 le sirene, le ammaliatrici che invano avevano tentato di sedurre suo padre Ulisse molto tempo prima. Quando videro arrivare il figlio di colui che le aveva rifiutate, le fanciulle decisero di vendicarsi, si avventarono furibonde sulla nave di Telemaco e, sotto gli occhi sbalorditi dei compagni, lo uccisero e fecero scempio del suo cadavere, mutilandolo.\nL'altra versione, ovvero quella che vuole Telemaco sposo di Circe, racconta diversamente la vicenda. Quando la dea scopr\u00ec che suo marito Telemaco si era appena macchiato del sangue di Cassifone, figlia sua e di Ulisse, si vendic\u00f2 e cerc\u00f2 di ucciderlo. Saputolo, Telemaco respinse l'attacco di Circe e la uccise con un colpo di spada, ma, pentitosi del gesto, si uccise gettandosi da un'altissima rupe.Per altri fu la stessa Cassifone a uccidere il giovane, a causa della crudelt\u00e0 che aveva dimostrato verso la madre Circe, uccidendola."}
{"id": "211014", "revid": "118893245", "url": "https://it.wikipedia.org/wiki?curid=211014", "title": "Euriclea", "text": "Euriclea o Ericlea () \u00e8 un personaggio del poema \"Odissea\" di Omero. \nDi lei troviamo menzione nel primo e nel diciannovesimo libro del poema.\nOriginaria di Itaca, figlia di Ops (\u1f6e\u03c8) fu acquistata dal re Laerte per venti buoi e rimase accanto a lui come seconda moglie. Fu la nutrice di Ulisse (Odisseo) e la custode fedele della sua casa.\nQuando Ulisse torn\u00f2 ad Itaca sotto le mentite spoglie di un mendicante, lei lo riconobbe per una cicatrice provocata da un cinghiale durante una caccia mentre lo lavava. Euriclea stava per svelare la sua identit\u00e0 a Penelope, moglie di Ulisse, ma lui le impedisce di dirlo e viene aiutato dalla dea Atena e difendere la propria identit\u00e0 per tenerla nascosta. Sempre Euriclea tent\u00f2 di svelare i nomi delle ancelle che si erano compromesse coi Proci affinch\u00e9 fossero messe a morte da Ulisse, ma egli lo impedisce poich\u00e9 era un compito degli dei.\nEuriclea nell'arte.\nNel corso della storia, sono state fatte varie rappresentazioni della figura di Euriclea. Il Prix de Rome del 1849, vinto da Gustave Boulanger, ebbe come soggetto principale la raffigurazione della scena in cui Euriclea scopre l'identit\u00e0 di Ulisse, travestito da mendicante."}
{"id": "211016", "revid": "547992", "url": "https://it.wikipedia.org/wiki?curid=211016", "title": "Lavinia (mitologia)", "text": "Lavinia (in latino \"L\u0101u\u012bn\u012da\") fu una leggendaria principessa italica vissuta nel XII secolo a.C., figlia del re Latino e della regina Amata.\nSecondo la tradizione epica latina, Lavinia, dopo la sparizione di Creusa, fu la seconda sposa di Enea, al quale diede un figlio postumo Silvio, capostipite dei re latini, una serie di leggendari sovrani del Lazio e Alba Longa che, nella mitologia romana, collegano Enea e la fondazione di Roma da parte di Romolo e Remo nel 753 a.C.\nLa leggenda.\nSecondo Virgilio e Tito Livio, Lavinia era figlia di Latino, re eponimo dei Latini, antico popolo dell'Italia Centrale, e di Amata, sua moglie.\nInizialmente Lavinia era stata promessa in sposa a Turno, re dei Rutuli. Dopo lo sbarco di Enea nel Lazio, fuggito da Troia in fiamme col padre Anchise e il figlio Ascanio detto anche \"Iulo\", e la protezione accordata dal Re Latino a Enea, Lavinia fu data in sposa al capo troiano per suggellare la nuova alleanza. Re Latino, con l'arrivo di Enea, ruppe i patti precedenti, di concedere Lavinia in moglie al giovane re dei Rutuli, anche perch\u00e9 suo padre, il dio italico Fauno, gli aveva preannunciato che l'unione di uno straniero con sua figlia Lavinia avrebbe generato una stirpe eroica e gloriosa. I Troiani fondano una citt\u00e0 che chiamano Lavinium, in onore della sposa di Enea.\nCome scrive Livio, la rottura della promessa coniugale fece scoppiare il conflitto fra i troiani-latini e i rutuli di Turno. La guerra si concluse con la disfatta di Turno, e la vittoria di troiani e latini, i quali per\u00f2 persero in battaglia re Latino. In seguito Turno, alleatosi con gli Etruschi di Mezenzio, re di Caere, scese di nuovo in guerra contro i latini, i quali vinsero ancora una volta i nemici.\nSecondo Virgilio, invece, Latino fu costretto dai suoi sudditi a schierarsi con Turno contro Enea dopo l'uccisione di un suo cortigiano, il giovane e grintoso Almone; ma non intervenne personalmente nei combattimenti.\nDopo la morte di Enea, Lavinia continu\u00f2 a regnare su Lavinio e sui latini. Essendo poi sorti contrasti col figliastro Ascanio, si rifugi\u00f2 prima in un bosco, poi nella capanna del pastore Tirro (il padre di Almone), dove diede alla luce Silvio, capostipite dei re di Roma. Qualche tempo dopo, Ascanio, che era malvisto dal popolo per l'atteggiamento ostile verso la matrigna, si riconcili\u00f2 con Lavinia cedendole la citt\u00e0 di Lavinio, e fond\u00f2 per s\u00e9 una nuova citt\u00e0, sui Colli Albani, che fu chiamata Alba Longa. Silvio, figlio di Enea e Lavinia, succedette al fratellastro Ascanio come re di Alba Longa.\nDa Iulo, figlio di Enea e Creusa, la tradizione romana fa discendere la gens Iulia, che portava il cognomen \"Caesar\", alla quale apparteneva Gaio Giulio Cesare considerato uno dei personaggi pi\u00f9 importanti e influenti della storia.\nLa ricerca storica moderna sembra riconoscere un qualche fondamento a questa discendenza. Numerosi storici fra i quali Massimo Pallottino (in \"Le Origini di Roma\"), sostengono, sulla base di studi linguistici, che la gens Iulia sia effettivamente originaria del sito di Alba Longa. I suoi nobili esponenti, da sempre annoverati fra i patrizi, si sarebbero insediati a Roma in periodo monarchico, secondo un'usanza seguita da altre famose gentes patrizie.\nFonti.\nLe pi\u00f9 autorevoli fonti che ci tramandano le sue vicende sono Ab Urbe condita, opera storica di Tito Livio, e l'Eneide poema epico di Publio Virgilio Marone in cui Lavinia compare solo marginalmente nei libri VI, VII, XI e XII, pur avendo tanta parte, come causa involontaria, nel susseguirsi degli eventi.\nIl mito \u00e8 narrato anche da Marco Porcio Catone detto il Censore, nelle Origines, e da Dionigi di Alicarnasso."}
{"id": "211019", "revid": "47767", "url": "https://it.wikipedia.org/wiki?curid=211019", "title": "Amata (nome)", "text": "Origine e diffusione.\nRappresenta il femminile del nome tardo latino \"Amatus\", e assume significato letterale di \"amata\", lo stesso del nome indiano Priya.\nLa forma inglese \"Amy\", mutuata dal francese antico \"Am\u00e9e\", \u00e8 stata scarsamente usata nel Medioevo, per poi essere ripresa nel XIX secolo; essa pu\u00f2 inoltre rappresentare un ipocoristico di altri nomi, come ad esempio Amelia o Amanda.\nOnomastico.\nL'onomastico si pu\u00f2 festeggiare in memoria di pi\u00f9 sante e beate, fra le quali si ricordano, nei giorni seguenti:"}
{"id": "211020", "revid": "3343", "url": "https://it.wikipedia.org/wiki?curid=211020", "title": "Noce moscata", "text": ""}
{"id": "211021", "revid": "123151898", "url": "https://it.wikipedia.org/wiki?curid=211021", "title": "Mezenzio", "text": "Secondo la tradizione storiografica romana, Mezenzio (o Mesenzio) fu un re etrusco di Caere, famoso perch\u00e9 figura come personaggio nel poema virgiliano \"Eneide\", nel quale partecipa con Turno alla guerra contro i Troiani. Sulla sua sorte le fonti gli autori non sono concordi: nell\"Eneide\" viene ucciso da Enea, ma in molte altre versioni gli sopravvive.\nNelle fonti classiche.\nVirgilio.\nLa pi\u00f9 nota delle fonti classiche nelle quali compare Mezenzio \u00e8 l\"Eneide\", dove viene chiamato \"contemptor divum\" e \"contemptor deum\", cio\u00e8 \"spregiator di d\u00e8i\". Mezenzio risulta alleato di Turno, il re dei Rutuli, contro Enea.\nEvandro racconta a Enea che Mezenzio per molti anni aveva tenuto sotto il suo dominio dispotico la citt\u00e0 di Agylla (Caere), indulgendo in nefandezze come legare insieme prigionieri vivi e morti facendoli aderire bocca a bocca; stanchi del tiranno, i cittadini di Agylla si ribellarono, uccidendo i suoi soldati e incendiandone la residenza. Mezenzio, riuscito a fuggire insieme al figlio Lauso e ai pochi seguaci superstiti, si rifugi\u00f2 presso Turno, ma tutta l'Etruria si mosse con i propri eserciti per chiederne la consegna e giustiziarlo. Enea si reca allora tra gli Etruschi ostili a Mezenzio e ottiene il loro appoggio: in suo aiuto si muovono diversi re, tra cui il giovane Asture, nuovo signore di Agylla..\nDurante la battaglia, Mezenzio viene ferito all'inguine da Enea ma \u00e8 salvato dall'intervento di suo figlio Lauso che si frappone tra i due; Mezenzio riesce cos\u00ec ad allontanarsi dal campo di battaglia per curarsi la ferita ma Lauso muore nello scontro con Enea. I soldati portano il corpo di Lauso al padre, il quale monta sul proprio cavallo Rebo (\"Rhaebus\") e si lancia nuovamente nella mischia con il proposito di uccidere Enea, ma questi nello scontro riesce a disarcionarlo e ad ucciderlo; con le sue spoglie innalza un trofeo a Marte.\nRispetto alle altre versioni della storia, quella di Virgilio non narra l'episodio dell'offerta del vino; inoltre presenta Mezenzio come l'unico condottiero etrusco che si oppone a Enea, mentre tutti gli altri gli sono alleati.\nCatone.\nVi sono altre fonti che citano Mezenzio e riportano varianti e altri particolari della sua storia; il primo autore in ordine cronologico che lo cita \u00e8 Catone (nel I libro delle \"Origines\"), secondo il quale in seguito alla morte di Turno ed Enea, entrambi caduti in combattimento, Mezenzio sarebbe stato ucciso o costretto a sottomettersi da Ascanio in duello.\nCatone raccontava anche una storia che Macrobio pone all'origine della festa romana dei Vinalia, e che spiega anche perch\u00e9 Mezenzio venisse chiamato \"spregiator di d\u00e8i\". In un altro frammento del I libro delle Origini, infatti, si narra che Mezenzio avrebbe preteso per s\u00e9 da Turno l'offerta delle primizie e che i Latini invece avrebbe fatto voto analogo a Giove per vincere la battaglia:\nEcco dunque perch\u00e9 viene chiamato \"spregiator di d\u00e8i\": per essersi arrogato onori divini.\nLivio.\nAnche Tito Livio riporta l'attacco di Mezenzio ai Latini, preoccupato dalla nascita della citt\u00e0 di Lavinio:\nLivio segue la tradizione secondo la quale Mezenzio viene s\u00ec sconfitto dai Latini ma sopravvive a Enea e non muove pi\u00f9 guerra a Lavinio n\u00e9 ad Alba Longa. Infatti:\nOvidio.\nMezenzio compare nell'origine mitica della festivit\u00e0 dei Vinalia. Secondo Ovidio, Turno impegnato in guerra contro Enea aveva chiesto aiuto a Mezenzio, il quale chiese in cambio l'offerta del vino nuovo:\nEnea fece un'offerta analoga a Giove, cosicch\u00e9 la sconfitta di Mezenzio appare come la sconfitta dell'empiet\u00e0.\nAltre versioni.\nDopo Catone, in ordine cronologico \u00e8 Varrone, citato da Plinio il Vecchio che riporta l'episodio del vino preteso da Mezenzio in cambio della protezione.\nNei Fasti Prenestini al giorno dei Vinalia (23 aprile) Verrio Flacco scrive che Mezenzio pattu\u00ec con i Rutuli il tributo annuale del vino in cambio del suo aiuto. In un frammento del verborum significatu tramandato da Festo riferito ai Vinalia rustica (19 agosto), specifica che pretese il tributo come offerta sacra.\nAnche Dionigi di Alicarnasso segue la versione secondo la quale Mezenzio (che viene chiamato \"re dei Tirreni\") sopravvive alla scomparsa di Enea, mentre Turno e Latino restano uccisi durante la prima battaglia; come gi\u00e0 Verrio, Dionigi parla di un tributo annuale in vino da lui richiesto ai Latini. Dopo la sconfitta delle sue truppe e la morte di suo figlio, Mezenzio chiede una tregua ad Ascanio e, concessagli, lascia il territorio con i suoi uomini rimanenti. Secondo Dionigi, in seguito Mezenzio diviene addirittura amico dei Latini.\nNell'anonima Origo gentis Romanae la versione seguita \u00e8 all'incirca quella di Dionigi di Alicarnasso, tranne che per il tributo di vino che viene chiesto non avrebbe dovuto essere annuale ma solo \"per alcuni anni\"; vengono citate come fonti il primo libro dei \"Pontificalia\" di Lucio Giulio Cesare e il \"De adventu Aeneae\" di Aulo Postumio Albino.\nAncora diversa \u00e8 la versione accolta da Plutarco: riferendosi all'origine della festivit\u00e0 dei Veneralia, si chiede se sia vera la storia secondo la quale Mezenzio (che chiama \"generale degli Etruschi\") offr\u00ec la pace a Enea a condizione che questi gli offrisse il vino prodotto quell'anno, ma ottenuto un rifiuto Mezenzio promise ai suoi uomini che una volta vinta la battaglia questo vino sarebbe andato a loro. Saputo questo, Enea consacr\u00f2 il vino agli d\u00e8i e una volta vinta la battaglia lo offr\u00ec davanti al tempio di Venere.\nInterpretazioni.\nSecondo Marino Barchiesi e Antonio La Penna l'episodio avrebbe un significato politico con riferimento alla lotta tra l'assolutismo monarchico (con sfumature teocratiche) di provenienza esterna (l'etrusco Mezenzio) e la ricerca della libert\u00e0 da parte delle popolazioni indigene (i Latini).\nSecondo Andreas Alf\u00f6ldi, nel mondo antico (per esempio Persia, Cartagine, Sparta) era diffuso l'uso di richiedere le primizie come tributi.\nMezenzio potrebbe essere stato un personaggio storico reale, come si evince da un'iscrizione etrusca su un vaso di impasto trovato a Caere, risalente al secondo quarto del VII secolo a.C., iscrizione che recita \"mi Laucies Mezenties\", cio\u00e8 \"io (sono) di Lucio Mezenzio\".\nSecondo Andrea Carandini, Mezenzio potrebbe essere rappresentato dalla volpe nel mito di fondazione di Lavinium, in opposizione a Pico (rappresentato da un uccello che nella versione di Dionigi \u00e8 l'aquila ma nella versione originale doveva essere un picchio) e Fauno (rappresentato dal lupo); Dionigi di Alicarnasso racconta infatti di un prodigio accaduto durante la fondazione della citt\u00e0: quando un incendio divamp\u00f2 spontaneamente nella foresta vicina, un lupo e un'aquila accorsero cercando di alimentare le fiamme, il lupo portando legna secca in bocca e gettandola nel fuoco, l'aquila sbattendo le ali per attizzare l'incendio; una volpe invece cerc\u00f2 di gettare acqua sul fuoco, intingendo la coda nel fiume e spruzzandola sulle fiamme, ma lupo e aquila ebbero la meglio e la volpe si ritir\u00f2 senza poter fare altro.\nLa roccaforte di Mezenzio potrebbe essere stata l'Aphrodisium di Ardea.\nNella cultura moderna.\nIl tema del combattimento fra Mezenzio ed Enea \u00e8 stato il soggetto di alcune opere d'arte moderne: due disegni di Anne-Louis Girodet de Roussy-Trioson (fine XVIII secolo), uno di Louis-Jean Desprez e le sculture opere di Louis-L\u00e9on Cugnot, Alexandre Falgui\u00e8re e Denys Puech (\"M\u00e9zence bless\u00e9\", con il quale nel 1884 vinse il primo premio al Prix de Rome).\nIl poeta e librettista Lorenzo Da Ponte scrisse una tragedia intitolata \"Il Mezenzio\", rappresentata per la prima volta nel 1791."}
{"id": "211022", "revid": "104265", "url": "https://it.wikipedia.org/wiki?curid=211022", "title": "Camilla (Eneide)", "text": "Camilla \u00e8 un personaggio dell\"Eneide\" di Virgilio. \u00c8 la giovane regina guerriera dei Volsci, figlia di Casmilla e di Metabo, tiranno di Privernum, una delle citt\u00e0 dei Volsci. La sua vicenda \u00e8 narrata nel libro XI.\nMito.\nQuando il tiranno dei Volsci Metabo viene cacciato dalla sua citt\u00e0 a causa del duro governo, porta con s\u00e9 la piccola figlia Camilla ancora in fasce (della madre Casmilla, oltre il nome non si sa nulla, forse \u00e8 morta nel dare la figlia alla luce). Durante la fuga, inseguito da bande di concittadini, giunge sulla riva del fiume Amaseno che per le piogge abbondanti si era gonfiato al punto da non poter essere guadato. Metabo avvolge la piccola con la corteccia di un albero, la consacra a Diana, la lega alla sua lancia e la getta sull'altra riva del fiume. Incalzato dai suoi avversari, si tuffa in acqua e attraversa il fiume a nuoto. Camilla \u00e8 arrivata sull'altra sponda del fiume sana e salva, quindi il padre l'allever\u00e0 come vergine consacrata alla dea Diana (da questa consacrazione le sarebbe derivato il nome Camilla).\nLa bambina cresce con il padre nei boschi, tra animali selvaggi e pastori, nutrita di latte di cavalle selvagge. Appena comincia a muovere i primi passi, Metabo le dona arco e frecce e le insegna ad usarli. Camilla non indossa vestiti femminili, ma corti abiti e pelle di tigre. La ragazza impara ad usare anche il giavellotto e la fionda, ha un fisico perfetto: cos\u00ec veloce da superare il vento, ma al tempo stesso donna di grande bellezza. La sua fama si diffonde, e i Volsci, affascinati, le chiedono di diventare la loro regina: Camilla accetta e torna cos\u00ec a regnare nella sua citt\u00e0 senza colpo ferire.\nCamilla sembra provare interesse solo per le armi, come la dea Diana, alla quale il padre l'aveva affidata quando era ancora bambina. Non sa filare e non conosce i lavori femminili, ma \u00e8 abituata a sopportare fin da ragazza i duri scontri. La ammirano le madri e tutta la giovent\u00f9 riversata dalle case e dai campi mentre avanza in corteo alla testa della sua schiera per scendere in guerra contro i troiani: un regale mantello le vela le spalle, un diadema d'oro le orna la chioma bruna, porta con disinvoltura la faretra licia e, come pastorale, un'asta di mirto, sormontata da una punta.\nTurno, pur ammirando il coraggio di Camilla, decide che la sua alleata affronti solo la pericolosa cavalleria tirrenica, riservando per s\u00e9 il compito di contrastare e battere Enea.\nQuando Enea giunge nel Lazio per scontrarsi con i Rutuli, Camilla soccorre Turno alla testa della cavalleria dei Volsci e di uno stuolo di fanti. La sua figura incute spavento e la sua baldanza \u00e8 senza pari. Camilla guida una schiera di cavalieri volsci e un'armata di fanti con armature di bronzo. Al suo seguito ha anche un gruppo di donne guerriere (le \"Italides\"), tra cui la fedele Acca.\nGli atti di valore di Camilla non si contano: fa strage di nemici, si lancia in ogni mischia, insegue e colpisce a morte ogni avversario che vede, affronta ogni pericolo. Solo non si accorge del giovane etrusco Arunte che la segue nella battaglia per cercare di sorprenderla. Camilla crea lo scompiglio nei pur forti Etruschi e mette in fuga le schiere nemiche al punto che deve intervenire il re Tarconte per fermare i suoi ormai in rotta.\nArunte coglie l'occasione: l'eroina, avida di ricca preda, scorge il frigio Cloreo, che in patria era sacerdote di Cibele; questi sfoggia una panoplia abbagliante di oro e porpora, coperto da una clamide color del croco mentre scaglia frecce dalle retrovie col suo arco cretese. Camilla si mette al suo inseguimento e dimentica tutto il resto. Allora il giovane etrusco, non visto, le scaglia contro una freccia che Apollo guida e che la ferisce a morte, trafiggendola al seno. Camilla cade da cavallo; accorrono le sue compagne: Camilla si strappa la freccia, ma la punta resta incastrata tra le costole. La guerriera si sente venir meno, cade e affida ad Acca, la sua compagna pi\u00f9 fedele, un ultimo messaggio per informare Turno della sconfitta. Alla morte di Camilla, Arunte timoroso cerca di fuggire, ma sar\u00e0 ucciso da una freccia di Opi, ninfa del seguito di Diana, per volere della dea stessa. La morte della vergine Camilla \u00e8 nel poema il preludio della sconfitta dei Rutuli e di tutti gli italici nemici dei Troiani.\nOrigini del mito.\nCertamente Camilla non pu\u00f2 essere considerato un personaggio storico, in quanto il contesto in cui vengono ambientate le sue gesta nell'Eneide si collega a quello omerico delle Amazzoni dell'Iliade e dell'Odissea XIII-XII sec. a.C., mentre, i Volsci stando agli studi pi\u00f9 accreditati, giunsero nel Lazio meridionale presumibilmente verso la fine del VI sec. a.C. \nForse per\u00f2 Virgilio ha ripreso un fatto storico, naturalmente arricchendolo e ritoccandolo con qualche licenza dalle Origines di CATONE ediz. Peter F 62 ap. Serv. Aen. XI 567 di cui \u00e8 rimasta celebre la sua onest\u00e0 e rettitudine di studioso e di storico che tratt\u00f2 in particolare la dominazione etrusca sui Volsci, poich\u00e9 il fatto di inserire Camilla tra valorosi condottieri come Turno ed Enea e di collocarla, in maniera precisa, come vergine guerriera dei Volsci, regina di Privernum, figlia di Metabo, lascia effettivamente pensare che un personaggio con quelle doti e caratteristiche nell'antichit\u00e0 sia realmente esistito nel territorio dell'antico Lazio.\nPu\u00f2 anche essere che Virgilio con l'eroina Camilla volesse celerare indirettamente la antica Gens Camilia e i Camilli i giovinetti consacrati, che assistevano i sacerdoti nei sacrifici.\nFortuna del personaggio.\nDante la cita due volte: nel canto I, v.107 dell'Inferno, la fa menzionare da Virgilio, insieme ad altri personaggi del poema, nello specifico Eurialo, Turno e Niso, nel suo secondo monologo, dove spiega a Dante il percorso che dovr\u00e0 seguire e inoltre in persona accanto alla regina delle Amazzoni Pentesilea nel canto IV, v. 124, nel Limbo, nel \"nobile castello\" degli \"Spiriti Magni\".\nCamilla pu\u00f2 essere considerata a tutti gli effetti un personaggio famoso, poich\u00e9 cantato da poeti e scrittori in diverse epoche storiche (oltre ai gi\u00e0 citati Virgilio e Dante ha ispirato autori come Boccaccio che include Camilla nel suo libro \"De mulieribus claris\". il Petrarca con la sua \" PETRARCA Epist. fam. V 4, 10-6 dall'edizione critica Le Familiari, Firenze 1934.\" e Torquato Tasso che si ispira a lei per creare Clorinda nella Gerusalemme Liberata). Viene inserito in poemi a narrazione storica e perci\u00f2 molto vicini alla credibilit\u00e0 o veridicit\u00e0 storica. Cade a proposito l'apoftegma di ARISTOTELE Metaphysica I 982b 18-19 in G.Arrigoni \"Camilla Amazzone e Sacerdotessa di Diana\" Milano 1982 \"Chi ama la leggenda, ama la conoscenza\"."}
{"id": "211026", "revid": "106912760", "url": "https://it.wikipedia.org/wiki?curid=211026", "title": "Yes (Yes)", "text": "Yes \u00e8 l'album di debutto del gruppo di rock progressivo omonimo, pubblicato dalla casa discografica storica del gruppo, la Atlantic (codice 588 190).\nIl disco.\nLo stile dell'album unisce un'impostazione melodica ispirata ad artisti come Beatles, Simon &amp; Garfunkel e Crosby, Stills, Nash &amp; Young a una strumentazione rock dal suono molto pieno e saturo, vagamente psichedelico, quasi assimilabile a quello di un altro celebre album di debutto dello stesso anno, quello dei Led Zeppelin. Tuttavia, \"Yes\" si rivela anche immediatamente come album proto-progressive, per la complessit\u00e0 degli arrangiamenti, che a tratti pu\u00f2 sembrare persino esagerata e soffocante se messa in relazione con la relativa semplicit\u00e0 dei temi musicali. Un brano estremamente rappresentativo di questo squilibrio (che pu\u00f2 peraltro risultare interessante) \u00e8 la \"cover\" del brano \"Every Little Thing\" dei Beatles (da \"Beatles for Sale\"), trasformata in una sorta di suite pop arricchita da riferimenti ad altri brani di Lennon/McCartney (\"Day Tripper\").\nFra i brani di questo album, \"Survival\" di Jon Anderson \u00e8 quello che probabilmente risulta pi\u00f9 vicino all'atmosfera generale della musica degli Yes della maturit\u00e0, ed \u00e8 quello pi\u00f9 frequentemente apparso nelle successive raccolte.\nAlcuni brani di quest'album (per esempio \"Sweetness\" e \"Beyond and Before\") erano composizioni di gruppi in cui i membri degli Yes avevano suonato precedentemente, soprattutto i Mabel Greer's Toyshop.\nTracce.\nEdizione CD.\n\"Yes\" \u00e8 stato rimasterizzato nel 2003 e pubblicato con l'aggiunta di diverse tracce bonus. Versioni \"live\" di quasi tutti i brani si trovano nella raccolta di brani inediti \"Something's Coming\", pubblicata nel 1997 da Peter Banks."}
{"id": "211031", "revid": "92723", "url": "https://it.wikipedia.org/wiki?curid=211031", "title": "Grande Interregno", "text": "Per Grande Interregno si intende, nella storiografia del Sacro Romano Impero, il periodo che va dalla deposizione di Federico II da parte di papa Innocenzo IV nel 1245 all'elezione di Rodolfo I nell\u2019ottobre 1273.\nDurante questo periodo vennero eletti Re dei Romani Enrico Raspe, Guglielmo II d'Olanda, Alfonso X di Castiglia e Riccardo di Cornovaglia. Nessuno di loro per\u00f2 riusc\u00ec ad esercitare concretamente il potere.\nEvoluzione della valutazione storiografica.\nIl concetto di \"interregno\", che ne \"Il conte d'Asburgo\" di Friedrich Schiller descrive \u00abi tempi senza imperatore, gli orribili tempi\u00bb, nasce da una visione storiografica tedesca del XIX secolo che esaltava l'epoca degli Hohenstaufen e vedeva il periodo successivo della storia della Germania come un periodo di guerre e disordini. La visione storiografica moderna tende piuttosto a considerare questo periodo in maniera molto sfaccettata, tenendo conto del contesto e delle opzioni delle parti in causa, e respinge le immagini stereotipate di un periodo caotico e senza legge e dei \"principi egoisti\", del tutto indifferenti al bene comune.\nStoria.\nLa deposizione di Federico II.\nL'inizio dell'interregno \u00e8 datato alla deposizione di Federico II da parte di papa Innocenzo IV, il 17 luglio 1245, o, in alternativa, alla morte di Federico II, il 13 dicembre 1250. A prescindere da quale data si scelga, per la situazione politica nell'Impero durante l'interregno era di grande importanza valutare se la deposizione di Federico II da parte del Papa fosse legittima. E a questo riguardo non vi era unanimit\u00e0 gi\u00e0 tra i contemporanei.\nLa lotta tra Federico II e Innocenzo IV verteva, ideologicamente, sul problema di chi fosse a capo della cristianit\u00e0, ma era provocata da concreti motivi di politica di potenza: Federico II era imperatore e re di Sicilia e rivendicava il suo diritto a voler estendere concretamente il proprio dominio a tutta l'Italia. Le tensioni causate da questa situazione culminarono in una doppia scomunica dell'Imperatore da parte del papa Gregorio IX (1239). Gregorio IX progettava per il 1240 un sinodo a Roma, il cui svolgimento venne impedito da Federico II, che assedi\u00f2 Roma e assal\u00ec le navi che trasportavano i partecipanti al sinodo, imprigionando centinaia di prelati. Gregorio mor\u00ec poco dopo, il 21 agosto 1241.\nIl 10 settembre dello stesso anno i due prelati pi\u00f9 importanti di lingua tedesca, l'arcivescovo di Magonza Sigfrido III di Eppstein e quello di Colonia, si allearono contro l'imperatore, iniziando in questo modo la lotta contro il potere degli Hohenstaufen anche in Germania. Il trattato stipulato tra i due arcivescovi mostra molto bene con quale lentezza circolassero le notizie a quell'epoca: infatti il trattato conteneva la posizione dei due arcivescovi riguardo al conflitto che \"presentemente\" opponeva Federico a papa Gregorio. Ma alla data del trattato papa Gregorio era gi\u00e0 morto da tre settimane.\nFu solo il 25 giugno 1243 che Sinibaldo Fieschi, giurista ecclesiastico di nobile famiglia genovese, fu eletto Papa; volle chiamarsi Innocenzo IV. Un anno dopo la sua elezione riusc\u00ec a fuggire da Roma, che Federico continuava a tener assediata, per raggiungere Genova e poi Lione. In precedenza aveva tentato, senza successo, di giungere ad un accordo con Federico. Il 3 gennaio 1245 Innocenzo convoc\u00f2 un nuovo concilio a Lione, che ebbe inizio il 28 giugno 1245, con circa 150 partecipanti. Tra loro, nessuno dei principali nemici di Federico nell'Impero. Si suppone che questi fossero al corrente dei piani di deposizione, ma che preferissero rimanere lontani dal concilio, forse per scrupolo, forse temendo le conseguenze di un fallimento.\nNella riunione conclusiva del sinodo Innocenzo proclam\u00f2 la deposizione di Federico, sulla base di quattro gravi imputazioni: ripetuto spergiuro, rottura della pace tra Chiesa e Impero, arresto di prelati sulla via del concilio, e comprovata eresia. Il Papa proib\u00ec a tutti i sudditi di considerarlo Re e Imperatore, invitando i principi a eleggere un nuovo re. Innocenzo trasse la legittimazione a questo atto dal fatto di essere rappresentante di Cristo in terra.\nL'elezione di Enrico Raspe.\nIl papa aveva cercato di arrogarsi il diritto di deporre l'imperatore con ogni tipo di raffinatezze giuridiche ed ecclesiastiche, ma il suo gesto ebbe nell'Impero reazioni piuttosto contenute. Gli altri sovrani europei non interruppero le loro relazioni con l'Imperatore, ma nemmeno reagirono agli appelli alla solidariet\u00e0 da parte di Federico.\nLa situazione era molto complicata anche perch\u00e9, nel 1237, durante una dieta tenutasi a Vienna, Federico II aveva fatto eleggere Re dei Romani suo figlio, Corrado - il quale per\u00f2 non venne mai formalmente incoronato - e che per questo si fregiava del titolo di \"\"in romanorum regem electus\". Il papa, peraltro, non aveva mai riconosciuto questa elezione.\nFurono gli ecclesiastici nemici di Federico in Germania a muovere i primi passi: il 22 maggio 1246 gli arcivescovi di Colonia e Magonza, assieme ad altri vescovi, conti e signori, elessero Enrico Raspe Re dei Romani.\nIl regno di Enrico Raspe non fu mai solido. Da un lato il grandissimo debito politico verso la chiesa lo rese ben presto noto come \"Pfaffenk\u00f6nig\" o \"rex clericorum\"\", evidente ironia sul suo titolo ufficiale di \"Rex romanorum\". Inoltre Corrado si rifiut\u00f2 di rinunciare al proprio titolo. Raspe, anche in considerazione della crescente opposizione che incontrava in Germania, si vide costretto a muovere guerra all'Hohenstaufen. Nell'inverno del 1247 assedi\u00f2 Ulma e Reutlingen. Ferito nei pressi di Reutlingen, abbandon\u00f2 all'improvviso i suoi piani bellici, ritirandosi nel suo castello in Turingia, nei pressi di Eisenach, dove mor\u00ec il 16 febbraio 1247.\nGuglielmo II d'Olanda.\nAlla morte di Enrico Raspe il partito filo-papale elesse Re dei Romani Guglielmo II d'Olanda, perch\u00e9 nessun altro principe dell'Impero era disposto a proseguire la lotta alla casa degli Hohenstaufen (Svevi). Venne incoronato dall'arcivescovo di Colonia ad Aquisgrana, il 1\u00ba novembre 1248. La sua incoronazione non sort\u00ec per\u00f2 grandi effetti, perch\u00e9 la maggior parte dei principi si pronunci\u00f2 a favore di Federico II, mentre gli altri erano disposti a riconoscerlo solo in cambio di lauti compensi. Fece cos\u00ec ritorno in Olanda. Fu solamente nel 1250, alla morte di Federico II e con suo figlio Corrado IV costretto ad affrettarsi in Italia, che Guglielmo cominci\u00f2 ad avere un seguito in Germania, grazie a dimostrazioni di benevolenza e a cessione di feudi. Solamente alla morte di Corrado IV nel 1254 la corona di Guglielmo venne riconosciuta senza opposizioni significative.\nSubito dopo condusse una campagna vittoriosa contro Margherita II delle Fiandre, e nel 1256 si apprest\u00f2 a sottomettere i Frisoni che si erano ribellati. Durante la campagna, nei pressi di Hoogwoud, nei Paesi Bassi, attraversando uno specchio d'acqua ghiacciato, il suo cavallo spezz\u00f2 la crosta di ghiaccio ed egli cadde nell'acqua gelata. Fu cos\u00ec catturato dai Frisoni, che lo uccisero.\nLa doppia elezione del 1256/57.\nAlla morte di Guglielmo i principi non riuscirono a trovare un accordo sul nome del nuovo Re dei Romani. Alcuni di loro (Treviri, Sassonia e Brandeburgo) indicarono Alfonso X di Castiglia, nipote di Filippo di Svevia, mentre altri (Colonia, Magonza e Palatinato) scelsero Riccardo di Cornovaglia, cognato di Federico II, nonch\u00e9 fratello di Enrico III d'Inghilterra. Rilevante \u00e8 il caso di Ottocaro II che, facendosi prima pagare da entrambi, diede il proprio voto a entrambi.\nNessuno dei due riusc\u00ec a trasformare la propria elezione in un potere concreto, per quanto Riccardo fosse stato incoronato Re dei Romani (17 maggio 1257) e si fosse recato di quando in quando in Germania per far valere il proprio titolo (l'ultima volta nel 1269). Alfonso invece non dimostr\u00f2 mai grande interesse alla corona imperiale, se non per quanto concerneva i suoi interessi in Italia, e non mise mai piede in Germania. Riccardo mor\u00ec nel 1272, e, qualche mese pi\u00f9 tardi, Alfonso rinunci\u00f2 a qualsiasi pretesa sul trono dell'Impero.\nL'elezione di Rodolfo d'Asburgo e la fine dell'interregno.\nLa rinuncia al titolo imperiale da parte di Alfonso X spinse il papa Gregorio X a prendere l'iniziativa per por fine al vuoto di potere creatosi nell'impero. Il papa richiese un'elezione in tempi brevi e affid\u00f2 la scelta ai principi. Il re di Boemia, Ottocaro, rientrava nella rosa dei candidati ed era necessario per la valida elezione del re, ma venne escluso dal processo elettivo in parte per suoi errori diplomatici, in parte per le manovre degli altri principi. Gli altri principi giunsero ad un accordo sulla data dell'elezione, che avrebbe dovuto tenersi il 29 settembre 1273, e restrinsero i candidati a due: Rodolfo d'Asburgo e Sigfrido di Anhalt. Nel frattempo, oltre a Ottocaro di Boemia, anche Filippo III di Francia e il langravio di Turingia Alberto manifestavano l'ambizione ad essere eletti Re dei Romani.\nPi\u00f9 si avvicinava il giorno dell'elezione, pi\u00f9 il consenso si cristallizzava attorno al nome di Rodolfo. I motivi erano molteplici: da un lato Rodolfo era uno dei principi pi\u00f9 ricchi e rispettati della Germania meridionale, dall'altro i principi erano interessati a un candidato attivo e abile in guerra, ma non esageratamente potente. E cos\u00ec il 1\u00ba ottobre 1273 nella citt\u00e0 di Francoforte Rodolfo venne eletto Re dei Romani. Lungo la strada per Aquisgrana ricevette le insegne imperiali e il 24 ottobre venne incoronato.\nRodolfo d'Asburgo dovette impegnarsi davanti ai principi a restituire i beni imperiali alienati durante il periodo degli Staufer e a por fine alle numerose faide in corso.\nEletto Re dei Romani, Rodolfo non si limit\u00f2 a rinnovare il \"Reichslandfrieden\" del 1235 (ispirandosi all'esempio degli Hohenstaufen), ma contratt\u00f2 dei \"Landfrieden\" locali con i singoli grandi feudatari nell'ovest e nel sud della Germania, come fece per esempio con il Landfrieden austriaco del 1276 e con quello bavarese, renano e franco del 1281. Cerc\u00f2 di affermare l'ordine anche in regioni pi\u00f9 periferiche dell'impero: nel 1289/90, in Turingia, fece abbattere 66 castelli che ospitavano cavalieri che si erano dati al brigantaggio. Nel marzo 1287 Rodolfo ritenne i tempi maturi per proclamare un Landfrieden generale.\nIl 9 agosto 1281 decret\u00f2 che tutte le donazioni o cessioni di beni e diritti imperiali avvenute dopo la fine del regno di Federico II dovevano essere considerate nulle, a meno che non venissero ratificate dalla maggioranza dei principi. Nomin\u00f2 quindi appositi funzionari incaricati di individuare i beni imperiali passati in possesso a qualcun altro e ad agire in veste di rappresentanti del sovrano. Rodolfo riorganizz\u00f2 inoltre in maniera radicale l'intera amministrazione del patrimonio imperiale, rendendola finalmente efficiente, una misura che le altre monarchie europee (come Francia e Inghilterra) avevano preso da molto tempo.\nQuesta politica ebbe successo soprattutto nei territori vicini alla base del potere di Rodolfo, ovvero nella Germania Sud-occidentale, mentre nelle zone pi\u00f9 distanti, come il settentrione, sebbene cercasse, con l'aiuto di alleati, di recuperare i beni imperiali e a garantire i diritti delle citt\u00e0, non ottenne risultati di rilievo.\nConseguenze politiche dell'interregno.\nPer trent'anni il Sacro Romano Impero era rimasto privo di un forte potere centrale. Questo non fece che accentuare le spinte centrifughe gi\u00e0 presenti nell'Impero. In questi anni vennero poste le premesse del processo che sarebbe stato poi ratificato nel 1356 con la Bolla d'oro, ovvero il progressivo rafforzamento del ruolo di quelli che saranno riconosciuti come principi elettori. I principi territoriali consolidarono la loro sovranit\u00e0 e anche le citt\u00e0 rafforzarono la loro indipendenza rispetto al potere feudale ed imperiale. All'indomani dell'interregno i sovrani furono costretti, per assicurarsi libert\u00e0 d'azione rispetto alle molteplici istanze e poteri presenti in Germania e in tutto l'Impero, a contare in misura sempre maggiore sui propri territori dinastici. Di conseguenza divenne sempre pi\u00f9 difficile che l'imperatore medesimo fosse considerato \"super partes\" e sintesi politica dell'Impero nel suo complesso."}
{"id": "211035", "revid": "729019", "url": "https://it.wikipedia.org/wiki?curid=211035", "title": "Isola di Sehel", "text": "L'Isola di Sehel \u00e8 un'isola ed un sito archeologico egiziano, a 4\u00a0km da Assuan.\nDel gruppo di isole fa parte anche l'isola di File. Il nome antico dell'isola \u00e8:\nS22:t*t-O49\ns\u1e6fyt - Setit\nL'isola, luogo di culto principalmente di Anuqet, figlia del dio Khnum, \u00e8 dominata da due colline rocciose, coperte da oltre duecento iscrizioni e stele, risalenti in parte all'Antico Regno: queste erano dedicate agli dei, soprattutto da parte delle spedizioni che salivano o scendevano la Prima Cateratta del Nilo, per ringraziarli del buon esito del viaggio.\nLa pi\u00f9 celebre stele, posta sulla parte alta della collina orientale, \u00e8 la cosiddetta \"Stele della carestia\", inizialmente attribuito al faraone Djoser (III dinastia) per i sette anni di carestia del suo regno dovuti all'abbassamento delle acque del Nilo.\nIn realt\u00e0 studi recenti hanno provato che la stele \u00e8 stata realizzata dai sacerdoti del dio Khnum di Elefantina del periodo tolemaico per rivendicare le terre a loro concesse a suo tempo dal faraone Djoser.\nOggi l'isola \u00e8 abitata da nubiani raggruppati in un caratteristico villaggio. Il Signor Nimery, un trentenne, guida una organizzazione - Community Society of Sehel Island - che cerca di migliorare le condizioni di vita sull'isola, tramite contributi di benefattori. Finora ha ottenuto una collaborazione svizzera per il miglioramento del ritiro dei rifiuti del villaggio."}
{"id": "211036", "revid": "84184", "url": "https://it.wikipedia.org/wiki?curid=211036", "title": "Villa Giulia", "text": "Villa Giulia \u00e8 un edificio di Roma che si trova lungo l'attuale viale delle Belle Arti, alle pendici dei monti Parioli, non distante da via Flaminia.\nCostruita come residenza estiva fuori porta di papa Giulio III, cui deve il nome, pass\u00f2 allo Stato italiano con la presa di Roma del 1870 e adibito in seguito a sede del Museo nazionale etrusco, sua attuale destinazione d'uso.\nLa storia.\nLa villa attuale \u00e8 solo una piccola parte di una precedente propriet\u00e0, che conteneva tre vigne. Qui fu costruita una villa per papa Giulio III, che non fu certo un teologo, ma era un'affabile umanista e grande amante delle arti. Il Vasari sostiene di essere stato \"il primo che disegnasse e facesse tutta l'invenzione della Vigna Julia\", ma la realizzazione e la decorazione furono opera di un nutrito gruppo di artisti, di cui si dice pi\u00f9 avanti. Spesso, come ci testimonia il Vasari, i contatti tra il Papa ed il gruppo degli artisti furono tenuti da monsignor Pietro Giovanni Aliotti, vescovo di Forl\u00ec e Maestro di Camera di Giulio III.\nDopo la morte di papa Giulio, il nuovo papa Paolo IV Carafa, salito al soglio pontificio dopo il brevissimo (20 giorni) pontificato di Marcello II, figura assai pi\u00f9 severa ma non meno nepotistica del suo predecessore, confisc\u00f2 tutte le propriet\u00e0 che papa Giulio aveva riunito; la villa fu divisa, la costruzione principale e parte dei giardini divennero propriet\u00e0 della Camera Apostolica, e la villa fu riservata per l'uso dei Borromeo, nipoti del successivo papa, Pio IV Medici.\nCome in tutte le ville rinascimentali di Roma - e tanto pi\u00f9 trattandosi di una villa con colture annesse - l'acqua era uno dei protagonisti dell'assetto architettonico. La villa Giulia fu quindi dotata di una derivazione sotterranea dell'Acquedotto Vergine (lo stesso della Fontana di Trevi) ad essa esclusivamente dedicata. Ne benefici\u00f2 anche il pubblico, pi\u00f9 tardi, grazie alle due fontane-abbeveratoio poste all'inizio della via di Villa Giulia sulla via Flaminia, dal cardinale Borromeo nel 1672, e da Filippo Colonna principe di Paliano nel 1701.\nL'edificio fu restaurato nel 1769 su iniziativa di papa Clemente XIV e destinato ad uso dell'esercito (per acquartieramento, magazzinaggio e anche lazzaretto; vi ebbe sede anche la Scuola di veterinaria, per la cui comodit\u00e0 venne realizzato l'accesso a cordonata alla fontana bassa del ninfeo, utilizzata per abbeverare i cavalli).\nNel 1870 l'edificio divenne propriet\u00e0 del Regno d'Italia, come sede di raccolta e poi di esposizione dei materiali rinvenuti nel territorio tra i monti Cimini e il Tevere, nel quadro di un ampio programma di esplorazioni archeologiche condotto sul territorio di Falerii (1888-89). \nInizi\u00f2 cos\u00ec la destinazione museale della villa, alla quale negli anni trenta furono aggiunte due ali esterne per ospitare le collezioni e i servizi. Nel cortile destro cos\u00ec ottenuto \u00e8 stata costruita la riproduzione di un tempio etrusco.\nLa villa.\nCome tutte le ville suburbane, Villa Giulia aveva un'entrata urbana (sulla via Flaminia, un'antica via romana) e un giardino dietro. La villa stessa costituiva la soglia fra due mondi, una concezione essenzialmente romana che \u00e8 stata adottata in ogni cultura urbana dell'Europa occidentale.\nIl \"casino\", di cui aveva fornito un progetto anche Michelangelo, fu costruito su progetto di Jacopo Barozzi da Vignola nel 1551 - 1553. Vi hanno lavorato anche Bartolomeo Ammannati, Giorgio Vasari e Michelangelo Buonarroti. La decorazione pittorica delle pareti fu realizzata da Prospero Fontana, da Taddeo Zuccari, da Pietro Venale e da un gruppo di aiuti. Il papa spese grandi cifre di danaro per aumentare la bellezza della villa, che \u00e8 uno degli esempi pi\u00f9 delicati dell'architettura manierista.\nDal punto di vista compositivo si ha:\nIl fronte urbano, del Vignola, \u00e8 costituito da una severa facciata a due piani, ogni piano ha la stessa altezza. Ha al centro il triplice ritmo di un arco trionfale pienamente dettagliato, fiancheggiato da ali simmetriche di solo due finestre. La facciata \u00e8 chiusa ad ogni estremit\u00e0 da un pilastro di ordine dorico. Questa facciata della villa Giulia costituisce l'idea guida della villa georgiana del XVIII secolo a sette finestre, riprodotta tanto spesso nelle abitazioni della Virginia.\nLa parte posteriore della costruzione mostra la grande loggia di Ammanati che guarda sopra il primo dei tre cortili. La loggia d\u00e0 accesso al giardino ed il passaggio al cortile centrale \u00e8 ottenuto da due fughe di scale in marmo che conducono al cuore del complesso della villa - un Ninfeo (che si trova a una quota inferiore), per pranzare al fresco sfuggendo alla calura estiva. Questa composizione, articolata su tre livelli di logge coperte e decorate con statue di marmo e balaustre, \u00e8 costruita intorno ad una fontana centrale: in questo ambiente fresco, riparato dal sole ardente, si dovevano tenere feste che duravano l'intero giorno. La fontana centrale \u00e8 un'opera d'arte meravigliosa in s\u00e9; progettata e scolpita da Vasari e da Ammannati rappresenta le divinit\u00e0 dei fiumi e le cariatidi.\nIl recinto del primo giardino diventa un tutt'uno con il secondo edificio, che porta al cortile centrale, dando continuit\u00e0 compositiva.\nIl terzo giardino, situato alla fine dell'asse principale, \u00e8 all'italiana.\nIl \"Casino della Vigna\", come a volte \u00e8 conosciuto, ed i suoi giardini erano situati al centro di vigne ben tenute. A quel tempo, prima che diventasse di moda lo stile inglese, la vista pi\u00f9 piacevole immaginabile da un giardino era quella di un'agricoltura ordinata, dove la mano dell'uomo aveva domato il disordine capriccioso ed il pericolo rappresentato dalla natura. Gli invitati papali sarebbero saliti su barche alle porte del Vaticano e trasportati sul Tevere al grande approdo riservato, per godere i piaceri e le magnificenze della villa, per passeggiare nei giardini e per mangiare i lussuosi pasti nel ninfeo.\nIl Museo nazionale etrusco.\nSin dall'inizio del XX secolo esso ha alloggiato il Museo Nazionale Etrusco di Villa Giulia, fondato nel 1889 allo scopo di raccogliere insieme tutte le antichit\u00e0 pre-Romane del Lazio, dell'Etruria meridionale e dell'Umbria appartenenti alle civilt\u00e0 etrusca, falisca e capenate. Il reperto pi\u00f9 famoso \u00e8 il monumento funerario di terracotta, il \"Sarcofago degli Sposi\" che rappresenta una coppia di coniugi a grandezza quasi naturale che si adagiano felicemente come se fossero ad un pranzo.\nGli altri tesori custoditi sono:\nDal 1947 al 2015 ha avuto luogo nel Ninfeo della Villa la scelta del vincitore del Premio Strega.\nIl 31 marzo 2013 il museo ha subito un furto che ha colpito parte della collezione Castellani."}
{"id": "211037", "revid": "1566286", "url": "https://it.wikipedia.org/wiki?curid=211037", "title": "Charles Denner", "text": "Biografia.\nGiunto in Francia all'et\u00e0 di quattro anni dalla natia Polonia, nel 1945 inizi\u00f2 a studiare recitazione a Parigi con Charles Dullin, debuttando nel 1946 sulle scene del Th\u00e9\u00e2tre National Populaire. Dopo aver esordito sul grande schermo nel 1955 con il film \"Gli anni che non ritornano\" di Yves All\u00e9gret, durante la sua carriera cinematografica apparve in circa trenta pellicole e fu diretto da alcuni tra i pi\u00f9 prestigiosi registi francesi, tra cui Claude Chabrol, Jean-Luc Godard, Louis Malle, Claude Lelouch, Costa-Gavras e Fran\u00e7ois Truffaut, che via via utilizzarono il suo volto insolito, dai lineamenti pronunciati e dal naso aquilino, particolarmente adatto ad interpretare personaggi introversi e al confine della follia. \nNel 1963, Chabrol gli affid\u00f2 la parte dell'assassino seriale di donne sole in \"Landru\", mentre due anni pi\u00f9 tardi fu Alain Jessua, nella sua ambiziosa opera prima di regista, \"Una vita alla rovescia\" (1964), a fargli incarnare la beatitudine della follia nel personaggio del protagonista Jacques Valin, un uomo che si rinchiude in se stesso, tagliando ogni legame con il mondo, ruolo a cui Denner prest\u00f2 alla perfezione la propria maschera dall'espressione malinconica. \nFu Truffaut a utilizzare al meglio Denner e il suo sottile umorismo, venato di inquietudine, prima in \"La sposa in nero\" (1968), successivamente in \"Mica scema la ragazza!\" (1972), ma soprattutto in \"L'uomo che amava le donne\" (1977), in cui l'attore interpret\u00f2 il ruolo di Bertrand Morane, scrupoloso ingegnere di Montpellier, uomo tenebroso ma affascinante, con una vocazione irrefrenabile di \"playboy\", che apprezza nelle donne soprattutto le gambe, tanto che le paragona a \u00ab...compassi che misurano il globo terrestre in ogni direzione, donandogli il suo equilibrio e la sua armonia\u00bb. La sua salma riposa nel cimitero parigino di Bagneux. "}
{"id": "211039", "revid": "1321409", "url": "https://it.wikipedia.org/wiki?curid=211039", "title": "Jafet", "text": "Jafet o Iafet, anticamente anche italianizzato Giapeto (in ebraico \u05d9\u05e4\u05ea, pron. I\u00e9fet) \u00e8 un personaggio biblico, uno dei figli di No\u00e8.\nViene sempre indicato come terzo dopo Sem e Cam, ma poich\u00e9 in Gen. 9:24 Cham \u00e8 definito \"\u05d1\u05e0\u05d5 \u05d4\u05e7\u05d8\u05df\" (trad. lett. \"suo figlio il piccolo\"), una tradizione parallela e pi\u00f9 tarda vuole che Jafet sia in realt\u00e0 il secondogenito, nato dopo Sem.\nEgli fu ammesso con i fratelli a salire sull'arca assieme alla propria moglie, e super\u00f2 con loro la strage del Diluvio (Gen. 7:13; 9:18). Tempo dopo, quando il padre ubriaco venne visto da Cam stordito e discinto, fu lui con suo fratello Sem a coprirne il corpo, mostrando \u2013 attraverso il gesto di procedere a ritroso verso il padre con un manto, cos\u00ec da non vederne la nudit\u00e0 \u2013 un rispetto assoluto per il proprio genitore. Per questa accortezza ricevette un'importante quanto oscura benedizione, che nella sua prima parte suona: \u05d9\u05e4\u05ea \u05d0\u05dc\u05d9 \u05dc\u05d9\u05e4\u05ea \u05d5\u05d9\u05e9\u05db\u05df \u05d1\u05d0\u05d4\u05dc\u05d9\u02c9\u05e9\u05dd (trad. lett.\"Faccia ampio il Signore verso Jafet, ed egli abiti nelle tende di Sem\" \u2013 Gen. 9:27).\nVi \u00e8 una tradizione nell'Ebraismo secondo cui alla discendenza di Jafet corrispondono i Greci e il resto degli Europei, le cui caratteristiche corrispondono all'accostamento del significato della radice del nome \"Jafet\" con quello di \"bellezza\"; vi sono inoltre discendenti di Jafet con capelli di colore nero, \"rosso\", \"biondi\", ecc.\nLa benedizione di No\u00e8.\nRispetto alla seconda parte, invece, riferita alla maledizione della schiavit\u00f9 per Canaan, \nEra infatti gi\u00e0 indicato nel testo biblico che i popoli nati dai discendenti di Jafet abitavano le terre poste a settentrione e a occidente di Israele, nel mar Egeo e nella penisola Anatolica (Ittiti, Keta o Kittim della Bibbia), cos\u00ec arrivando a comprendere non solo Cretesi e Micenei, e pi\u00f9 in generale il popolo Greco, ma anche i Babilonesi, Assiri e Persiani.\nLa discendenza di Jafet.\n\u00c8 comunque in quest'ultimo senso che venne intesa, considerato che nelle successive genealogie Jafet \u00e8 l'unico ad avere avuto sette figli (nello specifico, Genesi 10:2:Gomer, Magog, Madai, Javan, Tuval, Meshech e Tiras).\nLa genealogia \u00e8 diversa nei nomi che troviamo in 1 Cronache 1:5, dove sono figli di Jafet: Gomer, Mag\u00f2g, Media, Grecia, Tubal, Mesech e Tiras. Dal confronto delle due genealogie, risulta che Madai \u00e8 sovrapponibile a Media, e Javan a Grecia.\nSimilmente a Jafet, stesso tipo di informazione (che scambia nomi di persona con nomi di nazioni) si ricava per la discendenza di Javan, confrontando:\nI nomi sono identici per i figli di Gomer, mentre differiscono soltanto per i figli di Javan, differenza che quindi nei testi sembra intenzionale per fornire informazioni geografiche. Di nuovo, dal confronto delle due genealogie, Kittim \u00e8 sovrapponibile a Cipro, e Dodanim a Rodi.\nIl significato del nome.\n Secondo la versione pi\u00f9 accettata \"Jafet\" deriva dalla radice del verbo \u05e4\u05ea\u05d4 (p.t.h \u2013 essere spazioso, aprire; il medesimo usato nella benedizione), dunque intendendo l'ampiezza raggiunta dai suoi discendenti quanto a numero, a potenza ed espansione territoriale.\nPer altri, Saadia Gaon tra i primi, deriva invece dalla radice \u05d9\u05e4\u05d4 (y.p.h - bello, ben fatto) con un'allusione palese al suo valore estetico, e \u2013 meno palese \u2013 alla minore saggezza rispetto ai fratelli, da cui l'essere costantemente citato come terzo tra i tre (Gen. 6:10; Sanh. 69b; Gen. R. 26). Senza nulla togliere alle parole dei rabbini, Abraham ibn \u201bEzra rifiut\u00f2 decisamente questa seconda versione.\nHaggadah e Midrash.\nAnalizzando l'evento che port\u00f2 alla benedizione, l'interpretazione midrashica arriv\u00f2 a considerare Sem come il vero ideatore dell'atto di piet\u00e0 verso il padre, lasciando a Jafet il solo compito di aiutarlo. Per questo egli ottenne una ricompensa minore rispetto a Sem, ovvero il Tempio costruito dai suoi discendenti sar\u00e0 meno santo rispetto al primo (essendo l'imperatore Ciro il Grande considerato discendente di Jafet; PR 35, 160a). Tuttavia, il gesto di amore filiale non venne sottovalutato, cos\u00ec Gog e la sua discendenza potranno avere sepoltura in Israele (Ez. 39:11), e parteciperanno della gioia dell'era messianica (Gen. R. 36:6).\nLa bellezza di Jafet, infine, venne associata alla bellezza della lingua e della cultura greca, intendendo con \"abiti nelle tende di Sem\" l'invito, o la speranza, che il popolo dei \"Kittim\" si convertisse alla fede d'Israele attraverso la versione dei Settanta (Meg. 9b, Gen. R. 36:8); sia che il Signore avesse benedetto i discendenti di Jafet con una pelle candida e abbondanti terre fertili (Pirke R. El. 24).\nAlbero genealogico.\nL'albero genealogico si riferisce ai figli di Jafet, figlio di No\u00e8, ed \u00e8 descritto in Genesi 10.\nUno sviluppo successivo.\nL'intero passo biblico di Genesi , e in particolare la profezia sulla discendenza e la schiavit\u00f9 di Canaan, \nEssi, dividendo la razza umana in tre grandi stirpi (Camiti per i nord Africani, Semiti per i Mediorientali, Jafetiti o Giapetiti per gli Europei), postularono l'evidente superiorit\u00e0 del loro ceppo etnico rispetto a tutti gli altri, considerati come corrotti o corruttori (Mosse, 1980; Poliakov, 1974), e il diritto/dovere di assoggettare ed educare questa umanit\u00e0 sbandata.\nLa scoperta del Nuovo Mondo e dei suoi abitanti, identificati di volta in volta come i discendenti delle trib\u00f9 perdute di Israele, come razze antidiluviane, come specie semi umana, non incrinarono di molto questo concetto.\nIl sacerdote francese Guillaume Postel propose addirittura di rinominare l'Europa \"Iapezia\", in quanto terra dei discendenti di Jafet."}
{"id": "211044", "revid": "1632387", "url": "https://it.wikipedia.org/wiki?curid=211044", "title": "Battle Hymns (Manowar)", "text": "Battle Hymns, prodotto nel 1982 dalla Liberty Records, \u00e8 l'album di debutto della band statunitense heavy metal Manowar. L'album fu ri-registrato e prodotto col nome Battle Hymns MMXI.\nL'album presenta sonorit\u00e0 perlopi\u00f9 hard rock, sebbene vi siano tracce di diverso stampo musicale tali: \"William's Tale\", una delle versioni heavy metal di musica classica che il gruppo talvolta propone, mettendo in risalto l'abilit\u00e0 del bassista Joey DeMaio; mentre \"Dark Avenger\" e la celeberrima \"Battle Hymn\" presentano sonorit\u00e0 epic metal, genere di cui il complesso statunitense sar\u00e0 paladino nonch\u00e9 fra i fondatori. La canzone \"Avenger\" include una narrazione da parte del regista Orson Welles."}
{"id": "211045", "revid": "6923", "url": "https://it.wikipedia.org/wiki?curid=211045", "title": "Bagnorea", "text": ""}
{"id": "211056", "revid": "21583", "url": "https://it.wikipedia.org/wiki?curid=211056", "title": "Anno solare", "text": ""}
{"id": "211057", "revid": "767487", "url": "https://it.wikipedia.org/wiki?curid=211057", "title": "Into Glory Ride", "text": "Into Glory Ride, prodotto nel 1983 dalla Music for Nations, \u00e8 il secondo album del gruppo musicale statunitense heavy metal Manowar. L'album \u00e8 il primo registrato con il batterista Scott Columbus."}
{"id": "211060", "revid": "1632387", "url": "https://it.wikipedia.org/wiki?curid=211060", "title": "Songs of Silence", "text": "Songs of Silence \u00e8 il primo album live del gruppo musicale finlandese Sonata Arctica, uscito nel 2002.\nIl disco.\nRegistrato allo Shibuya On Air di Tokyo, presenta tracce dei due precedenti album (\"Ecliptica\" e \"Silence\"). Il genere \u00e8 sempre il power metal, caratterizzato da molti elementi melodici.\nLa copertina, disegnata da Janne Pitk\u00e4nen, mostra un uomo piuttosto anziano, vestito nel caratteristico costume blu che caratterizza altre delle loro copertine, seduto all'aperto.\nSullo sfondo un paesaggio montano con due lupi ed un corvo, riferimento alla canzone \"Wolf &amp; Raven\" (Il lupo ed il corvo)."}
{"id": "211062", "revid": "141489", "url": "https://it.wikipedia.org/wiki?curid=211062", "title": "Michael Connelly", "text": "Biografia.\nLa giovent\u00f9 e la carriera da giornalista.\nNato a Philadelphia, all'et\u00e0 di 12 anni si trasferisce in Florida con la sua famiglia e, proprio nel periodo degli studi tecnici di \"Construction management\" all'Universit\u00e0 della Florida, matura l'idea di diventare un autore thriller grazie all'appassionata lettura dei romanzi di Raymond Chandler. Passato a Giornalismo con indirizzo scrittura creativa e laureatosi nel 1980, comincia a lavorare presso la redazione di alcuni giornali a Daytona Beach e Fort Lauderdale, dedicandosi principalmente alla cronaca nera. Nel 1986 produce un \"reportage\" insieme ad altri due giornalisti intervistando i sopravvissuti di un disastro aereo. Il loro lavoro viene candidato per il Premio Pulitzer. In seguito a questa esperienza, Connelly trova impiego come giornalista criminologo al \"Los Angeles Times\".\nLa carriera da scrittore.\nL'opera dello scrittore \u00e8 stata molto influenzata dalla figura letteraria del detective Philip Marlowe: trasferitosi a Los Angeles Connelly riesce a prendere in affitto l'appartamento in cui Raymond Chandler e successivamente Robert Altman avevano ambientato l'azione del detective tra gli anni '40 e '50. Dal 1992 Connelly si interessa sempre pi\u00f9 di fatti di cronaca e, sfruttando la sua esperienza giornalistica, studia da vicino il lavoro della polizia e lo svilupparsi delle indagini che seguono i delitti. La maggior parte dei suoi libri riguarda le indagini di Hieronymus \"Harry\" Bosch, un detective del Dipartimento di Polizia di Los Angeles, il cui nome \u00e8 lo stesso del famoso pittore olandese, da cui la madre del detective era affascinata. Anche a detta dello stesso Connelly, Bosch condivide con l'autore diversi tratti del proprio carattere. Nel succedersi dei numerosi romanzi il detective Bosch deve spesso combattere anche contro l'ostilit\u00e0 presente all'interno del suo stesso Dipartimento: una volta andato in pensione, lavorer\u00e0 su diversi casi come detective privato per poi tornare in Dipartimento per risolvere i cosiddetti \"cold case\" (\"casi irrisolti\" in italiano).\nAl di l\u00e0 degli stereotipi narrativi del genere \"hard boiled\", Connelly, i cui libri in Italia sono editi da Piemme, \u00e8 particolarmente attento a far emergere l'evoluzione psicologica del suo protagonista. Quasi tutti i libri di Connelly sono ambientati a Los Angeles. Dal libro \"Debito di sangue\" \u00e8 stato tratto l'omonimo film diretto da Clint Eastwood. Con molta ironia lo scrittore nel successivo romanzo \"Il poeta \u00e8 tornato\" ha fatto commentare causticamente il film ai suoi stessi personaggi in un piacevole intreccio tra realt\u00e0 e finzione.\nOpere.\nLa data \u00e8 riferita alla pubblicazione dei libri negli Stati Uniti; in Italia non \u00e8 stato seguito il criterio cronologico."}
{"id": "211065", "revid": "322321", "url": "https://it.wikipedia.org/wiki?curid=211065", "title": "Cormons", "text": "Corm\u00f2ns (\"Cormons\" in friulano, \"Krmin\" in sloveno, \"Kremaun\" in tedesco) \u00e8 un comune italiano di abitanti del Friuli-Venezia Giulia.\nGeografia fisica.\nSituata ai piedi del monte Quarin (274\u00a0m), nella zona pianeggiante del Collio, dista circa 3 chilometri dal confine con la Slovenia, circa 40 chilometri dal capoluogo di regione Trieste, 10 dal capoluogo di provincia Gorizia, circa 25 da Udine e circa 90 da Pordenone.\nStoria.\nIn epoca romana era una stazione militare, nel 610 i Longobardi la fortificarono. In et\u00e0 alto-medievale fu sede per pi\u00f9 di un secolo (610-737) dei patriarchi di Aquileia e, successivamente, venne a lungo contesa in virt\u00f9 della propria importanza strategica sulla via di accesso a Gorizia.\nNel 980 l'imperatore Ottone II lo infeud\u00f2 al patriarca Rodoaldo. Nel corso dei secoli XI e XII Cormons fu contesa fra i Patriarchi e i conti di Gorizia, che nel 1277 se ne impadronirono. Dopo una breve occupazione veneziana nel 1308, torn\u00f2 ai conti di Gorizia.. Nel 1497 il conte Leonardo di Gorizia fu costretto da Massimiliano I d'Asburgo a firmare un lascito ereditario a suo favore per evitare la guerra, Cormons come tutta la contea di Gorizia pass\u00f2 quindi alla morte di Leonardo all'Impero Asburgico che, salvo un breve periodo di occupazione da parte della Repubblica di Venezia (1508-1509) e la breve parentesi napoleonica, la mantennero fino alla Prima guerra mondiale. Dal 1563 al 1570 vi si tennero incontri politico-militari tra Venezia e l'Impero, che per\u00f2 diedero scarsi risultati.\nIl 12 agosto 1866 vi fu firmato l'armistizio tra Italia ed Austria che pose termine alla terza guerra di indipendenza.\nNel 1910 Francesco Giuseppe I d'Austria concesse a Cormons, il titolo di citt\u00e0. Ne riconosceva cos\u00ec l'importante crescita economica, dovuta alla ferrovia Sudbahn che dal 1860 collegava Cormons a Vienna e alla rete ferroviaria italiana e che dal 1866 la stazione divenne dogana del confine tra l'Impero austroungarico e l'Italia.\nNel corso della Prima guerra mondiale pass\u00f2 subito in mano agli italiani (25 maggio 1915), poi venne riconquistata dagli austriaci (28 ottobre 1917, XII battaglia dell'Isonzo) per tornare definitivamente all'Italia al termine della Prima guerra mondiale; in ogni modo fu in parte danneggiata durante la guerra.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 405, ovvero il 5,46% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Cormons, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\n\u00c8 ufficialmente tutelata inoltre la lingua slovena, storicamente presente nella frazioni di Plessiva e Zegla, gi\u00e0 parte del comune di Medana, oltre che in piccoli centri abitati come quello di Novali.\nCultura.\nIn citt\u00e0 \u00e8 stato aperto (2002), nei locali di palazzo Locatelli, il museo del territorio, che racchiude un'interessante collezione dello scultore friulano Alfonso Canciani (1863-1955) particolarmente attivo nella Vienna di fine Ottocento e dei primi del Novecento.\nGeografia antropica.\nFrazioni.\nDei vari sobborghi, solo Borgnano e Brazzano sono considerate frazioni.\nEconomia.\nCorm\u00f2ns \u00e8 un vivace centro agrituristico del Friuli orientale, noto per la sua produzione di vini conosciuti a livello internazionale e prosciutto crudo."}
{"id": "211066", "revid": "767487", "url": "https://it.wikipedia.org/wiki?curid=211066", "title": "Hail to England", "text": "Hail to England \u00e8 il terzo album del gruppo musicale epic metal statunitense Manowar, uno dei migliori lavori dell'era classica della band.\nIl disco.\nInciso in soli sei giorni, \u00e8 un tributo alla nazione inglese resole dalla band in seguito alla cancellazione del tour ivi previsto. Il lavoro riscosse un buon successo in Inghilterra, tanto da raggiungere l'83\u00aa posizione nelle classifiche del paese. Il tour seguito alla pubblicazione dell'album, che prevedeva diverse tappe inglesi, vedeva inizialmente i Manowar come gruppo di supporto ai Mercyful Fate, ma l'acclamazione loro riservata dal pubblico all'entrata in scena rese necessaria la ripianificazione dello stesso, dando cos\u00ec il via ad un tour indipendente."}
{"id": "211067", "revid": "1305772", "url": "https://it.wikipedia.org/wiki?curid=211067", "title": "Numero di cetano", "text": "Nei motori diesel il numero di cetano \u00e8 un indicatore del comportamento, in fase di accensione, dei combustibili (gasolio e biodiesel).\nRilevazione.\nIl suo valore viene calcolato sperimentalmente rilevando il ritardo tra la fase di iniezione e quella di accensione, assegnando al cetano (n-esadecano, C16H34) un valore pari a 100, e al metilnaftene un valore pari a 0.\nL'indice esprime quindi la prontezza del combustibile all'accensione, dove maggiore \u00e8 il numero di cetano e maggiore sar\u00e0 tale prontezza.\nDal 1962, vista la difficolt\u00e0 di trovare il metilnaftene (o meglio 2-metil-naftalene) \u00e8 stato sostituito con 2, 2, 4, 4, 6, 8, 8-eptametilnonano (anche chiamato isocetano). L'eptametilnonano ha come numero di cetano 15 e non 0. \nA volte, insieme a questo valore, viene riportato anche il cosiddetto indice di cetano, che viene calcolato tenendo conto della densit\u00e0 e della volatilit\u00e0 del combustibile, che si avvicina in prima approssimazione al numero di cetano.\nCaratteristiche.\nLe caratteristiche antidetonanti (numero di ottano) e quelle di accendibilit\u00e0 (numero di cetano) di un combustibile sono inversamente proporzionali. \nIl gasolio ha normalmente valori del numero di cetano intorno a 50-52: un aumento del numero di cetano a 58 consentirebbe di far diminuire il particolato del 10% e i CO e HC del 15%.\nPerch\u00e9 una normale nafta funzioni in un motore a combustione interna, essa deve avere un numero di cetano minimo compreso tra 30 e 35."}
{"id": "211068", "revid": "439868", "url": "https://it.wikipedia.org/wiki?curid=211068", "title": "Bra", "text": "Bra (\"Bra\" in piemontese, \"Braida\" in latino) \u00e8 un comune italiano di abitanti della provincia di Cuneo in Piemonte. \u00c8 un centro importante del territorio del Roero.\nGeografia fisica.\nTerritorio.\nBra si trova equidistante da Torino e da Cuneo (50\u00a0km rispettivamente a sud e a nord-est). Alba dista 15\u00a0km.\nFa parte della provincia di Cuneo, di cui \u00e8 il terzo comune pi\u00f9 popoloso e rientra nell'arcidiocesi di Torino.\nNon \u00e8 attraversata da fiumi o corsi d'acqua di rilievo, tuttavia la frazione Pollenzo \u00e8 toccata dal Tanaro nei pressi della ex-tenuta Reale.\nIl territorio \u00e8 caratterizzato da una vasta pianura, dove si \u00e8 sviluppata la citt\u00e0 e una collina, che ospita parte del centro storico.\nIl rilievo collinare del comune di Bra \u00e8 di fatto l'inizio della zona del Roero.\nClima.\nBra \u00e8 caratterizzata da un clima temperato sub-continentale. Le piogge cadono prevalentemente in autunno ed in primavera. Si hanno due minimi pluviometrici distinti: uno principale in inverno, piuttosto marcato (23\u00a0mm a gennaio e 34\u00a0mm a febbraio), ed uno secondario estivo (47\u00a0mm ad agosto). Gli inverni sono freddi (il mese pi\u00f9 freddo, gennaio, ha una media di +1\u00a0\u00b0C), mentre le estati sono piuttosto afose e soleggiate (+30\u00a0\u00b0C a luglio).\nStoria.\nLe origini e gli insediamenti umani nella zona di Bra sono antichissimi, tanto che la presenza umana \u00e8 accertata gi\u00e0 durante l'era neolitica. Nel periodo romano venne fondata alla fine del II secolo a.C. lungo la valle del Tanaro la citt\u00e0 di \"Pollentia\" (attuale Pollenzo), importante centro di traffico commerciale e militare tra i porti liguri e la pianura piemontese. Dopo la battaglia di Pollenzo, 6 aprile 402, quando le truppe romane comandate da Stilicone affrontarono e misero in fuga i Goti di Alarico, inizi\u00f2 la decadenza di Pollentia. Alcuni toponimi nei dintorni di Bra, come la localit\u00e0 Gotta, situata sulle colline di Bandito, una frazione tra Bra e Sanfr\u00e8, sono da considerarsi, secondo uno storico locale, il Prof. Edoardo Mosca, antichi toponimi di origine gotica. Forse, sempre secondo il Mosca, si trattava di stanziamenti in loco di truppe gotiche rimaste tagliate fuori dal grosso dell'esercito di Alarico in ritirata.\nA seguito della decadenza di Pollentia, inizi\u00f2 lo spostamento dei suoi abitanti verso l'altopiano dell'odierna Bra, ritenuto pi\u00f9 sicuro.\nFin dall'epoca longobarda vi operavano i monaci colombaniani della potente abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale ed imperiale monastico, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di vigneti, castagneti, mulini, ecc. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio lungo la pianura e verso la marittima ligure con scambi di merci varie come olio, sale, spezie, legname, carne.\nBra venne elevata al rango di citt\u00e0 nel 1760 su decreto di Carlo Emanuele III di Savoia. Il Settecento fu il secolo che vide la citt\u00e0 di Bra espandersi e fiorire sotto il profilo architettonico, anche grazie alla presenza di Bernardo Antonio Vittone, architetto che realizz\u00f2 due capolavori dell'arte tardo-barocca: la tondeggiante facciata del Palazzo Municipale e la chiesa di Santa Chiara. L'Ottocento diede a Bra uomini di notevole levatura in pi\u00f9 campi. San Giuseppe Benedetto Cottolengo (nato a Bra nel 1786), che fond\u00f2 la \"Piccola Casa della Divina Provvidenza\". Tra gli uomini di studi e scienza si ricordano il latinista G.B. Gandino, l'archeologo Edoardo Brizio, gli scienziati naturalisti Ettore e Federico Craveri (fondatori del Museo di Scienze naturali, che oggi porta il loro nome).\nIl nome \"Bra\" deriva dalla parola longobarda \"Brayda\" che indica una propriet\u00e0 con esteso appezzamento di terreno adibito a pascolo (la stessa origine etimologica di Piazza Bra a Verona, o del quartiere Brera di Milano). Un'ipotesi alternativa \u00e8 l'origine celtica da \"Braille\" o \"Braye\" con il significato di \"pascolo\" o \"alpeggio\" (Cfr. toponimi di La Braille, La Braye, Le Br\u00e2 in Savoia e in Svizzera Francese e quello di Brallo di Pregola in Oltrep\u00f2 Pavese).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2017 la popolazione straniera residente sono di persone. Le nazionalit\u00e0 maggiormente rappresentate sono:\nCultura.\nAccademia degli Innominati.\nIn pieno clima arcadico, il 27 luglio 1702, nacque in Bra l'Accademia degli Innominati. Unica in Piemonte con la Accademia degli Incolti di Torino, fu elevata a colonia arcadica dall'Arcadia di Roma per il prestigio e la rinomanza che acquis\u00ec. Era all'origine un'associazione di letterati, poeti, uomini di cultura, amanti della musica e delle arti visive. Gli accademici rinunciavano al proprio nome e assumevano un appellativo con il quale firmavano le fatiche poetiche. Fondatore fu il Conte Pier Ignazio Della Torre ed annover\u00f2 fra i soci Giuseppe Zorgnotto, il Sottomesso, Giovanni Battista Bonino , il Geniale e fra gli iscritti anche i pi\u00f9 noti letterati italiani del tempo, Ludovico Antonio Muratori e Scipione Maffei. Fra le donne si distinsero la cheraschese Benedetta Clotilde Lunelli e la lucana Aurora Sanseverino. Si riunivano in una casa del centro storico, dove ancora oggi sono visibili dei medaglioni dipinti raffiguranti i personaggi dell'Accademia. La decadenza del sodalizio inizi\u00f2 dopo il 1720. Nel 2002 si \u00e8 tenuto a Bra un convegno di studi e approfondimenti, a cura di Alfredo Mango. Gli atti sono raccolti nel volume \"L'Arcadia e gli Innominati a Bra\", Franco Angeli Edizioni.\nIstruzione.\nBra \u00e8 sede dei seguenti istituti scolastici di secondo grado\nUniversit\u00e0 di Scienze Gastronomiche.\nNella frazione Pollenzo \u00e8 attiva dal 2004 l'Universit\u00e0 di Scienze Gastronomiche, sorta presso l'Agenzia di Pollenzo per iniziativa di Slow Food e della Regione Piemonte.\nL'Universit\u00e0 degli Studi di Scienze Gastronomiche \u00e8 un'universit\u00e0 non statale, legalmente riconosciuta.\nSlow Food.\nL'Associazione \u00e8 nata nel 1986 e continua ad avere sede a Bra in via della Mendicit\u00e0 Istruita.\nBra fa parte del Movimento Cittaslow.\nGli amici di Daniela.\nL'associazione not for profit nasce nel 2007 dalla storia di Daniela Gazzano, fondatrice a sostegno delle persone con esiti da coma e le loro famiglie. Nel 2018 ha realizzato Casa D Mare presso la Colonia Marina di Bra a Laigueglia (Sv) per dare la possibilit\u00e0 ai diversamente abili di poter andare in vacanza. La fondatrice Daniela Gazzano ha scritto un libro con oltre 100,000 battiti di ciglia \"le storie magiche della radura incantata\" edito da Salani Editore. Nel 2017 Nicola Abbatangelo produce il lungometraggio \"IF\" con la storia di Daniela. RAI1, RAI2, Rai Parlamento raccontano a pi\u00f9 riprese di questa storia straordinaria. Da Gli amici di Daniela nasce L'associazione LISA che diventa cofondatrice della federazione europea LISEF (Locked in Syndrome european federation).\nRicorrenze.\nSi svolgono delle processioni nel periodo pasquale; quella dell'Addolorata si tiene il venerd\u00ec sera della settimana precedente la Pasqua, per iniziativa della Confraternita della Misericordia (Battuti Neri) e quella dalla Resurrezione che si svolge nel pomeriggio di Pasqua a cura della Confraternita della\nSantissima Trinit\u00e0 (Battuti Bianchi).\nFiere e Manifestazioni.\nLa Fiera pi\u00f9 antica fra quelle in attivit\u00e0 \u00e8 la Rassegna Zootecnica di Pasquetta in Piazza Giolitti.\nLetteratura.\nLa stazione di Bra \u00e8 citata nel romanzo \"Paesi tuoi\" di Cesare Pavese.\nA Bra risiede Daniela Gazzano, classe 1966, scrittrice con la Locked In Syndrome. Con oltre 100,000 battiti di ciglia ha scritto \"Le storie magiche della radura incantata\" pubblicato nel 2018 da Salani Editore. \nMusica.\nBra viene citata nella canzone \"La risposta dell'architetto\" di Elio e le Storie Tese nell'album \"Studentessi\".\nBra viene inoltre citata nella canzone \"Villano\" di Auroro Borealo nella strofa in cui il cantautore recita \"spiega come usare android a tua madre, tutte le ragazze di Bra sono ladre\"\nEconomia.\nSino alla fine del 1860 era presente in Bra una fiorente attivit\u00e0 di concerie. Le vicende cittadine del periodo sono narrate nei lavori dello scrittore Giovanni Arpino, braidese per parte di madre. Oggi nulla \u00e8 rimasto di quel periodo, se non la facciata liberty della fabbrica Novella in via Piumati.\nBra ha ospitato per decenni un presidio militare che in ultimo \u00e8 stato sede del Centro Addestramento Reclute degli Alpini.Migliaia di giovani hanno trascorso i primi mesi di servizio militare nelle caserme Trevisan, Montegrappa, Cavalli.\nLa citt\u00e0 d\u00e0 il nome ad un formaggio DOP, ma oggi in Bra non si produce neppure una forma dell'omonimo formaggio e anche un tempo proveniva per la maggior parte dai paesi delle vallate e delle montagne di Cuneo. Furono tuttavia i commercianti braidesi a stagionare e a portare \"il nostrale\" sui mercati piemontesi e soprattutto liguri, dove era usato nella preparazione del pesto. Nel genovese \u00e8 molto richiesto ancora oggi. Le condizioni climatiche favorevoli e la felice dislocazione geografica di Bra la resero il pi\u00f9 grande centro di raccolta per la stagionatura e la commercializzazione, fatta inizialmente su carri trainati da cavalli.\nL'economia braidese si \u00e8 pi\u00f9 volte modificata nel corso degli anni. \u00c8 presente un forte comparto industriale.\nContinua a mantenersi solida la produzione agricola orticola, in massima parte commercializzata al mercato all'ingrosso di Torino e tramite la grande distribuzione in Piemonte, Lombardia e Liguria. Consistente il settore zootecnico con allevamento di bovini e suini.\nDa segnalare numerose imprese edili anche di grossa dimensione e lo sviluppo di aziende nel settore ambientale.\nDal 1842 al 2020 \u00e8 stata attiva la Cassa di Risparmio di Bra, confluita in BPER BANCA.\nIl comparto artigiano \u00e8 assai variegato con evidenza di aziende edili, meccaniche e lavorazione del ferro, artigianato artistico e arredamento.\nTurismo.\nBra appartiene al bacino delle Langhe e del Roero anche se la vocazione turistica \u00e8 abbastanza recente.\nLo sviluppo turistico \u00e8 andato di pari passo con il successo dell'enogastronomia e con il sensibile miglioramento delle strutture\nricettive alberghiere. \nLa presenza e l'influenza di Slow Food hanno contribuito sensibilmente alla promozione della citt\u00e0 e del territorio ma l'Amministrazione Comunale non \u00e8 stata da meno sapendo coinvolgere le associazioni di categoria, i quartieri e gli sponsor.\nManifestazioni come Cheese, Da cortile a cortile, Corto in Bra, Pollenzo antiquaria, di strada in strada e i restauri di monumenti come Palazzo Mathis, La Zizzola e il Teatro Politeama sono stati determinanti per il rilancio turistico di Bra.\nTrasporti e comunicazioni.\nLa Stazione di Bra, sita nella centrale Piazza Roma, fu un tempo importante stazione di diramazione delle linee Cavallermaggiore-Alessandria e Torino-Ceva-Savona.\nDopo la perdita del collegamento con Ceva a seguito dell'alluvione del 5-6 novembre 1994 e dopo la chiusura nel 2012 dei servizi su rotaia oltre Alba, essa \u00e8 attualmente parte del Servizio ferroviario metropolitano di Torino, come stazione di interscambio della Linea SFM4 Alba-Torino Stura (dal 9/12/2012) e come capolinea dalla Linea SFMB Cavallermaggiore-Bra (dal 9/6/2013); la linea SFMB a Cavallermaggiore consente agevoli interscambi con i servizi regionali per Fossano-Cuneo-Ventimiglia e Fossano-Mondov\u00ec-Savona. Sorge nell'ambito del territorio comunale anche la stazione di Bandito della linea SFM4.\nLa citt\u00e0 \u00e8 attraversata dalla Strada statale 231 di Santa Vittoria che collega Asti con Cuneo e che, in attesa del completamento dell'autostrada A33, rimane la principale via di comunicazione stradale nel sud Piemonte.\nNumerose strade provinciali collegano Bra con il resto della provincia e con Torino.\nLa rete autostradale \u00e8 raggiungibile facilmente tramite i caselli Bra-Marene e Cherasco della Autostrada A33 Asti-Cuneo. Il casello Bra-Marene \u00e8 direttamente connesso al centro cittadino tramite la Strada statale 702 Tangenziale Ovest di Bra.\nIl trasporto pubblico urbano e suburbano \u00e8 assicurato dai collegamenti Bus della Conurbazione di Bra, attualmente gestita a collegare al concentrico braidese le principali frazioni ed i comuni limitrofi di Cherasco, Pocapaglia e Sanfr\u00e9. Sono attive ad oggi cinque linee: linea 1 Sanfr\u00e8-Bra-Bricco de Faule, linea 2 Pollenzo-Bra-S.Matteo, linea 2/ Saliceto-America Boschi-Bra-Riva, linea 3 Bra-Pocapaglia, linea 4 Bra-Cherasco.\nSono attivi numerosi collegamenti bus con il capoluogo provinciale e con altre citt\u00e0 del circondario. L'attestamento delle linee interurbane \u00e8 realizzato presso la stazione bus al Movicentro-Fs (piazza Caduti di Nassiriya, a fianco della stazione ferroviaria).\nServizi sanitari.\nBra fa parte dell ASL CN2, Alba-Bra.\nIl presidio ospedaliero \u00e8 situato nel comune di Verduno dove \u00e8 attivo il nuovissimo ospedale unico di Alba e Bra, denominato \"Pietro e Michele Ferrero\". Il vecchio nosocomio \"Santo Spirito\" \u00e8 stato\ntrasformato in Casa della Salute.\nIn Bra sono presenti due cliniche convenzionate, la \"Casa di Cura privata San Michele\", che \u00e8 una casa di cura neuropsichiatrica e la \"Casa di Cura Citt\u00e0 di Bra\",\ncon varie specializzazioni anche chirurgiche.\nSpecialit\u00e0 gastronomiche.\nLa salsiccia di Bra.\nLa salsiccia di Bra \u00e8 preparata miscelando carni magre di bovino e grasso suino. \nUn tempo veniva confezionata con la sola carne bovina a beneficio della comunit\u00e0 ebraica di Cherasco. Una tradizione ufficializzata da un decreto reale che autorizzava i macellai di Bra a utilizzare carne bovina nella preparazione di salsiccia fresca, unico caso in Italia. Oggi le macellerie di Bra e dintorni la preparano macinando finemente il 70-80 per cento di polpa magra di vitello di razza Piemontese e il 20-30 per cento di lardo e pancetta suina. La pasta deve essere tenuta morbida e umida e insaccata in un budello piccolo di montone. Ogni macellaio ha un suo dosaggio particolare nella composizione dell'impasto: tutti usano sale marino, una miscela di spezie (pepe bianco, cannella, noce moscata); ognuno personalizza utilizzando aglio, finocchio, porri, parmigiano grattugiato, robiola di Langa stagionata, vino bianco Arneis o Favorita. La salsiccia di Bra va consumata preferibilmente cruda e il pi\u00f9 possibile fresca o cotta accompagnata da peperonata.\nIl \"sal\u00f2t\".\nIl \"sal\u00f2t\" \u00e8 un dolce di origini incerte preparato in occasione dell'Epifania. \u00c8 composto da due dischi di pasta di pane (o di brioche) che racchiudono un ripieno di frutta candita e confettura di albicocche.\nSport.\nLa citt\u00e0 vanta numerosissimi impianti sportivi capaci di ospitare svariate discipline.\nNel 1972 venne realizzato dalla Cassa di Risparmio di Bra il Palazzetto dello Sport: basket, hockey indoor, atletica, tennis.\nDi propriet\u00e0 comunale \u00e8 gestito dalla Polisportiva Palasport ed \u00e8 sede del Tennis Club Match Ball con campi in terra, manto sintetico, tappeto ed uno in erba.\nIl Palazzetto dello Sport \u00e8 in grado di ospitare gare di atleti con disabilit\u00e0.\nIn viale Madonna dei Fiori vi sono i due campi in erba sintetica per l'hockey su prato, i campi da calcio dell'A.C. Bra (tutti comunali) e gli impianti per il nuoto\ndella SBN, Societ\u00e0 braidese per il nuoto, mista privato (70%) e comune.\nTutta l'area, un tempo adibita a piazza d'armi, \u00e8 limitata da una pista ciclabile.\nAltre strutture sono sorte in varie zone della citt\u00e0: Sportgente in Bescurone, Via Rosselli, Bandito, Pollenzo.\nRecentemente \u00e8 sorto il centro Brasport in Corso Monviso, adibito soprattutto al calcio a 5.\nLa principale squadra di calcio della citt\u00e0 \u00e8 l\"'A.C. Bra\" che milita attualmente in Serie D. Il massimo risultato venne raggiunto nel 2012-2013 con la promozione in Lega Pro Seconda Divisione. Fu fondata nel 1913.\nLa citt\u00e0 di Bra ospita inoltre una Sezione Arbitri di Calcio AIA-FIGC, appartenente al Comitato Regionale Piemonte-Val D'Aosta; \u00e8 attualmente una delle sezioni piemontesi con pi\u00f9 associati, la cui sede \u00e8 in Corso Monviso 18. La Sezione Arbitri di Bra alla stagione 2016-2017 vanta due arbitri in CAN 5, un arbitro alla CAI e un arbitro, due assistenti e un osservatore arbitrale in CAN D.\nA Bra sin dagli anni settanta viene praticato l'hockey su prato. La squadra femminile, Hockey Bra Lorenzoni, si \u00e8 aggiudicata ben 15 scudetti nella massima serie del campionato italiano (l'ultimo nell'anno 2013) e 17 del Campionato Indoor. Inoltre, la squadra possiede anche 8 Coppe Italia.\nLa squadra maschile di hockey su prato vinse lo scudetto 1974/1975 con il nome di Hockey Club Bra e un Campionato Indoor nella stagione 2007/2008 (finale vinta a Verona contro il Cus Bologna); la squadra maschile dell'HC BRA ha rivinto lo scudetto su prato nel campionato 2007-2008 (doppia finale a Bra vinta contro l'HC Roma. L'anno dopo, cio\u00e8 nel campionato 2008-2009, conquista lo scudetto outdoor, sempre nella finale contro l'HC Roma a Bra con un netto 6-2. \nDopo la vittoria del terzo scudetto si aggiudica inoltre la sua prima Coppa Italia.\nNella stagione 2009/2010 conquista il suo secondo scudetto indoor della storia.\nNel 2011 vince la seconda Coppa Italia della storia.\nNel 2012 \u00e8 tripletta, conquista scudetto indoor, scudetto all'aperto e Coppa Italia. Inoltre ottiene il record di nessuna sconfitta subita in tutte le competizioni, record mai raggiunto sinora da nessuna squadra prima del HC Bra.\nIl quinto scudetto arriva nel 2014, con la vittoria nella finale play-off contro l'Amsicora per 2-1. Nel 2015 conquista il quarto scudetto indoor.\nIl 9 giugno 1994 la 19\u00aa tappa del Giro d'Italia 1994 si \u00e8 conclusa a Bra con la vittoria di Massimo Ghirotto.\nIl 29 maggio 1999 la 14\u00aa tappa del Giro d'Italia 1999 \u00e8 partita da Bra per Borgo San Dalmazzo con la vittoria di Paolo Savoldelli.\nAmministrazione.\nGemellaggi.\nLa citt\u00e0 \u00e8 gemellata con:\nLa citt\u00e0 ha stretto patti d'amicizia con:"}
{"id": "211069", "revid": "767487", "url": "https://it.wikipedia.org/wiki?curid=211069", "title": "Sign of the Hammer", "text": "Sign of the Hammer \u00e8 il quarto album della band heavy metal statunitense Manowar."}
{"id": "211070", "revid": "171091", "url": "https://it.wikipedia.org/wiki?curid=211070", "title": "Cogne", "text": "Cogne (IPA: ) \u00e8 un comune italiano sparso di abitanti della Valle d'Aosta situato nella parte meridionale della regione, al cospetto del massiccio del Gran Paradiso che d\u00e0 il nome all'omonimo Parco nazionale.\nToponimo.\n. In latino \"Cunia\"' (o \"Conia\").\nGeografia fisica.\nTerritorio.\nIl comune di Cogne occupa l'alta valle omonima. \u00c8 il comune pi\u00f9 esteso della Valle d'Aosta e il 19\u00ba in Italia per altitudine.\nAll'altezza capoluogo (Veulla), si diramano cinque valli:\nCogne dista 140\u00a0km da Torino, 160 da Ginevra e 26,5\u00a0km da Aosta.\nAl centro del territorio comunale e ai margini dell'abitato di Veulla si trova l'ampia distesa detta \"Prati di Sant'Orso\" (fr., \"Pr\u00e9s de Saint-Ours\"), insigniti del riconoscimento \"Meraviglia d'Italia\" I prati ospitano la \"bataille de reines\", e sulla zona vige il divieto di edificare secondo lo statuto comunale.\nLa paleofrana di Champlong, nella localit\u00e0 omonima, ricorda la presenza di un'antica morena glaciale. A seguito dello smottamento del terreno il letto del torrente Urtier si \u00e8 spostato, i vulcanelli di fango testimoniano la presenza di acqua sotterranea sotto pressione. Un pannello informativo \u00e8 stato posto sul ciglio della strada per Lillaz.\nClima.\nIl clima di Cogne \u00e8 di tipo alpino con inverni lunghi ed estati corte.\nDal punto di vista pluviometrico la Valle di Cogne, come del resto tutta la Valle d'Aosta ha un clima siccitoso, cos\u00ec come definito dall'abate Pierre-Louis Vescoz che parlava di un clima intramontano. Le aree pi\u00f9 esposte alle correnti umide provenienti dal Mediterraneo e pi\u00f9 in quota, localizzate a Sud-Est nell'area di Lillaz.\nFra gli eventi estremi pi\u00f9 recenti, da citare l'alluvione del 2000, che colp\u00ec duramente Piemonte e Valle d'Aosta con particolare intensit\u00e0 proprio sulla valle di Cogne. Caduti 460\u00a0mm di pioggia fra il 13-16 ottobre, l'evento ebbe importanti ripercussioni sul territorio comunale. Di notevole impatto la frana di Champlong, vicino Lillaz, dove ci fu una profonda trasformazione dell'assetto della zona.\nStoria.\nLa popolazione di Cogne ha origini dalle valli arpitane piemontesi. In epoche passate le relazioni economiche, commerciali e le vie di comunicazione non erano dirette verso la Valle d'Aosta, ma verso le suddette valli, raggiunte passando per mulattiere e colli di alta montagna come il colle del Rancio o il colle dell'Arietta.\nMedioevo.\nFin dal medioevo la localit\u00e0 fu nota per il giacimento di magnetite, concesso in sfruttamento ai valligiani dai signori locali.\nNel 1191 il conte di Savoia, Aosta e Moriana Tommaso I concede al vescovo di Aosta di costruirsi un castello a Cogne, di cui \u00e8 signore spirituale e temporale: \u00abPactum insuper fuit ut ipse episcopus si voluerit in valle de Conia castrum erigere valeat...\u00bb Il castello \u00e8 probabilmente terminato nel 1202, quando viene inaugurata la chiesa parrocchiale.\nOttocento.\nNel 1865 il \"Corpo reale del Genio civile\" di Torino in val di Cogne realizza la strada per unire Cogne con Aosta, e ben presto il ponte di Chevril diventa il simbolo del collegamento con il fondovalle.\nSeconda guerra mondiale.\nNel corso della guerra gli abitanti vennero esentati dal prestare servizio militare per permettere la continuit\u00e0 dell'attivit\u00e0 della miniera di ferro. Dal 7 luglio 1944 al 2 novembre 1944, complice l'isolamento della vallata e il ritiro del presidio tedesco ad Aosta ottenuto da Franz Elter direttore della miniera, il paese divenne una repubblica partigiana, con un sindaco eletto: Francesco David, una sua radio libera e un giornale, formato da un unico foglio, intitolato prima \"Il Garibaldino\" e quindi \"Il Patriota\" diretto da Giulio Einaudi arrivato a Cogne dalla Svizzera; negli ultimi giorni della repubblica dalla Francia vi arriv\u00f2 anche Sandro Pertini. La repubblica termin\u00f2 il 2 novembre dopo un attacco tedesco, con l'appoggio di carri armati a cui le brigate partigiane non poterono opporsi.\nDopoguerra e chiusura della miniera.\nFino agli anni '70, Cogne \u00e8 stata un importante centro minerario per l'estrazione del minerale di ferro, i cui filoni minerari principali erano sfruttati nelle miniere di Colonna, Licony e Larsinaz, il minerale estratto (principalmente magnetite) veniva poi inviato all'acciaieria Cogne di Aosta per la lavorazione utilizzando una ferrovia a scartamento ridotto. La miniera venne definitivamente chiusa nel 1979.\nTra gli eventi recenti pi\u00f9 catastrofici che hanno colpito il paese in tempi recenti si ricordano l'alluvione del 1993 e quella del 15 ottobre 2000; in quell'occasione caddero oltre 400\u00a0mm di pioggia in 2 giorni provocando esondazioni e frane.\nIl \"delitto di Cogne\".\nNel villaggio di Montroz, verso il vallone di Gimillan, ebbe luogo il 30 gennaio 2002 l'omicidio di un bambino di 3 anni, Samuele Lorenzi. Il misfatto \u00e8 passato alla storia giudiziaria come il \"delitto di Cogne\". Fin dall'inizio, principale indagata fu la madre, Anna Maria Franzoni, poi condannata, con sentenza definitiva il 21 maggio 2008 in Cassazione, a sedici anni di carcere.\nIl caso attir\u00f2, per mesi, l'interesse di gran parte dell'opinione pubblica italiana, sollecitata in ci\u00f2 dall'attenzione morbosa dei mezzi di comunicazione di massa e, in particolare, della televisione.\nMonumenti e luoghi d'interesse.\nArchitetture religiose.\nLa chiesa parrocchiale di Sant'Orso.\nUna leggenda attribuisce alla volont\u00e0 divina la scelta del luogo sul quale venne edificata la Chiesa di Cogne. Prima che fosse costruita la chiesa, gli abitanti, per assistere alla messa domenicale, dovevano percorrere un lungo cammino per arrivare alla cappella del Cr\u00eat.\nIn inverno il sentiero era ancora pi\u00f9 disagevole a causa del ghiaccio, cos\u00ec gli abitanti, stanchi della situazione, decisero di costruire una Chiesa a Cogne. Il luogo scelto per tale costruzione era Lisardey, frazione che si trovava sulla riva destra del torrente. Successe un fatto strano quando sul posto vennero portate delle reliquie: queste scomparvero e furono ritrovate sulla riva opposta del torrente. Nonostante molti tentativi di riportarle al luogo prefissato esse tornavano sempre al di l\u00e0 del fiume. Gli abitanti di Cogne, comprendendo di aver assistito ad una manifestazione della volont\u00e0 divina, ubicarono la Chiesa nel luogo scelto dal Signore.\nSociet\u00e0.\nPopolazione straniera residente.\nSecondo i dati Istat al 31 dicembre 2019, a Cogne erano residenti 117 cittadini stranieri. Le nazioni di provenienza pi\u00f9 rappresentative sono:\nCultura.\nBiblioteche.\nIn Rue Bourgeois ha sede la biblioteca comunale.\nGeografia antropica.\nIl capoluogo, chiamato \"Veulla\" in patois cognein, ma comunemente indicato come Cogne, si divide in pi\u00f9 parti:\nEconomia.\nTurismo.\nCogne \u00e8 un'importante localit\u00e0 turistica, sia estiva che invernale, e uno dei centri mondiali dello sci di fondo. Determinante attrattiva turistica \u00e8 il Parco Nazionale del Gran Paradiso, primo parco nazionale italiano che tutela una notevole biodiversit\u00e0 sia floristica che faunistica.\nDal 1\u00ba gennaio 2011 Cogne \u00e8 entrata a far parte dell'Associazione Perle delle Alpi per l'offerta turistica sostenibile e la mobilit\u00e0 dolce. \u00c8 la seconda localit\u00e0 alpina valdostana a rientrare nei criteri dopo Chamois.\nArtigianato.\nCogne \u00e8 nota anche per i suoi pizzi a fuselli artigianali lavorati dalle donne al tombolo e detti les \"dentelles de Cogne\"; questa attivit\u00e0 \u00e8 praticata a Cogne fin dal XVI secolo e fa parte della tradizione che ancora oggi viene portata avanti dalla cooperativa \"Les Dentellieres de Cogne\". Ai pizzi di Cogne \u00e8 dedicata l'esposizione permanente della \"M\u00e8ison di pitz\".\nI pizzi cos\u00ec realizzati vengono utilizzati per impreziosire svariati oggetti, quali tovaglie, lenzuoli e i tipici costumi della valle.\nEnergia.\nCome in molti comuni valdostani anche nel comune di Cogne si produce energia idroelettrica. La centrale idroelettrica di Lillaz, in gestione alla CVA, sfrutta le acque dell'Urtier.\nInfrastrutture e trasporti.\nStrade.\nCogne \u00e8 collegata alla valle centrale e alla \"plaine\" tramite la SR 47 il cui imbocco \u00e8 situato all'altezza dell'abitato di Aymavilles presso lo svincolo di Aosta Ovest dell'Autostrada A5 Torino-Monte Bianco.\nFerrovie.\nLinea Cogne - Eaux-Froides (Gressan), l'antico trenino che trasportava la magnetite verso gli altiforni di Aosta. Linea attualmente utilizzabile solo in caso di emergenza.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nSport tradizionali.\nIn questo comune si gioca a palet e a rebatta, caratteristici sport tradizionali valdostani."}
{"id": "211081", "revid": "767487", "url": "https://it.wikipedia.org/wiki?curid=211081", "title": "Fighting the World", "text": "Fighting the World, prodotto nel 1987 dalla Atlantic Records, \u00e8 il quinto album della band statunitense heavy metal Manowar."}
{"id": "211082", "revid": "70647", "url": "https://it.wikipedia.org/wiki?curid=211082", "title": "Seven Gnoms", "text": "I Seven Gnoms sono un gruppo cabarettistico e musicale vicentino.\nStoria.\nIl gruppo, sorto a Vicenza nel 1983 e sulla scena da trent'anni, ha al suo attivo dieci allestimenti di spettacoli e tre album musicali. \u00c8 composto di otto elementi, di cui una voce narrante e sette attori/musicisti/compositori. Il loro repertorio (che essi definiscono con il neologismo di \"musicabaret\") \u00e8 fortemente legato alla cultura locale, con un utilizzo ironico della lingua veneta ed una componente musicale estremamente eclettica, dal rock alla canzone d'autore, con testi spesso giocati sulla parodia.\nI loro titoli di esordio, Nani di Fata ed Il Piccolo Grande Uovo (di Colombo), si imperniano sulle presunte vicende di personaggi di bassa statura (fisica, ovviamente) come la Principessa Lajana, PolliGino o Nanoleone.\nIn tempi pi\u00f9 recenti, oltre alla registrazione di Non Solo Seven, sono stati alle prese con le dolci riflessioni di On de Rod ed i debiti richiami alla vita ed alle abitudini degli anni Sessanta. \nSuccessivamente si sono presentati al pubblico con Spasso Carrabile dissacrando tutto ci\u00f2 che porta a ridere di ogni cosa con sullo sfondo quel tal Michelasso che se la gode imperterrito continuando a spassarsela.\nDopo, i successi de I Mefitici Sette (i sette vizi capitali: ira, accidia, lussuria, gola, superbia, avarizia ed invidia nonch\u00e9 astemia e guida con cappello) e La Borsa o la Vita critico sberleffo alla new economy nel quale si racconta come i soldi \u201cvanno e vengono\u201d.\nPer tutto il 2004 i SevenGnoms hanno proposto Sinfonia in Do... (mi e ti) viaggio fra i piaceri, i dissapori, i godimenti e le astuzie della vita di coppia visto dalla parte degli oggetti che \"arredano\" il quotidiano tran-tran del rapporto uomo - donna.\nDal 2006 sono stati in scena per quasi due anni con il loro S.M.S. (Staria Mejo Sensa) sarcastico gioco a ritroso nel tempo in cui lo sberleffo \u00e8 rivolto ad una societ\u00e0 sempre pi\u00f9 alle prese con i frenetici e nevrotici sistemi della comunicazione.\nDallo spettacolo \u00e8 nato anche il loro terzo CD: GNOMO 7te - Messaggi dell'altro mondo\nIl 2007 ha visto la luce la prima produzione in collaborazione con Alberto Graziani e il regista Claudio Manuzzato, Sterzi a Parte, ci fa scoprire che al centro dell'universo non c'\u00e8 pi\u00f9 l'uomo, ma l'uomo al volante.\nDomeniche senza auto, isole pedonali e blocchi della circolazione sono soltanto i bordi di un pianeta fatto ormai a misura di auto, dove i bambini non pronunciano pi\u00f9 \u201cmamma\u201d come prima parola, ma \u201crotatoria\u201d.\nSterzi a parte \u00e8 un viaggio ad occhi aperti in un mondo dove si vive, si ama, si odia, si ride e si piange ancora con trasporto, ma essenzialmente su gomma.\nLo spettacolo affronta e si prende gioco degli aspetti pi\u00f9 umani e disumani dell'universo motorizzato: ce n'\u00e8 per tutti i gusti, dalle tipologie e i comportamenti dei guidatori al crash test, dal navigatore satellitare all'assessore alla mobilit\u00e0, dal motore a idrogeno all'effetto serra, dalle rotatorie moulinex al passaggio dei pedoni sulle zebre, delle zebre sui pedoni e delle auto su entrambi."}
{"id": "211083", "revid": "53508", "url": "https://it.wikipedia.org/wiki?curid=211083", "title": "El-Lahun", "text": "el-Lahun \u00e8 una localit\u00e0 situata nella regione del Fayyum, in Egitto, conosciuta anche come Illahun oppure Kahun.\nIl sito conserva resti archeologici risalenti al Medio Regno tra cui il complesso piramidale di Sesostri II.\nComplesso piramidale di Sesostri II.\nIl complesso piramidale di Sesostri II venne per la prima volta esplorato da Flinders Petrie nel 1887-89. Egli vi comp\u00ec successivamente altre campagne di scavo, nel 1913 e nel 1920.\nL'intero complesso era circondato da due ordini di mura di recinzione e, ancora pi\u00f9 all'esterno, da un filare di alberi piantati appositamente.&lt;br&gt;\nLe strutture accessorie facenti parte del complesso funerario (tempio funerario, rampa processionale, tempio a valle) sono praticamente scomparse. Sul lato sud, tra le due cinte murarie, sono state ritrovate delle tombe regali a pozzo, tra cui la pi\u00f9 nota \u00e8 quella della principessa Sithathoriunet, figlia di Sesostri II, i cui gioielli sfuggirono al saccheggio e giunsero cos\u00ec sino a noi.\nLa piramide.\nLa piramide venne edificata attorno ad un nucleo di roccia preesistente, al quale venne aggiunta la struttura stellata tipica delle piramidi della XII dinastia; gli spazi vuoti vennero colmati da mattoni crudi. La copertura consisteva in lastre di calcare bianco che doveva contrastare col \"pyramidion\" in granito nero, del quale ci sono giunti i frammenti.&lt;br&gt;\nLa base della struttura aveva un lato di 107 metri, ma si ignora quanto fosse alta in quanto l'angolo di pendenza non \u00e8 ormai determinabile.\nL'ingresso della piramide si sarebbe dovuto trovare, come consuetudine, sul lato nord. Fu invece scoperto nel cortile davanti alla facciata sud della stessa, forse per motivi di sicurezza. Un pozzo profondo 9 metri giungeva nei pressi di alcune piccole sale; sotto il pavimento, per\u00f2, vi era un accesso segreto ad un corridoio che si dipanava sotto la piramide con variazioni di pendenza e di direzione, fino a giungere alla camera funeraria, con soffitto a volta. Qui venne ritrovato il grande sarcofago in granito rosso ed una tavola delle offerte in alabastro. In una nicchia, Petrie e Brunton nel 1920 rinvennero qualche ricco gioiello sfuggito ad antichi violatori di tombe.\nVillaggio operaio.\nA 2 kilometri a nordest del complesso (), il faraone ordin\u00f2 la realizzazione di un villaggio operaio temporaneo chiamato \"Hetep-Sesostri\", pensato unicamente per dare alloggio agli addetti alla costruzione del complesso ed alle loro famiglie. Il villaggio ha una pianta rettangolare perfettamente ordinata e razionale, con lati di 400 x 350 metri.&lt;br&gt;\nIn un tempio del villaggio, Petrie rinvenne svariati rotoli di papiri recanti testimonianze di vita quotidiana di quel periodo di storia egizia."}
{"id": "211084", "revid": "1632387", "url": "https://it.wikipedia.org/wiki?curid=211084", "title": "Winterheart's Guild", "text": "Winterheart's Guild \u00e8 il terzo album del gruppo musicale finlandese Sonata Arctica, pubblicato nel 2003.\nIl disco.\nI disegni sul \"booklet\" sono di Janne Pitk\u00e4nen, secondo le indicazioni del cantante Tony Kakko. In copertina sono rappresentate quattro persone, simboli delle quattro stagioni.\nAll'interno sono presentate due fotografie per ogni componente della band, scattate tutte in un bosco. Tra i due membri del gruppo ci sono alcuni disegni tratti dalle canzoni dell'album. Tony Kakko e Jani Liimatainen sono ritratti in inverno, poi nuovamente Jani Liimatainen \u00e8 ritratto assieme a Marko Paasikoski in primavera. In estate c'\u00e8 di nuovo Marko Paasikoski insieme a Tommy Portimo. Infine l'autunno con Tommy Portimo e Tony Kakko. Conclude il booklet una visione notturna del posto."}
{"id": "211087", "revid": "1318658", "url": "https://it.wikipedia.org/wiki?curid=211087", "title": "Isole Juan Fern\u00e1ndez", "text": "Le isole Juan Fern\u00e1ndez sono un arcipelago al largo delle coste del Cile, costituito dall'isola Robinson Crusoe (fino al 1966 chiamata \"M\u00e1s a Tierra\"), l'isola Alexander Selkirk (fino al 1966 chiamata \"M\u00e1s Afuera\") e l'isoletta Santa Clara, pi\u00f9 alcuni altri isolotti minori.\nDescrizione.\nIl loro nome viene dal navigatore spagnolo Juan Fern\u00e1ndez che le scopr\u00ec tra il 1563 e il 1574. L'arcipelago si trova 670\u00a0km ad ovest della costa del Cile, all'altezza del porto di San Antonio, vicino Valpara\u00edso. L'arcipelago, di origine vulcanica, ha un clima subtropicale piovoso. Le tre isole principali coprono una superficie di 147\u00a0km\u00b2. L'arcipelago si trova tra 33\u00b0 36' e 33\u00b0 46' S e 80\u00b0 47' e 78\u00b0 47' O.\nAmministrativamente costituisce la municipalit\u00e0 (comune) di Juan Fern\u00e1ndez della provincia di Valpara\u00edso, nella quinta regione (Regione di Valpara\u00edso) del Cile. Costituisce, insieme all'Isola di Pasqua, Sala y G\u00f3mez, San Felix e San Ambrosio le Isole sporadiche cilene.\nLe isole.\nL'unica isola abitata \u00e8 Robinson Crusoe (latitudine 33\u00b0 38' S, longitudine 78\u00b0 49' O). Ha una superficie di 96,4\u00a0km\u00b2. La popolazione, che contava 488 abitanti al censimento del 1992, \u00e8 salita nel 2002 a 633, per la maggior parte concentrata nella capitale, San Juan Bautista, nella Baia Cumberland. Fu fondata nel 1877 dal barone Alfredo Van Rodt.\nDopo la battaglia di Rancagua (1814) serv\u00ec da prigione fino al 1931. La principale attivit\u00e0 economica \u00e8 la pesca dell'aragosta. La popolazione pi\u00f9 giovane emigra verso il continente per ottenere migliori opportunit\u00e0 e una vita meno isolata.\nL'isola Alexander Selkirk (latitudine 33\u00b0 45' S, longitudine 80\u00b0 45' O) ha una superficie di 48\u00a0km\u00b2. La sua vetta principale \u00e8 il Cerro de Los Inocentes ().\nL'isoletta Santa Clara (latitudine 33\u00b0 42' S, longitudine 79\u00b0 00' O) ha una superficie di 5\u00a0km\u00b2 e dista 1,5\u00a0km dall'isola Robinson Crusoe.\nStoria.\nL'arcipelago fu scoperto dal marinaio spagnolo Juan Fern\u00e1ndez, probabilmente tra il 1563 e il 1574. Ufficialmente la data della scoperta \u00e8 il 22 novembre del 1574.\nNel XVII e XVIII secolo fu usato come covo di pirati e corsari. Il forte di Santa Barbara fu costruito per gli spagnoli nel 1749 sull'isola Robinson Crusoe come protezione dai pirati. Fu ricostruito nel 1974 e dichiarato monumento storico nel 1979.\nNel 1915 nella Baia Cumberland fu affondato l'incrociatore leggero tedesco SMS \"Dresden\", sfuggito alla Battaglia delle Falkland, dalle navi inglesi HMS \"Orakon\", HMS \"Glasgow\" e HMS \"Kent\". Nel 1985 venne istituito un monumento a ricordo dell'evento.\nNel 1935 le tre isole principali dell'arcipelago furono dichiarate parco nazionale, con un'estensione di circa 9967 ettari.\nNel 1966 vennero cambiati i nomi delle due isole principali.\nNel 1977 l'arcipelago fu dichiarato Riserva Mondiale della Biosfera dall'UNESCO.\nIn seguito al terremoto di 8,8\u00b0 della scala Richter avvenuto nella notte di sabato 27 febbraio 2010 alle 3:34 ora locale (le 7:34 in Italia) e verificatosi a 90 km dalla citt\u00e0 cilena di Concepci\u00f3n, le isole sono state colpite da uno tsunami, con onde alte fino a 3 metri che hanno creato ingenti danni ed alcune vittime.\nCuriosit\u00e0.\nL'isola di Robinson Crusoe fu l'isola dove approd\u00f2 il marinaio Alexander Selkirk che vi visse dal 1704 al 1709. Questa storia ispir\u00f2 il romanzo di Daniel Defoe, \"Robinson Crusoe\". Oggi \u00e8 possibile visitare il luogo dove si suppone sia approdato il naufrago. Questo \u00e8 anche il motivo per il quale nel 1966 \u00e8 stato cambiato il nome delle due isole principali."}
{"id": "211088", "revid": "124741548", "url": "https://it.wikipedia.org/wiki?curid=211088", "title": "Lanzarote", "text": "Lanzarote \u00e8 l'isola pi\u00f9 nord-orientale dell'arcipelago spagnolo delle Isole Canarie. Deve il suo nome a Lanzerotto Malocello, il navigatore di Varazze (Savona) che per primo la scopr\u00ec nel 1312 e che la occup\u00f2 per diverso tempo. La superficie \u00e8 di 806\u00a0km\u00b2 (quarta isola dell'arcipelago), la popolazione \u00e8 di circa 147.000 abitanti, \u00e8 la terza pi\u00f9 popolosa delle Canarie dopo Tenerife e Gran Canaria. La capitale dell'isola \u00e8 Arrecife. Amministrativamente l'isola \u00e8 compresa nella provincia di Las Palmas.\nLa principale attrattiva turistica dell'isola \u00e8 il Parco nazionale Timanfaya, situato nella parte occidentale e caratterizzato dal paesaggio vulcanico. Altre attrattive turistiche sono le grotte di Jameos del Agua, la Cueva de los Verdes e il Charco de los Clicos. Vicino a Lanzarote si trova il subarcipelago Chinijo formato dalle isole minori di Graciosa, Alegranza, Monta\u00f1a Clara, Roque del Oeste, e Roque del Este.\nLanzarote \u00e8 stata nominata riserva della biosfera dall'UNESCO, grazie anche all'impegno dell'architetto locale C\u00e9sar Manrique. Nella frazione di Taro de Tahiche, a 5\u00a0km da Arrecife si trova la sede della fondazione a lui intitolata, ospitata nella sua residenza e che raccoglie sculture, dipinti e progetti architettonici di grande integrazione con la natura vulcanica dell'isola.\nStoria.\nAntichit\u00e0.\nTramite la scoperta alcuni oggetti dal sito di Buenavista, datati con il metodo del radiocarbonio all'inizio del I millennio a.C., si pu\u00f2 presupporre una prima colonizzazione dell'isola di Lanzarote da parte dei Fenici. La combinazione di terreno fertile e punti d'acqua temporanei ha portato al fatto che alcuni luoghi erano visti come aree preferite per l'insediamento di una popolazione che poteva guadagnarsi da vivere attraverso l'allevamento e l'agricoltura. All'inizio doveva essere un'impresa finanziata dallo Stato, un processo di colonizzazione per ragioni geo-strategiche e per l'uso agricolo delle materie prime della zona. Si pu\u00f2 presumere che i primi coloni siano stati gruppi di paleo-berberi nordafricani che furono in contatto con la cultura fenicia del Nordafrica. Il processo di colonizzazione deve essere avvenuto dopo il VI secolo a.C. insieme all'espansione di Cartagine.\nA cavallo dei secoli si osserva l'inizio di un estensivo sfruttamento del territorio dell'isola. La base era il modello isolano di produzione agricola con l'obiettivo di produrre beni per produrre porpora, sale marino e garum, che divennero di interesse anche per i romani. Plinio il Vecchio indica la relazione tra il re mauritano Giuba II, che era sotto il dominio romano, e le Isole Canarie. Le isole venivano identificate dall'autore romano con le Isole Fortunate. Si ritiene che pi\u00f9 coloni arrivarono nelle isole dall'area a nord e a sud dello Stretto di Gibilterra in questo momento. La presenza di marinai romani o romanizzati sulle isole termin\u00f2 dopo la crisi politica ed economica dell'Impero Romano nel III secolo d.C., quando fu abbandonata anche parte della provincia della Mauretania Tingitana. Ci\u00f2 ha portato alla fine dei laboratori di porpora e delle saline sulla costa atlantica del Marocco. In questo momento, le Isole Canarie divennero sempre pi\u00f9 isolate. Ci\u00f2 alla fine port\u00f2 al fatto che i nativi, che non avevano alcuna conoscenza della costruzione navale e della scienza nautica, non potevano nemmeno mantenere i collegamenti tra le isole.\nUna cultura indipendente si svilupp\u00f2 sull'isola di Lanzarote nel periodo successivo all'abbandono degli insediamenti romani. Gli abitanti nativi dell'isola di Lanzarote erano i \"Majos\". Poich\u00e9 non hanno lasciato alcuna prova scritta, le culture delle Antiche Canarie, note con l'appellativo generale di Guanci, sono conosciute solo attraverso reperti archeologici e resoconti di marinai europei del XIV e XV secolo.\nDal XIV al XVIII secolo.\nNonostante la sua esistenza, come quella delle altre isole, sia conosciuta fin dell'epoca romana, Lanzarote rimase tagliata fuori del mondo civilizzato e quando nel 1312 il navigatore varazzino Lanzerotto Malocello la riscopr\u00ec, la trov\u00f2 abitata da una popolazione che viveva ancora all'et\u00e0 della pietra, che si chiamavano \"Majos\". Il Malocello visse a Lanzarote integrandosi con la popolazione, ma dopo vent'anni fu scacciato da una rivolta dei nativi.\nNel 1402 il normanno Jean de B\u00e9thencourt sbarc\u00f2 sull'isola con intenzioni bellicose; dopo esserne divenuto padrone vi si stabil\u00ec.\nIl 1\u00b0 maggio 1402, pari la spedizione guidata da Jean de B\u00e9thencourt e Gadifer de la Salle verso le Isole Canarie da La Rochelle. Lo scopo della spedizione era di creare una base per l'estrazione e l'esportazione del lichene Roccella canariensis, che veniva trasformato in un colorante rosso in Europa. Affinch\u00e9 la base commerciale potesse funzionare indipendentemente dall'approvvigionamento dall'Europa, agricoltori e artigiani francesi dovevano stabilirvisi come coloni. Oltre ad alcuni soldati, i partecipanti alla spedizione erano contadini e artigiani, alcuni dei quali avevano portato con s\u00e9 anche le mogli. La conversione degli indigeni al cristianesimo era un obiettivo di B\u00e9thencourt, che prese molto sul serio. Per questo motivo accompagnarono la spedizione membri del clero come Jean Le Verrier e Pierre Bontier. Alla fine di luglio 1402, la nave raggiunse la costa meridionale dell'isola di Lanzarote. A bordo c'erano circa 60 persone, tra cui due ex schiavi che erano stati rapiti da Lanzarote e portati in Europa. Questi dovevano agire come traduttori e mediatori. Jean de B\u00e9thencourt riusc\u00ec a negoziare con Guadafr\u00e1, il capo dei Majos, per concludere un trattato che gli consentisse di costruire una fortificazione sull'isola. In cambio, avrebbe dovuto proteggere i Majos dai cacciatori di schiavi.\nAll'estremit\u00e0 meridionale del comune di Yaiza, nella zona conosciuta come \"El Rubic\u00f3n\", fu costruito il primo insediamento europeo delle Canarie (1402) che diede inizio alla conquista dell'arcipelago. In questo luogo c'era la cattedrale di San Marziale di Limoges, che \u00e8 stata poi distrutta dai pirati inglesi nel XVI secolo e ricostruita nella localit\u00e0 di Fem\u00e9s. Questa diocesi \u00e8 stata spostata nel 1483 a Las Palmas de Gran Canaria (Diocesi delle Isole Canarie).\nNel 1500 l'isola visse un secolo di terrore a causa delle continue scorrerie dei pirati maghrebini, che la saccheggiarono ripetutamente costringendo i suoi abitanti ad abbandonare le coste e rifugiarsi nell'entroterra.\nL'eruzione del Timanfaya.\nIl 1\u00ba settembre del 1730, dopo un lungo periodo segnato da terremoti pi\u00f9 o meno forti e altri inequivocabili segnali, ha inizio una lunga serie di intense eruzioni vulcaniche. In sei anni circa un terzo dell'isola viene sconvolta e stravolta nella sua geografia da lava, cenere, lapilli e crateri aperti improvvisamente su paesi. Al termine della fase eruttiva la fisionomia dell'isola di Lanzarote sar\u00e0 completamente diversa da quella fino ad allora conosciuta.\nGeografia.\nLanzarote \u00e8 situata lungo il percorso dell'aliseo di nord est e gode del suo effetto di raffreddamento, riuscendo cos\u00ec a mantenere le temperature giornaliere a livelli moderati. Senza questi benefici il clima dell'isola assomiglierebbe a quello del vicino Sahara. Ogni anno diverse tempeste di sabbia trasportate dallo scirocco attraversano la stretta fascia di mare che separa le isole dal Sahara facendo salire le temperature anche a 40 \u00b0C e riducendo la visibilit\u00e0 anche a meno di 100 metri. Questo particolare fenomeno \u00e8 chiamato Calima.\nClima.\nIl clima di Lanzarote si mantiene relativamente costante e gradevole nel corso dell'anno con una temperatura media annuale che nel 2006 \u00e8 stata di 21,4\u00a0\u00b0C. Durante i mesi estivi, da giugno a settembre, la temperatura massima media pu\u00f2 arrivare anche a 32\u00a0\u00b0C, anche se abbastanza raramente, mentre nelle ore notturne si mantiene attorno ai 20\u00a0\u00b0C. D'inverno le massime si aggirano tra i 15 e i 25\u00a0\u00b0C, per poi scendere fino a 14\u00a0\u00b0C nelle ore notturne, scendendo raramente sotto questo limite.\nLe precipitazioni per l'anno 2006 sono ammontate a 117\u00a0mm, anche se molto mal distribuiti dato che la maggior parte della pioggia \u00e8 caduta nei mesi di ottobre (16\u00a0mm), gennaio (28\u00a0mm) e febbraio (49\u00a0mm). Per via della sua particolare orografia, la maggior parte della pioggia cade nella met\u00e0 nord-occidentale dell'isola, incluso il massiccio del Famara, lasciando la restante met\u00e0 tendenzialmente asciutta.\nLa bandiera.\nL'isola di Lanzarote non ha una propria bandiera ufficialmente approvata. La bandiera dell'isola \u00e8 in realt\u00e0, quella della capitale dell'isola, Arrecife. \u00c8 divisa diagonalmente in due triangoli rettangoli, rosso e blu con quello rosso attaccato all'albero. Al centro lo scudo araldico dell'isola.\nSimboli naturali.\nI simboli naturali di Lanzarote sono: \"Munidopsis polymorpha\" (granchio cieco) e \"Euphorbia balsamifera\" (tabaiba dulce).\nEconomia.\nSia Lanzarote sia Fuerteventura sarebbero stati i principali esportatori di grano e cereali nelle isole centrali dell'arcipelago nel corso dei secoli XVI, XVII e XVIII: Tenerife e Gran Canaria. Anche se questo commercio non si \u00e8 quasi mai invertito negli abitanti di Lanzarote e Fuerteventura (a causa del fatto che i proprietari terrieri di queste isole hanno beneficiato di questa attivit\u00e0), producendo periodi di carestia, quindi la popolazione di queste isole ha dovuto recarsi a Tenerife e Gran Canaria per cercare di migliorare la sua fortuna. L'isola di Tenerife \u00e8 principale centro di attrazione per gli abitanti di Lanzarote e Fuerteventura, da qui il sentimento di unione che \u00e8 sempre esistito nella sfera popolare con Tenerife.\nTurismo.\nLe principali localit\u00e0 turistiche, che si trovano sul versante sud-orientale dell'isola, sono tre: Puerto del Carmen, Costa Teguise e Playa Blanca.\nAgricoltura.\nUna parte dell'isola \u00e8 caratterizzata dalla coltivazione di vigne molto particolari. La coltivazione a \"hoyos\" prevede la costruzione di piccoli muretti semicircolari di pietra lavica, alti 50-70 cm, preparati dall'uomo per proteggere le piante dal vento, dove viene scavata una buca e sul fondo delle quali cresce la vite che produce generalmente malvasia. Sopra questi campi l'agricoltore stende una fine cappa di cenere vulcanica che, assorbendo la rugiada notturna, procura il grado di umidit\u00e0 necessario alle piante.\nTale sistema di coltivazione implica tuttavia una scarsa densit\u00e0 di piante per ettaro, specialmente evidenziabile negli impianti pi\u00f9 datati (anche 2-300 anni).\nPer ovviare a questo problema, pi\u00f9 recentemente, \u00e8 stato introdotto il sistema di coltivazione a \"zanjas\", che prevede muri protettivi disposti linearmente.\nSi possono degustare molti prodotti tropicali in queste isole, dalla frutta esotica, come papaya, avocado, mango e platano (banane tropicali) fino alla grande variet\u00e0 di succhi di frutta tropicali e tanti altri prodotti tipici, come il miele di palma, la marmellata di cactus, la crema di banane tropicali, e anche le \"papas arrugadas\" (patate tipiche delle Canarie, bollite in acqua salata e servite con salsa all'aglio e yogurt o piccante).\nAmpiamente coltivata anche l'aloe vera che in passato era considerata sacra dagli indigeni Guanci. \nLa pianta \u00e8 sfruttata per molti scopi: il succo \u00e8 usato come bevanda energetica, ricostituente, inoltre i derivati sono usati per la loro azione lenitiva e nella cosmesi.\nComunicazioni e collegamenti.\nSull'isola si trova l'aeroporto di Guacimeta presso Arrecife. Il suo codice IATA \u00e8 \"ACE\". Recentemente si \u00e8 aggiunta alle destinazioni low-cost grazie a:\nArrecife \u00e8 anche il principale porto dell'isola, con traghetti per Puerto del Rosario (su Fuerteventura) per Las Palmas de Gran Canaria (su Gran Canaria) e per Cadice (sulla Spagna). Esiste anche un collegamento tra Playa Blanca e Corralejo (su Fuerteventura).\nI collegamenti interni si limitano a una serie di linee di autobus (localmente chiamati \"guaguas\") che collegano le varie localit\u00e0 dell'isola al capoluogo Arrecife. Sono presenti in gran numero agenzie di autonoleggio (\"Alquiler de coches\"), e in alcune localit\u00e0 \u00e8 possibile noleggiare biciclette. Esplorare l'isola con questo mezzo \u00e8 un'interessante alternativa avvantaggiata anche dal clima molto mite, dalle strade poco trafficate e, per la maggior parte, pianeggianti.\nCelebrazioni.\nLa festa principale dell'isola si svolge nel comune di Tinajo, ogni 15 settembre in onore della Madonna Addolorata (\"Virgen de los Dolores\"), patrona dell'isola di Lanzarote. Al suo pellegrinaggio partecipano persone provenienti da tutta l'isola, per lo pi\u00f9 vestite in costumi tradizionali. I pellegrini provenienti da altre isole dell'arcipelago delle Canarie affollano anche \"Mancha Blanca\" in Tinajo, dove esiste un santuario.\nL'altro grande festival \u00e8 il carnevale, che si tiene di solito nel mese di febbraio. Il clou \u00e8 il carnevale di Arrecife, la capitale.\nTrasporti.\nL'isola \u00e8 servita dall'aeroporto di Lanzarote."}
{"id": "211090", "revid": "1632387", "url": "https://it.wikipedia.org/wiki?curid=211090", "title": "Kings of Metal", "text": "Kings of Metal \u00e8 il sesto album della band statunitense Manowar, ed \u00e8 considerato come uno degli album pi\u00f9 significativi del gruppo. \u00c8 l'ultimo album con il chitarrista Ross the Boss prima del suo abbandono per tornare alla sua band precedente The Dictators."}
{"id": "211091", "revid": "834", "url": "https://it.wikipedia.org/wiki?curid=211091", "title": "Pvr", "text": ""}
{"id": "211092", "revid": "599013", "url": "https://it.wikipedia.org/wiki?curid=211092", "title": "PVR", "text": ""}
{"id": "211094", "revid": "287204", "url": "https://it.wikipedia.org/wiki?curid=211094", "title": "Juan Fernandez", "text": ""}
{"id": "211095", "revid": "396099", "url": "https://it.wikipedia.org/wiki?curid=211095", "title": "Dvr", "text": ""}
{"id": "211096", "revid": "486946", "url": "https://it.wikipedia.org/wiki?curid=211096", "title": "Digital Video Recorder", "text": ""}
{"id": "211097", "revid": "968255", "url": "https://it.wikipedia.org/wiki?curid=211097", "title": "The Triumph of Steel", "text": "The Triumph of Steel \u00e8 il settimo album della band statunitense Manowar."}
{"id": "211098", "revid": "287204", "url": "https://it.wikipedia.org/wiki?curid=211098", "title": "Bernhard Rust", "text": "Dopo aver combattuto durante la Prima guerra mondiale ed essere stato decorato con la Croce di Ferro per il suo coraggio, entr\u00f2 nel Partito nazista nel 1922. Maestro scolastico, perse il lavoro nel 1930, ma l'anno successivo venne eletto al Reichstag.\nNel 1934 venne nominato da Adolf Hitler Ministro della Scienza, Educazione e Cultura del Reich: da allora si impegn\u00f2 ad eliminare, come egli le defin\u00ec, tutte le \"impurit\u00e0\" dal sistema universitario tedesco, ossia tutti gli Ebrei, e gli esponenti intellettuali non nazisti. Disse una volta: \"la sola funzione della formazione scolastica \u00e8 quella di creare nuovi nazisti\".\nSi suicid\u00f2 pochi giorni dopo la resa della Germania e la fine delle ostilit\u00e0 belliche sul suolo europeo."}
{"id": "211101", "revid": "110157", "url": "https://it.wikipedia.org/wiki?curid=211101", "title": "Juan Fern\u00e1ndez", "text": ""}
{"id": "211102", "revid": "767487", "url": "https://it.wikipedia.org/wiki?curid=211102", "title": "Aaron McKie", "text": "Carriera.\nUscito dall'universit\u00e0 di Temple nel 1994, viene scelto nel draft con la 17\u00aa chiamata dai Portland Trail Blazers, per i quali gioca per due stagioni e mezzo con rendimenti alterni.\nNel gennaio del 1997 viene ceduto ai Detroit Pistons all'interno di uno scambio che coinvolge anche Randolph Childress, Reggie Jordan e Stacey Augmon. L\u00ec rimane fino al 18 dicembre 1998, quando uno scambio fra i Philadelphia 76ers e i Pistons vede Jerry Stackhouse ed Eric Montross approdare nella \"citt\u00e0 dei motori\", e McKie e Theo Ratliff accasarsi a Philadelphia.\nCon i Sixers rimane sette stagioni e mezzo, mai titolare fisso, ma utilissimo sesto uomo di lusso. Vince infatti il NBA Sixth Man of the Year Award nella stagione 2000-01, anno in cui i Sixers persero in finale contro i Los Angeles Lakers, quando, complici le caviglie malmesse di Eric Snow e gli acciacchi di Allen Iverson, rimane in campo per una media di 31,5 minuti a partita, mettendo a referto 11,6 punti, 4,1 rimbalzi e 5 assist per gara.\nNell'estate del 2005 viene svincolato dai Sixers come \"free agent\" per problemi di \"luxury tax\" e viene ingaggiato dai Los Angeles Lakers, dove gioca al fianco di Kobe Bryant."}
{"id": "211104", "revid": "1154737", "url": "https://it.wikipedia.org/wiki?curid=211104", "title": "Calton Hill", "text": "Calton Hill \u00e8 una collina situata nel centro di Edimburgo (Scozia).\nDescrizione.\nLa collina \u00e8 sede di un parco pubblico molto frequentato. La collina \u00e8 stata designata \"sito di interesse scientifico\" dallo Scottish Natural Heritage, e contiene numerosi elementi architettonici di interesse storico e turistico. Le evidenze archeologiche, infatti, testimoniano che la collina fosse gi\u00e0 abitata sin dall'et\u00e0 del bronzo.\nSulla sommit\u00e0 di Calton Hill vengono celebrati numerosi festival, tra cui la festa gaelica di Beltane (\"Beltane Fire Festival\"), che il 30 aprile di ogni anno attira decine di migliaia di partecipanti.."}
{"id": "211105", "revid": "767487", "url": "https://it.wikipedia.org/wiki?curid=211105", "title": "Louder Than Hell", "text": "Louder Than Hell \u00e8 l'ottavo album della band statunitense Manowar."}
{"id": "211106", "revid": "767487", "url": "https://it.wikipedia.org/wiki?curid=211106", "title": "Portamento (musica)", "text": "Per portamento si intende una sorta di piccolo glissando che i musicisti utilizzano come mezzo espressivo e interpretativo. Il termine \u00e8 nato e spesso \u00e8 ancora utilizzato per indicare i glissati fra due note nella tecnica vocale (portamento di voce) .\nA volte viene segnato dal compositore con le stesse modalit\u00e0 indicate per il glissando ma con l'abbreviazione \"port.\" in luogo di \"gliss.\"."}
{"id": "211107", "revid": "2024225", "url": "https://it.wikipedia.org/wiki?curid=211107", "title": "Emily Bront\u00eb", "text": "Biografia.\nEmily nacque a Thornton nello Yorkshire il 30 luglio 1818, quinta di sei figli: Maria (23 aprile 1814 - 6 maggio 1825), Elizabeth (8 febbraio 1815 - 15 giugno 1825), Charlotte (21 aprile 1816 - 31 marzo 1855), Branwell (26 giugno 1817 - 24 settembre 1848), Anne (17 gennaio 1820 - 28 maggio 1849). Nel 1820 la famiglia si trasfer\u00ec a Haworth, dove il padre di Emily, Patrick (17 marzo 1777 - 7 giugno 1861), era stato nominato curato perpetuo. \nFu in questo ambiente che fior\u00ec il talento letterario delle sorelle Bront\u00eb. Durante l'infanzia, dopo la morte della madre Maria Branwell (1783 - 15 settembre 1821), i sei bambini furono affidati alle cure della governante Tabitha \"Tabby\" Aykroyd, vedova di mezza et\u00e0 che prest\u00f2 servizio nella canonica dal 1825 fino alla morte avvenuta nel 1855, e della zia Elizabeth Branwell, giunta da Penzance per assistere la sorella durante la malattia ed in seguito rimasta per accudire i nipoti.\nTra il 1824 ed il 1825 Emily e le tre sorelle maggiori (Charlotte, Elizabeth e Maria) frequentarono la Clergy's Daughters School di Cowan Bridge; le condizioni di vita malsane dell'istituto, l'igiene trascurata, il vitto insufficiente e l'atmosfera permeata di fanatismo religioso saranno in seguito immortalate da Charlotte nel romanzo Jane Eyre. All'inizio del 1825, Maria, la maggiore, si ammal\u00f2 di tubercolosi e fu riportata a casa, dove mor\u00ec nel mese di maggio, seguita un mese dopo dalla secondogenita Elizabeth. Il manifestarsi di un'epidemia di tifo nel collegio indusse il reverendo Patrick a riportare a casa anche Charlotte ed Emily, la cui salute rimase comunque irreparabilmente minata. Durante la permanenza presso la scuola di Cowan Bridge, Emily, all'epoca di sei anni, fu descritta da una delle insegnanti come \"una bambina adorabile, l'autentica favorita di tutta la scuola\".\nIl talento letterario di Emily, cos\u00ec come quello degli altri fratelli, si svilupp\u00f2 in et\u00e0 molto precoce. Secondo un'annotazione di Charlotte, tutto era partito da un gioco infantile, \"facciamo finta di avere un'isola ciascuno\"; nello stesso periodo, di ritorno dalla scuola di Cowan Bridge, i bambini ricevettero in dono dal padre una scatola di soldatini, con i quali si divertivano ad immaginare le pi\u00f9 disparate avventure: nacque cos\u00ec \"Young Men\" il primo ciclo narrativo dei ragazzi Bront\u00eb. Risalgono a quegli stessi anni (1826-1827) anche \"Our Fellows\" e \"Tales of Islanders\", cicli ispirati l'uno dalle Favole di Esopo, l'altro dalla fantasia di poter avere un'isola tutta per s\u00e9.\nLe due sorelle minori avevano un ruolo di secondo piano nell'invenzione delle complicate vicende al centro di questi cicli, ma quando Bramwell, in assenza di Charlotte (nel frattempo iscritta alla scuola di Roe Head nel 1831), si dedic\u00f2 a fondere le complesse e intricatissime vicende degli \"Young Men\" in un unico resoconto, Emily e Anne ricominciarono a lavorare al ciclo \"Islanders\", abbandonato dai fratelli maggiori qualche tempo prima. Nel giro di pochi anni \"Islanders\" si evolse in un nuovo ciclo chiamato \"Gondal\". Gondal era un'isola fittizia del Pacifico settentrionale il cui territorio era suddiviso in regni per lo pi\u00f9 rivali: gli abitanti dell'isola erano protagonisti di intrighi politici, sanguinose vendette e complesse storie d'amore che Emily ed Anne misero, almeno in parte, per iscritto. Se si escludono le poesie di Emily ed Anne \"firmate\" dai vari personaggi, l'intero \"ciclo di Gondal\" \u00e8 andato perduto, non si sa se accidentalmente o intenzionalmente, e la ricostruzione delle vicende \u00e8 a tutt'oggi piuttosto problematica e controversa.\nIl 12 luglio 1836 Emily scrisse \"Will the day be bright or cloudy?\", poesia gondaliana in cui l'avvenire di una bambina viene paragonato all'evolversi del giorno. Fra le circa 200 poesie di Emily giunte fino a noi questa \u00e8 la pi\u00f9 antica, ma non \u00e8 da escludere che l'autrice possa aver cominciato a dedicarsi alla poesia qualche anno prima.\nIl primo scritto di Emily pervenutoci \u00e8 un breve brano autobiografico, di tono ironico ed infantile, contenente numerosi errori di ortografia e punteggiatura, scritto con la collaborazione della sorella Anne e datato 24 novembre 1834:\nNel 1838 Emily inizi\u00f2 a lavorare come insegnante presso la scuola di Law Hill, vicino ad Halifax (West Yorkshire). Rest\u00f2 l\u00ec per circa sette mesi, lasciandosi dietro la reputazione di essere disordinata, distratta ed intrattabile ma, nonostante gli orari pesanti che la routine scolastica imponeva (\"\"lavori pesanti dalle sei di mattina fino alle undici di sera, con mezz'ora soltanto di ricreazione in mezzo\"), riusc\u00ec a scrivere un numero considerevole di poesie. Tornata ad Haworth, Emily si dedic\u00f2 alle faccende di casa, ma anche alla pittura, al pianoforte ed al ciclo narrativo di Gondal. Lasci\u00f2 nuovamente la canonica nel 1842, quando part\u00ec alla volta di Bruxelles insieme alla sorella Charlotte, per approfondire la conoscenza delle lingue presso una scuola privata. Emily rimase in Belgio per circa un anno: a novembre torn\u00f2 a casa per il funerale della zia Elizabeth Branwell, deceduta all'et\u00e0 di 66 anni a causa di un'occlusione intestinale; ella lasci\u00f2 alle tre nipoti un'eredit\u00e0 di 900 sterline (equivalenti a circa 53.000 sterline odierne), investite in azioni.\nNel gennaio successivo Charlotte ripart\u00ec per Bruxelles, mentre Emily, al contrario, rimase a casa, dove torn\u00f2 ad occuparsi delle sue mansioni di padrona di casa e della sua attivit\u00e0 poetica.\nNell'autunno del 1845 Charlotte trov\u00f2 uno dei quaderni di poesie di Emily. Rimase talmente colpita dai versi da pensare immediatamente alla pubblicazione di un volume che raccogliesse le poesie di tutte le sorelle. Convincere Emily, indignatissima per l'invadenza della sorella, non fu per nulla facile, ma, con la promessa che la loro identit\u00e0 sarebbe stata protetta da pseudonimi (che le sorelle crearono a partire dalle loro iniziali), Charlotte riusc\u00ec infine a strapparle il consenso e, l'anno seguente, il volume usc\u00ec con il titolo \"Poems by Currer, Ellis and Acton Bell\". Ne vennero vendute due sole copie, ma Ellis (ovvero Emily) ricevette critiche lusinghiere.\nNel gennaio del 1847 l'editore Newby accett\u00f2 di pubblicare i romanzi di Ellis ed Acton Bell, rispettivamente \"Cime tempestose\" e \"Agnes Grey\", che tuttavia furono pubblicati soltanto a dicembre, sulla scia dell'enorme successo di \"Jane Eyre\" di Currer Bell. \"Cime Tempestose\" fu oggetto di notevole scandalo: i critici lamentavano la mancanza di un fine morale della vicenda e solo pochi ne notarono l'originalit\u00e0 e la potenza. Oggigiorno il romanzo, la cui struttura innovativa fu riconosciuta inizialmente solo da pochi recensori, \u00e8 considerato un classico della letteratura mondiale e uno dei migliori esempi della letteratura vittoriana.\nDi salute cagionevole sin dai tempi della scuola di Cowan Bridge, Emily Bront\u00eb era affetta da tubercolosi ed entr\u00f2 in fase terminale gi\u00e0 al principio del 1848, allorch\u00e9 era impegnata, come risulta da una lettera del suo editore, nella stesura del suo secondo romanzo, andato perduto. Le condizioni di Emily peggiorarono drasticamente a settembre dello stesso anno, dopo il decesso del fratello Branwell, morto appena trentunenne di delirium tremens e da anni vittima di alcolismo e dedito all'uso di oppio e laudano.\nIl modo in cui Emily affront\u00f2 la malattia contribu\u00ec non poco a consolidarne il mito: Charlotte, nelle sue lettere, scrisse che la sorella, consapevole dell'esito letale della propria malattia, non solo rifiutava medicine e medici, ma si ostinava a voler svolgere tutte le mansioni domestiche, delle quali si era sempre occupata, impedendo a chiunque di darle il bench\u00e9 minimo aiuto, nonostante a volte le mancasse il fiato persino per parlare.\nIl mattino del 19 dicembre Emily dichiar\u00f2 di essere pronta a vedere un medico e poco dopo entr\u00f2 in agonia. Mor\u00ec alle due del pomeriggio dello stesso giorno e fu sepolta nella cappella di famiglia, nella chiesa di St. Michael and All Angels a Haworth, nel West Yorkshire.\nOrigine del cognome Bront\u00eb.\nIl cognome del padre Patrick era in origine Prunty, o forse Brunty o O' Prantee, ma lui, ad un certo punto della sua vita, decise di cambiarlo in Bront\u00eb (la dieresi sta a indicare che la lettera 'e' finale non \u00e8 muta come suggerirebbe la regola dell'inglese moderno). Si ipotizza che tale cambiamento sia avvenuto dopo il conferimento, da parte del Re Ferdinando di Borbone, del titolo di Duca di Bronte al famoso ammiraglio Horatio Nelson (Bronte \u00e8 una cittadina della Sicilia)."}
{"id": "211110", "revid": "287204", "url": "https://it.wikipedia.org/wiki?curid=211110", "title": "Emily Bronte", "text": ""}
{"id": "211112", "revid": "767487", "url": "https://it.wikipedia.org/wiki?curid=211112", "title": "Warriors of the World", "text": "Warriors of the World, prodotto nel 2002, \u00e8 il nono album della band statunitense Manowar."}
{"id": "211114", "revid": "2567", "url": "https://it.wikipedia.org/wiki?curid=211114", "title": "HD-DVD", "text": ""}
{"id": "211128", "revid": "110157", "url": "https://it.wikipedia.org/wiki?curid=211128", "title": "SkyDSL", "text": "skyDSL \u00e8 un servizio di connessione a banda larga satellitare per l'accesso ad Internet. skyDSL \u00e8 disponibile in tutta l'Europa ed \u00e8 la soluzione per tutti quelli che non hanno la possibilit\u00e0 di disporre di ADSL per questioni di copertura, perch\u00e9 la trasmissione di dati da Internet si realizza direttamente attraverso un collegamento satellitare.\nLa connessione al satellite con skyDSL \u00e8 unidirezionale. Con l'antenna satellitare \u00e8 solamente possibile ricevere, ma non inviare dati o richieste direttamente al satellite. Affinch\u00e9 ci\u00f2 sia possibile, \u00e8 necessario utilizzare un canale di ritorno via Internet.\nLa tecnologia skyDSL permette collegamenti a banda larga con velocit\u00e0 massime fino a 16 Mbit/s nel Downstream; mentre la Upstream viene condotta attraverso un allacciamento telefonico normale o un cellulare. La trasmissione ad alta velocit\u00e0 dei dati dallo spazio funziona, come per milioni di case con TV, direttamente via satellite. Il segnale viene ricevuto dall'antenna satellitare. Uno Low Noise Block Converter (LNB) trasforma i dati ricevuti ad alta frequenza in una frequenza intermedia pi\u00f9 bassa. Dopo, una scheda PCI installata nel PC invia questi dati all'applicazione Internet corrispondente, come per esempio ad un Browser."}
{"id": "211130", "revid": "52076", "url": "https://it.wikipedia.org/wiki?curid=211130", "title": "Medio Egitto", "text": ""}
{"id": "211131", "revid": "33751", "url": "https://it.wikipedia.org/wiki?curid=211131", "title": "Mondiale Under-20 FIFA", "text": ""}
{"id": "211134", "revid": "122956384", "url": "https://it.wikipedia.org/wiki?curid=211134", "title": "Vanessa Bell", "text": "Biografia.\nNata come Vanessa Stephen, era figlia di Sir Leslie Stephen e sorella maggiore di Virginia, che in seguito divenne una famosa scrittrice col cognome del marito, Virginia Woolf. Dopo la morte dei genitori le due sorelle Stephen si trasferirono nel distretto di Londra Bloomsbury, in una casa pi\u00f9 grande e dove entrarono in contatto con coloro che poi entrarono nel loro circolo culturale. Vanessa studi\u00f2 arte con Sir Arthur Cope e, dopo la sua morte, alla Royal Academy.\nNel 1907 Vanessa si spos\u00f2 con l'altro membro del gruppo Clive Bell e con lui ebbe due figli. Tuttavia, gi\u00e0 al tempo della Prima guerra mondiale, entrambi i coniugi avevano relazioni con altre persone. Vanessa frequent\u00f2 per un periodo il pittore bisessuale Duncan Grant, con cui ebbe una figlia, Angelica, che avrebbe poi sposato l'ex amante del padre David Garnett.\nVanessa, Duncan ed il suo compagno David Garnett si trasferirono nella campagna del Sussex, a Charleston, poco prima dello scoppio della guerra e l\u00ec, Duncan e David (da obiettori di coscienza) dovevano lavorare la terra per sfuggire alla chiamata alle armi.\nCome Duncan Grant, Vanessa contribu\u00ec agli Omega Workshops fondati da Roger Fry. Dopo la Prima guerra mondiale divenne membro del London Group.\nIl figlio maggiore di Vanessa, Julian, mor\u00ec durante la Guerra civile spagnola nel 1937.\nPer tutta la vita il rapporto di Vanessa con Clive Bell rimase amichevole, anche mentre lei aveva dato inizio ad una collaborazione con Duncan Grant, dividendo lo stesso studio o due adiacenti e commentando i lavori l'uno dell'altra.\nFilm.\nIl ruolo di Vanessa \u00e8 stato interpretato nel film \"The Hours\" da Miranda Richardson e da Janet McTeer in \"Carrington\".\nLa vita di Vanessa Bell in particolare e degli altri membri del Bloomsbury Group \u00e8 stata oggetto di una miniserie in 3 puntate prodotta e trasmessa dalla BBC nel 2015, dal titolo Life in Squares"}
{"id": "211135", "revid": "2225", "url": "https://it.wikipedia.org/wiki?curid=211135", "title": "Arcipelago Juan Fern\u00e1ndez", "text": ""}
{"id": "211142", "revid": "729019", "url": "https://it.wikipedia.org/wiki?curid=211142", "title": "Franz Ziereis", "text": "Biografia.\nZiereis nacque a Monaco nel 1905 dove intraprese i primi studi, impiegando otto anni per raggiungere la licenza elementare. Lavor\u00f2 in seguito per qualche tempo come apprendista in un negozio e, durante il periodo della disoccupazione nel 1922, come carpentiere. Terminati gli studi, entr\u00f2 nella Reichswehr nel 1924 divenendo membro dell'11\u00ba reggimento di fanteria, lasciando in seguito l'esercito, con il grado di sergente, per entrare nelle SS il 30 settembre 1936 con il grado di \"SS-Obersturmf\u00fchrer\". L'anno seguente ottenne il comando della 22. \"Hundertschaft\" delle SS-Totenkopfverb\u00e4nde, distaccato a Brandeburgo.\nNel 1938 venne trasferito in Austria, come istruttore delle reclute SS del reggimento \"Thuringia\" delle SS-Totenkopfverb\u00e4nde. Il 17 febbraio 1939, per volere di Theodor Eicke, ispettore generale dei campi di concentramento nazisti, venne destinato al comando del campo di concentramento di Mauthausen in sostituzione di Albert Sauer, con la relativa promozione al grado di tenente colonnello.\nZiereis prese residenza presso lo stesso campo con la sua famiglia: vi trascorse in tutto sei anni, rendendosi tristemente famoso per la caccia ai prigionieri fuggitivi, alla quale addestrava diversi cani, e sparando loro con il proprio fucile, dal portico della propria abitazione, davanti al figlio undicenne. Nel 1941 accolse al campo Heinrich Himmler, comandante generale delle SS, in una delle sue visite di ispezione . Il 20 aprile 1944 venne promosso \"SS-Standartenf\u00fchrer\" (colonnello) per meriti speciali.\nDopo la liberazione del campo, fugg\u00ec insieme alla moglie ed al figlio, ma venne ritrovato dai soldati statunitensi in una casetta nelle montagne di Phyrn, nell'Alta Austria, il 23 maggio 1945. Nel suo nuovo tentativo di fuga, venne ferito gravemente, catturato e trasferito all'Ospedale militare americano di Gusen dove mor\u00ec, dopo l'interrogatorio, il giorno seguente. Il suo corpo venne appeso dagli ex-prigionieri su una recinzione del campo di Gusen, venendo successivamente sepolto in una tomba anonima."}
{"id": "211143", "revid": "373458", "url": "https://it.wikipedia.org/wiki?curid=211143", "title": "Lebenswelt", "text": "Il concetto di Lebenswelt (in italiano 'Mondo vitale' o, pi\u00f9 spesso, 'Mondo della vita') rimanda al pensiero di Edmund Husserl e possiede, nell'ambito della filosofia fenomenologica, una caratteristica ambivalenza. \nDa un lato, significa l'universo dell'autoevidenza, come fondamento antropologico di ogni determinazione nella relazione dell'uomo con il mondo, al contempo, per\u00f2, contraddistingue anche il mondo della vita concreto, visibile e pratico. \nQuesta ambivalenza introduce una distinzione nel significato di \"Lebenswelt\" che separa nettamente tra un mondo della vita astorico e uno mutabile e storico, tra quello universale e quello concreto, tra singolare e mutabile storicamente, diventando, in questo modo, sia la base della critica sia, allo stesso tempo, l'oggetto stesso dell'indagine. \nSu questa base, attraverso l'uso e la tradizione, si sviluppano differenti variazioni di significato del termine. \nIl mondo della vita pu\u00f2 acquistare un significato dal punto di vista della teoria della conoscenza in una prospettiva ontologica, oppure indicare, ma nell'ambito del mondo dell'esperienza individuale, la sfera autoevidente dell'agire tradizionale o comprendente anche l'ambiente socio-culturale gi\u00e0 da sempre dato storicamente.\nDal punto di vista sociologico la \"Lebenswelt\" pu\u00f2 anche essere considerata come fondamento per ogni conoscenza scientifica e pu\u00f2 essere studiata nella sua struttura sia come l'insieme di mondi vitali storici presenti sullo sfondo sia come esperienza e percezione del senso del mondo condivisa da tutti gli uomini e precedente ad ogni altra esperienza. \nAlfred Sch\u00fctz, ricollegandosi a Husserl, introduce il concetto di \"Lebenswelt\" nell'analisi sociologica. L'ambiguit\u00e0 originaria del termine si ripresenta anche nell'uso quotidiano. La quotidianit\u00e0, il mondo del \"chiunque\", va inteso nel senso della \"realt\u00e0 distinta\" presente dinnanzi a noi, che viene accettata in modo aproblematico e immediato. Rappresenta il fondamento non riflesso di qualsiasi avvenimento. La quotidianit\u00e0 \u00e8 gi\u00e0 da sempre riferita ad un mondo culturale intersoggettivo nel quale tutti i fatti hanno una spiegazione (sono gi\u00e0 interpretati), il che rende possibile (perch\u00e9 ne conferisce il senso) l'azione e l'esperienza nel mondo quotidiano. Il tipo di esperienza della comprensione della quotidianit\u00e0 viene definita da Sch\u00fctz come \"common sense\", cio\u00e8 la vita nella sua \"spontanea naturalezza\". \nQuotidianit\u00e0, oppure \"Lebenswelt\", devono essere qui soprattutto considerati, da un lato, come costituenti il mondo del senso creato culturalmente e, dall'altro lato, come base per ogni percezione o comprensione di un dato ambiente socioculturale e delle conseguenti modalit\u00e0 di conoscenza. La quotidianit\u00e0 \u00e8 quindi, allo stesso momento, oggetto dell'indagine e base ontologica per la critica di modalit\u00e0 alternative della conoscenza."}
{"id": "211146", "revid": "287204", "url": "https://it.wikipedia.org/wiki?curid=211146", "title": "L'enigma di Cartesio", "text": "L'enigma di Cartesio \u00e8 un romanzo scritto da Fr\u00e9d\u00e9ric Serror e Herio Saboga.\nTrama.\nIl romanzo \u00e8 ambientato nel 1648, nella Francia del Cardinale Mazarino, durante le lotte per il potere tra re e parlamento; qui avviene un \"delitto perfetto\", condotto con le tecniche matematiche pi\u00f9 avanzate del tempo. L'investigatore privato che si occupa del caso \u00e8 nientemeno che Cartesio. \nIl libro pu\u00f2 essere visto anche come un romanzo storico, infatti esso d\u00e0 uno spaccato molto interessante della situazione francese della prima met\u00e0 del Seicento, oltre a presentare personaggi come il filosofo Gassendi, o l'abate Mersenne. In effetti il libro \u00e8 anche un testo filosofico, per quanto di tipo molto particolare: le ultime quaranta pagine del libro contengono estratti di opere e lettere di Cartesio, completando cos\u00ec l'opera.\nNote critiche.\nCome poliziesco / thriller il romanzo sembra mancare di qualcosa, forse perch\u00e9 gli autori sono filosofi pi\u00f9 che romanzieri, o forse perch\u00e9 hanno esagerato a inserire nella storia troppi personaggi reali e troppi \"discorsi\" effettivamente pronunciati dai vari personaggi. In effetti la trama viene esposta troppo lentamente e quindi perde di mordente, ma il poliziesco fa comunque acqua da tutte le parti, e pi\u00f9 che le dotte spiegazioni di Cartesio sarebbe magari stato meglio aggiungere una piantina della zona dove \u00e8 avvenuto il delitto e tracciare un disegno schematizzato dell'\"arma\" del delitto. Il titolo originale (\"La scala di Cartesio\") appariva pi\u00f9 adeguato. "}
{"id": "211148", "revid": "1728", "url": "https://it.wikipedia.org/wiki?curid=211148", "title": "Romanaccio", "text": ""}
{"id": "211154", "revid": "125095513", "url": "https://it.wikipedia.org/wiki?curid=211154", "title": "Elizabeth George", "text": "All'et\u00e0 di 18 mesi si trasferisce in California.\nInsegna lingua inglese alla scuola pubblica mentre si laurea in psicologia.\nAttualmente vive fra Huntington Beach (California) e South Kensington (Inghilterra).\nFilmografia.\nTra il 2001 e il 2008 la BBC ha prodotto la serie televisiva \"The Inspector Lynley Mysteries\". La serie ha avuto 6 stagioni e 23 episodi, interpretati da Nathaniel Parker nel ruolo di Lynley e da Sharon Small in quello di Barbara Havers."}
{"id": "211155", "revid": "125876270", "url": "https://it.wikipedia.org/wiki?curid=211155", "title": "Metropolitana di Roma", "text": "La metropolitana di Roma \u00e8 una rete di linee metropolitane gestita da ATAC per conto di Roma Capitale, a servizio della citt\u00e0 di Roma. Si tratta della seconda rete metropolitana pi\u00f9 estesa d'Italia dopo quella di Milano e seguita da quella di Napoli.\n\u00c8 composta da tre linee, identificate con lettere e colori diversi, per una lunghezza totale di e 73 stazioni, due delle quali d'interscambio fra due linee (Termini e San Giovanni). Il primo tronco metropolitano fu inaugurato il 9 febbraio 1955 tra Termini ed EUR Fermi ed assunse poi la denominazione di linea B, venendo identificata col colore blu. Seguirono nel 1980 la linea A, caratterizzata dal colore arancione, nel 2012 la diramazione B1 ed infine nel 2014 la linea C, identificata dal colore verde; per quest'ultima \u00e8 in corso di realizzazione la tratta T3 tra San Giovanni e Fori Imperiali.\nNel Piano urbano della mobilit\u00e0 sostenibile (PUMS) approvato dall'Assemblea capitolina nel 2019 \u00e8 prevista un'ulteriore estensione della rete attraverso la realizzazione di una nuova linea denominata linea D, identificata dal colore giallo, la trasformazione in metropolitana delle ferrovie ex concesse Roma-Lido e Roma-Civita Castellana-Viterbo (tratta urbana), da ribattezzare rispettivamente linea E (celeste) e linea F (viola), e la realizzazione di prolungamenti delle tre linee esistenti. Nello scenario tendenziale del PUMS, la rete sar\u00e0 composta da sei linee ed avr\u00e0 una lunghezza complessiva di .\nRete.\nLa rete \u00e8 composta da tre linee sulle quali vengono erogati quattro servizi, con le seguenti caratteristiche:\nStoria.\nPrimi progetti.\nIl primo progetto organico di una rete ferroviaria metropolitana per Roma risale al 1885, pubblicato a cura dell'ingegnere Lorenzo Allievi; l'idea di realizzare collegamenti veloci tra le varie zone della citt\u00e0 non era nuova ma nessuno aveva ancora sviluppato quell'ambizione per l'Urbe, a differenza di quanto era gi\u00e0 avvenuto in altre parti d'Europa. \u00c8 da dire che qualche anno prima dell'Allievi, un altro ingegnere, Francesco Degli Abati, aveva ipotizzato un tracciato urbano che nella zona nord-est, passando sotto villa Borghese, il Pincio e con una stazione sotterranea a piazza di Spagna, avrebbe dovuto proseguire verso quello che allora era chiamato quartiere \"Macao\", ossia l'attuale rione Castro Pretorio. Il tracciato si sarebbe quindi dovuto collegare con le Ferrovie romane ad est. Degli Abati \u00e8 uno strenuo sostenitore della necessit\u00e0 prima di una \"ferrovia di circonvallazione\" (1876), poi di una \"ferrovia urbana o metropolitana\" (1884).\nAi vantaggi per la circolazione nel territorio urbano si sommavano gli interessi della provincia di poter disporre di una rete di penetrazione per il trasporto delle merci destinate al vasto mercato romano. In aggiunta, una rete ferroviaria interna a Roma era ritenuta di strategica importanza in un periodo in cui la sua protezione era una preoccupazione cos\u00ec forte da spingere l'allora Governo a investire ingenti risorse nella costruzione di un campo trincerato composto da quindici forti e tre batterie di cannoni a presidio delle maggiori consolari e del perimetro della neo capitale del Regno d'Italia.\nIl progetto dell'Allievi, che fa sue alcune ipotesi di massima gi\u00e0 avanzate dall'ingegnere Federico Gabelli, prevedeva una rete a doppio binario con stazione di testa posizionata a sud di Circo Massimo, fermata questa di scambio con i treni della linea dei Castelli Romani; da questa stazione il tracciato sarebbe proseguito cinque metri sotto il piano stradale di via San Sebastiano verso porta Metronia ricalcando il percorso della progettata linea di Trastevere; virando quindi verso sinistra sarebbe rientrata rientrando all'interno delle mura della citt\u00e0 per porta Asinaria al livello stradale dopo aver intercettato la progettata linea Roma-Marino-Albano. Il percorso sarebbe proseguito in galleria sotto piazza di San Giovanni in Laterano, collocandosi in trincea lungo via Emanuele Filiberto fino alla stazione di via Labicana da collocarsi all'incrocio dell'omonima strada con via Emanuele Filiberto e viale Manzoni. Da questa stazione i binari sarebbero proseguiti in salita verso la basilica di Santa Croce in Gerusalemme, intersecando il tram per Tivoli, per immettersi poi in una galleria scavata sotto viale Regina Margherita, porta San Lorenzo fino alla progettata stazione del Castro Pretorio che si sarebbe affacciata sull'omonimo viale all'angolo con via Gaeta. Quest'ultimo tratto sarebbe stato progettato in trincea, al fine di non dover tagliare le fogne dei nuovi quartieri. Il tracciato sarebbe proseguito quindi sotto via Nomentana e poi in trincea per ritornare verso il centro tra porta Pia e porta Salaria.\nDi nuovo in galleria la metropolitana sarebbe passata sotto il (oggi parte del rione Sallustiano) per poi arrestarsi in una stazione poco distante dal palazzo delle Finanze. Da qui il tracciato sarebbe ripreso sotto villa Ludovisi, via di Porta Pinciana e la chiesa della Trinit\u00e0 dei Monti per sboccare nella stazione da collocarsi al lato sud del Pincio. Dopo un tratto parallelo al muraglione del Pincio, la metropolitana sarebbe entrata in galleria per sbucare quindi a poche centinaia di metri da piazza del Popolo. I convogli avrebbero attraversato villa Borghese grazie ad un cavalcavia appositamente ideato per nascondere i binari e quindi, penetrando Monte Parioli avrebbero proseguito fino alle rive del Tevere, scavalcando il fiume per mezzo di un ponte a campata unica. Il cavalcavia fino al Tevere avrebbe costeggiato piazzale Flaminio, quest'ultimo all'epoca ancora sulla carta, e sarebbe stato progettato tenendo a mente la metropolitana di Berlino, con le arcate volte a alloggiare esercizi commerciali e botteghe. Una volta oltrepassato il fiume, i convogli avrebbero proseguito sul lungotevere destro fino al rione Prati, nei pressi di Castel Sant'Angelo, per terminare in un'apposita stazione di scambio con la linea ferroviaria Roma-Viterbo.\nLa linea metropolitana sarebbe dovuta essere lunga un totale di con un costo preventivato pari a dodici milioni di lire dell'epoca, cifra questa da reperire, nelle intenzioni del progettista, da investitori privati e pubblici. Stante l'alta frequenza dei convogli, ogni 10/15 minuti, al fine di evitare il fastidio del fumo dei treni, il progettista prevedeva l'utilizzo di locomotive Honigmann a rigeneratore chimico.\nIl piano regolatore del 1941.\nUna pianificazione dettagliata della rete di trasporti metropolitani della Capitale dovr\u00e0 attendere fino al 1941, anno in cui viene approvato il \"Piano regolatore della Metropolitana di Roma del 21 settembre 1941\", sviluppato dall'Ufficio superiore per la metropolitana e le ferrovie foranee del Ministero dei trasporti sotto la direzione dell'ingegnere Vito Perrone. Il piano regolatore disegnava una vasta rete di trasporti metropolitani, composta da tre linee principali e altre secondarie, coprendo cos\u00ec non solo la zona centrale e maggiormente urbanizzata della Capitale, ma prevedendo anche il collegamento verso il mare e nelle periferie, in funzione della futura espansione della citt\u00e0.\nLe tre linee principali presenti nel piano erano:\nNel piano regolatore erano tracciate inoltre alcune linee senza denominazione tra cui una tra la basilica di Santa Croce in Gerusalemme, via Assisi e la zona di Torre Spaccata. Di questo tratto sono ancora oggi visibili le gallerie sotto l'oggi dismesso Aeroporto di Roma-Centocelle che nel periodo fascista era sede di gruppi di volo dell'Aeronautica Militare. Da questa linea si sarebbe dovuto diramare un troncone ferroviario che avrebbe connesso Centocelle con Via Prenestina e ancora verso est con l'allora zona industriale e il mattatoio. Un'altra linea, come gi\u00e0 detto, con capolinea in piazza di San Giovanni in Laterano, avrebbe corso parallelamente per un tratto con la linea A per poi proseguire verso sud-est biforcandosi in due tronconi all'altezza del motovelodromo Appio uno verso l'aeroporto di Ciampino e l'altro con capolinea a Cinecitt\u00e0.\nLa metropolitana dell'E42.\nGi\u00e0 negli anni '30 erano iniziati i lavori di realizzazione della linea B, anche se questa denominazione fu assunta solo dopo l'inaugurazione della prima tratta della linea A nel 1980. Contemporaneamente erano stati avviati i lavori di una linea tra la stazione Termini e la zona di Torre Spaccata. Con lo scoppio della seconda guerra mondiale, i lavori di realizzazione della prima linea della metropolitana furono interrotti. Al momento dell'interruzione erano gi\u00e0 state realizzate alcune gallerie nel tratto che va da Termini a Piramide e in quello che da Magliana va allo \"Scalo merci Esposizione a Ponte Buttero\" (oggi Laurentina), che furono utilizzate come rifugi antiaerei durante i bombardamenti. In avanzato stato di completamento, nel gennaio 1940, anche le due fermate davanti al laghetto allora in via di scavo (\"Esposizione Ovest\" ed \"Esposizione Est\", oggi rispettivamente EUR Palasport ed EUR Fermi).\nI lavori ripresero nel 1947, contemporaneamente all'avanzamento dei lavori nell'ex area dell'esposizione che mut\u00f2 parzialmente fisionomia, destinazione e nome (EUR). Il 28 giugno 1953 venne aperta al pubblico la tratta da Piramide a Esposizione, chiusa dopo breve tempo per la scarsa affluenza.\nLa metropolitana venne inaugurata a Termini il 9 febbraio 1955 dal presidente della Repubblica Luigi Einaudi, mentre il servizio regolare inizi\u00f2 il giorno successivo.\nL'apertura della seconda linea.\nDella costruzione di un'estesa rete metropolitana a Roma, sul modello di altre citt\u00e0 come Londra e Parigi, si parlava gi\u00e0 da molto tempo, tuttavia numerose cause (burocrazia, dissidi sui tracciati, revisioni ai piani regolatori e le difficolt\u00e0 nei lavori dovute a continue scoperte archeologiche) ne ritardarono gravemente lo sviluppo. Fu solo nel 1959 che una legge approv\u00f2 la costruzione di una seconda linea metropolitana, dalla zona di Osteria del Curato fino al quartiere Prati, passando per il centro di Roma e incrociando la linea preesistente a Termini.I lavori iniziarono nel 1964 dal quartiere Tuscolano e furono complicati da una serie di ritardi e imprevisti, dovuti principalmente alla scarsa organizzazione. Innanzitutto, fu prevista una tecnica di scavo a cielo aperto, che provoc\u00f2 gravi disagi al traffico della zona sud-est della citt\u00e0. I lavori furono interrotti e ripresero solo 5 anni pi\u00f9 tardi col metodo della talpa meccanica che, pur risolvendo parzialmente il problema del traffico, provoc\u00f2 numerosi danni ai fabbricati nei pressi del tracciato a causa delle forti vibrazioni dovute allo scavo.\nFurono frequenti i ritrovamenti archeologici durante i lavori, in particolare nella zona di piazza della Repubblica che richiese la progettazione di una variante. I ruderi messi a nudo sono visibili nella stazione Repubblica protetti da teche di cristallo. Il lavoro della talpa e i continui ritrovamenti archeologici diedero ispirazione a Federico Fellini per il suo film \"Roma\".\nIl 16 febbraio 1980 venne attivata tra le stazioni di Cinecitt\u00e0 e di Ottaviano la linea A, mentre la linea Termini-Laurentina fu denominata linea B. L'11 giugno dello stesso anno la linea A venne prolungata al capolinea definitivo di Anagnina. Nel 1982 iniziano i lavori di ristrutturazione delle stazioni nel tratto Termini-Laurentina.\nDagli anni novanta ai duemiladieci: i prolungamenti e la terza linea.\nL'8 dicembre 1990 entr\u00f2 in servizio il prolungamento della linea B tra Termini e Rebibbia. Contestualmente fu radicalmente rimodernato il tratto preesistente e fu riaperta la stazione Laurentina. Il 26 aprile 1994 venne aperta la stazione Marconi, con conseguente ridenominazione della fermata EUR Marconi nell'attuale EUR Palasport. Successivamente, il 13 dicembre 1995 venne attivata la stazione di Ponte Mammolo per la linea B, mentre nel 1999 entr\u00f2 in servizio il tratto della linea A che va da Ottaviano a Valle Aurelia.\nIl 1\u00ba gennaio 2000 venne attivato il prolungamento della linea A da Valle Aurelia all'attuale capolinea di Battistini e furono presentati i progetti preliminari per la terza linea della metropolitana: la linea C.\nIl 23 giugno 2003 apre, dopo anni di abbandono, la fermata Quintiliani lungo la linea B tra Monti Tiburtini e Tiburtina. Nel 2005, la metropolitana di Roma continu\u00f2 la sua evoluzione, con l'apertura dei cantieri per la diramazione B1 della Linea B, inaugurata il 13 giugno 2012 nelle sue prime 3 fermate: Sant'Agnese/Annibaliano, Libia e Conca d'Oro (a cui si aggiunse nel 2015 la fermata Jonio).\nIn aprile 2007 iniziano i lavori della linea C tra San Giovanni e Alessandrino, che provocarono la limitazione della ferrovia Roma-Pantano prima alla stazione di Giardinetti e poi alla stazione di Centocelle. Nello stesso anno vennero inoltre presentati i progetti preliminari della linea D, abbandonati intorno al 2011.\nNel 2011 grazie ad un accordo tra ATAC e i gestori di telefonia mobile italiani, cominciarono i lavori per permettere chiamate, SMS e la navigazione internet ai passeggeri della metropolitana romana. I lavori durarono oltre due anni, poich\u00e9 portati avanti solo nella notte per non interferire col servizio. Nel mese di giugno 2013 la copertura GSM/UMTS raggiunse, dopo aver completato la linea A, anche il tratto Rebibbia-Bologna della linea B e, dal 9 gennaio 2014, l'intera tratta Laurentina-Rebibbia risulta essere coperta da rete GSM e UMTS/HSPA.\nIl 15 aprile 2013 sono iniziati i lavori per la tratta San Giovanni-Fori Imperiali della linea C. Nello stesso mese, per contrastare il fenomeno dell'evasione, furono installati, inizialmente nella stazione Termini e successivamente in tutta la rete metropolitana, numerosi pannelli in plexiglas per impedire agli utenti di aprire i varchi di emergenza dall'esterno e quindi usufruire della metropolitana senza pagare il biglietto; il costo dei lavori \u00e8 stato di che l'azienda ha coperto coi ricavi della lotta all'evasione.\nIl 9 novembre 2014 fu inaugurata la prima tratta della linea C tra Monte Compatri-Pantano e Parco di Centocelle. Successivamente la linea fu prolungata a Lodi il 29 giugno 2015 e a San Giovanni, interscambio con la linea A, il 12 maggio 2018.\nLe linee.\nLinea A.\nLa linea A, caratterizzata dal colore arancione, \u00e8 stata la seconda linea a essere costruita nella citt\u00e0. La prima tratta della linea, Ottaviano-Cinecitt\u00e0, fu inaugurata il 16 febbraio 1980 dall'allora sindaco di Roma Luigi Petroselli.\nI lavori di costruzione della nuova linea furono lunghi e complessi, principalmente per la tecnica di scavo a cielo aperto, che procur\u00f2 molti problemi alla viabilit\u00e0. Proprio per questo i lavori si fermarono per 5 anni, prima di ricominciare con la tecnica delle talpe che, se risolveva il problema della viabilit\u00e0 e del traffico, portava problemi ai fabbricati posti sopra il tracciato della linea.\nI lavori si fermarono per altri due anni a causa dell'attraversamento del fiume Tevere. Inoltre altri problemi intervennero a causa di un errore nel tracciato nella costruzione del ponte Nenni per l'attraversamento del fiume e per diversi ritrovamenti archeologici nei pressi di piazza della Repubblica.\nPochi mesi dopo l'inaugurazione della prima tratta apr\u00ec la stazione di Anagnina, attuale capolinea. Tra il 1999 e il 2000, entr\u00f2 in servizio il prolungamento della linea verso nord ovest, da Ottaviano a Battistini.\nLa linea A conta 27 stazioni per una lunghezza di . Incontra la linea B nella stazione di Termini e la linea C nella stazione di San Giovanni.\nLinea B.\nLa linea B, caratterizzata dal colore blu, taglia la citt\u00e0 da nord-est a sud; i suoi capolinea sono Rebibbia (nei pressi dell'omonimo istituto penitenziario), Jonio (in zona Montesacro) e Laurentina (subito a est del quartiere dell'EUR).\nFu la prima metropolitana romana, con la prima tratta, Termini-Laurentina, che fu inaugurata il 9 febbraio 1955 dall'allora presidente della Repubblica Luigi Einaudi.\nI lavori, per\u00f2, erano cominciati gi\u00e0 nei lontani anni trenta durante il ventennio fascista, come collegamento della stazione Termini, nel centro della citt\u00e0, col nuovo quartiere di Roma E42 (oggi EUR), dove si sarebbe dovuta tenere l'Esposizione Universale del 1942. L'evento poi venne annullato a causa della guerra e molti tunnel della linea furono utilizzati come rifugi antiaerei. Ripresi nel 1948, i lavori si protrassero fino al 1955, anno in cui fu inaugurata.\nNel 1990, da Termini, la linea fu prolungata fino all'attuale capolinea di Rebibbia, nel versante nord-est della citt\u00e0, e fu aperta una nuova stazione, Marconi, nel tratto preesistente. Con il passare degli anni furono aperte anche altre stazioni, come Ponte Mammolo, oggi importante nodo di scambio col trasporto laziale (Cotral), e Quintiliani, oggi situata in una zona di campagna dove in futuro verr\u00e0 realizzato il SDO.\nUlteriori lavori di estensione cominciarono poi alle soglie del 2000; i lavori, realizzati con l'ausilio di nuove tecniche costruttive, le TBM, hanno portato alla realizzazione di una diramazione della linea sul versante nord-orientale. Della cosiddetta linea B1, che va a servire i territori dei municipi II e III, \u00e8 stata inaugurata una prima tratta, da Bologna fino a Conca d'Oro, il 13 giugno 2012, poi estesa a Jonio il 21 aprile 2015.\nLa linea B conta 26 stazioni per una lunghezza di . Incontra la linea A nella stazione di Termini e si dirama presso la stazione di Bologna.\nLinea C.\nLa linea C, caratterizzata dal colore verde, collega l'estrema periferia est di Roma (con capolinea nel comune di Monte Compatri) col provvisorio capolinea San Giovanni, stazione di interscambio con la Linea A. \u00c8 lunga per 22 stazioni. I convogli, della serie driverless AnsaldoBreda, non hanno macchinisti a bordo, essendo completamente automatizzati.\nLa costruzione della linea metropolitana inizi\u00f2 nel mese di maggio 2006, con l'apertura dei cantieri per i sondaggi archeologici, mentre nell'aprile 2007 fu aperto il primo cantiere nel quartiere Prenestino-Labicano. Il cronoprogramma iniziale prevedeva l'apertura della prima tratta fino alla stazione di San Giovanni nel 2011 e negli anni successivi le altre tratte fino al completamento della linea nel 2015, ma col tempo le aperture delle tratte sono slittate.\nCome studiata inizialmente \u00e8 prevista la costruzione di 30 stazioni per una lunghezza complessiva di .\nIl 9 novembre 2014 fu inaugurata la prima tratta da Pantano a Parco di Centocelle che conta di lunghezza e 15 stazioni. Il 1\u00ba maggio 2015 ebbe inizio il pre-esercizio da parte di ATAC sulla seconda tratta da Mirti a Lodi, lunghezza 5\u00a0km, la cui apertura avvenne il 29 giugno 2015. Il 12 maggio 2018 \u00e8 stata aperta la stazione di San Giovanni, che permette alla linea C di interfacciarsi con il resto della rete metropolitana grazie all'interscambio con la linea A.\nArcheo-stazioni.\nDurante gli scavi per la tratta centrale della linea C, in particolare dalla stazione di \"San Giovanni\", la necessit\u00e0 di scavare in profondit\u00e0 e la ricchezza archeologica che caratterizza il terreno di Roma ha visto nascere un nuovo tipo di stazione che caratterizzer\u00e0 in futuro la metropolitana di Roma, sul modello di altre grandi capitali, come a Parigi la stazione Louvre - Rivoli.\nSan Giovanni.\nLa stazione San Giovanni, inaugurata il 12 maggio 2018, \u00e8 la prima archeo-stazione della metropolitana di Roma. Gli scavi, arrivati ad una profondit\u00e0 di circa 20 metri, hanno permesso di esplorare circa 21 stratificazioni della storia arrivando fino al cosiddetto \"terreno vergine\" cio\u00e8 quello in cui la presenza dell'uomo \u00e8 assente.\nL'esposizione dei reperti si caratterizza per essere un \"tour\" con teche per i reperti lungo il percorso, pannelli esplicativi sui muri e una misurazione temporale delle fasi storiche che segue il percorso dei passeggeri dal piano atrio al piano delle banchine:\nTra i vari reperti archeologici ritrovati ed esposti figurano elementi piccoli, come gioielli in oro, monete, vasellame e gusci di molluschi; grandi anfore ed elementi di colonne antiche ma anche reperti di grandi dimensioni, come la grande vasca, il pi\u00f9 grande bacino idrico mai ritrovato, posta all'interno di un'azienda agricola di et\u00e0 imperiale.\nAmba Aradam-Ipponio.\nLa seconda archeo-stazione di Roma \u00e8 ancora in fase di costruzione. Gli scavi hanno permesso di rinvenire a di profondit\u00e0 una caserma-castra del II secolo d.C. circa, risalente all'et\u00e0 adrianea: 39 ambienti, di cui 25 quadrangolari di dimensioni , si aprono su un corridoio centrale e sono arricchiti di pavimenti mosaicati bianco-nero e pareti affrescate; insieme a questo complesso \u00e8 stata rinvenuta la \"casa del comandante\", un edificio di circa con pavimenti in \"opus spicatum\".\nVenezia.\nNel 2008, durante gli scavi per la realizzazione della linea C a piazza Venezia, sono stati rinvenuti i resti di tre aule rettangolari di et\u00e0 imperiale, destinate ad attivit\u00e0 culturali e per questo identificate come l\"'athenaeum\" voluto dall'imperatore Adriano. La futura stazione di \"Venezia\" dovrebbe pertanto rendere fruibili al pubblico tali evidenze archeologiche.\nMateriale rotabile.\nEvoluzione del materiale.\nAll'apertura della Termini-Laurentina, nel 1955, furono introdotti in servizio i treni MR 100 e successivamente gli MR 200, utilizzati anche sulla Roma-Lido, che furono affiancati nel 1976 dalle MR 300.\nAll'apertura dell'esercizio della linea A vennero impiegati i convogli MA\u00a0100 costruiti dalla Breda Costruzioni Ferroviarie (serie MA\u00a0001-MA\u00a0152). Inizialmente tali convogli erano costituiti da 4 casse ma in seguito all'aumento del numero dei passeggeri da trasportare, nella composizione del treno \u00e8 stata introdotta una carrozza rimorchiata (siglata RA\u00a0xx). Per far fronte all'ulteriore aumento della richiesta di trasporto \u00e8 stata inserita nei convogli una seconda carrozza rimorchiata, portando a 6 il numero totale di casse per ogni convoglio.\nNel 1990, quando venne aperto il prolungamento fino a Rebibbia sulla linea B, i convogli utilizzati vennero sostituiti dagli MB 100/300, che sono attualmente in uso. I treni MR\u00a0100 e MR\u00a0200 continuarono il loro servizio sulla Roma-Lido mentre sulla linea A, a fianco dei convogli MA\u00a0100, entrarono in servizio i convogli MA\u00a0200, realizzati sempre dalla Breda Costruzioni Ferroviarie. Tali convogli erano composti da 2 unit\u00e0 di trazione, ognuna composta da 3 casse: rimorchiata al centro e motrici alle estremit\u00e0.\nDal gennaio 2005 hanno iniziato a circolare sulla linea A i treni S/300, dotati di impianto di aria condizionata, costruiti dall'azienda spagnola CAF e denominati MA\u00a0300. Sia gli MA\u00a0100 che gli MA\u00a0200 sono stati trasferiti, dopo una fase di riqualificazione, sulla linea Roma-Lido, nonostante alcuni prestino ancora servizio sulla linea B. Dal 2010 si \u00e8 deciso di immettere sulla linea B 8 nuovi treni MA 300 e di restaurare i vecchi convogli MB\u00a0100 con pellicole anti-graffiti e pulizie straordinarie.\nIl 5 aprile 2014 \u00e8 iniziata la consegna ad ATAC di 18 nuovi convogli S/300 (siglati MB\u00a04xx.x) destinati a sostituire gli ultimi MB in servizio.\nPer quanto riguarda la Linea C, i convogli condividono la tecnologia driverless del AnsaldoBreda, utilizzata gi\u00e0 in altre citt\u00e0, tra cui Copenaghen, Milano e Brescia. Rispetto a queste applicazioni, la linea C di Roma utilizza per la prima volta la tecnologia driverless di AnsaldoBreda in un sistema di metropolitana pesante; questi treni, quindi, sono i primi rotabili della rete metropolitana di Roma a non necessitare di un conducente (per quanto sia presente, comunque, un piccolo banco di manovra per i movimenti in deposito e per le emergenze). I convogli sono dotati di sei casse, con 204 posti a sedere.\nDepositi e officine.\nTutte le linee esistenti dispongono di un deposito per la manutenzione e il rimessaggio dei treni.\nIl deposito della Linea A, chiamato \"Osteria del Curato\", in quanto collocato nell'omonima frazione del comune di Roma, nacque negli anni sessanta su una superficie di , per il ricovero e la manutenzione dei rotabili destinati alla Linea A della Metropolitana di Roma. La superficie coperta corrispondeva a quasi 9\u00a0200\u00a0m\u00b2, mentre il fascio di binari di ricovero aveva un'estensione di . Con l'aumentare dei passeggeri della linea, che passarono da 150\u00a0000 passeggeri al giorno agli attuali 450\u00a0000, si richiese non solo l'ammodernamento dei treni utilizzati sulla linea, ma anche la riqualificazione del deposito stesso. Partirono cos\u00ec i lavori di ampliamento, terminati nel 2004, che portarono l'estensione a 78\u00a0000\u00a0m\u00b2, di cui 15\u00a0000 coperti, mentre il fascio binari pass\u00f2 a 8\u00a0400\u00a0m.\nIl deposito della Linea B, chiamato \"Officine Magliana\", situato nell'omonima zona, nacque negli anni quaranta come deposito per il ricovero e la manutenzione dei rotabili della Roma-Lido, con la costruzione della Linea B, divenne il deposito comune ad entrambe le linee. L'impianto \u00e8 costituito da due blocchi: l'impianto \u201cstorico\u201d, realizzato negli anni del secondo dopoguerra e che si estende su 100\u00a0000\u00a0m\u00b2 e l'impianto pi\u00f9 recente, inaugurato negli anni ottanta, esteso su 200\u00a0000\u00a0m\u00b2. Questo deposito \u00e8 stato molto criticato soprattutto riguardo alla sicurezza del sito, definita da molti come carente; relativo anche agli atti vandalici che il deposito subiva da writers e da ladri di rame. Con l'ampliamento della linea da Bologna a Conca d'Oro (e col progetto di prolungamento della linea fino a Bufalotta) si pensava alla costruzione di un deposito situato tra via Antamoro, via Zavattini e via della Bufalotta, ma il progetto \u00e8 stato fortemente criticato soprattutto dagli abitanti della zona. Si decise quindi di costruire un nuovo deposito in concomitanza della costruzione del prolungamento della Linea B verso Casal Monastero, attestando il deposito nelle prossimit\u00e0 del nuovo capolinea.\nPer quanto riguarda la Linea C il deposito si chiama \"Deposito di Graniti\", situato nella borgata Finocchio sulla via Casilina, ed accoglie l'intero parco rotabile della terza linea romana. Il deposito ha un'estensione di 217\u00a0000\u00a0m\u00b2. Inoltre qui \u00e8 collocata anche la Dirigenza Centrale Operativa da cui sono guidati e controllati a distanza i treni.\nProgetti e scenari di sviluppo.\nScenario di riferimento del Piano Urbano della Mobilit\u00e0 Sostenibile.\nNello scenario di riferimento del PUMS, gli interventi infrastrutturali che interessano la rete delle metropolitane riguardano essenzialmente il completamento della tratta San Giovanni-Colosseo/Fori Imperiali della linea C. Essi prevedono anche la fornitura di materiale rotabile per le ferrovie ex concesse Roma-Lido e Roma Nord, e la loro contestuale trasformazione in linee metropolitane.\nProgetti.\nLinea A.\n\u00c8 stata a lungo sottoposta a studio l'ipotesi di un prolungamento a nord-ovest oltre il capolinea di Battistini, verso Monte Mario; la tratta, lunga 5,2 km, prevedrebbe 4 stazioni. Nell'ottobre 2021 una delle ultime delibere della giunta di Virginia Raggi ha sottoposto il progetto al Ministero delle infrastrutture e della mobilit\u00e0 sostenibili, per ottenere il relativo finanziamento. Secondo un emendamento apposto nel febbraio 2022 dalla giunta di Roberto Gualtieri al PUMS, dalla eventuale stazione di Bembo potrebbe anche dipartirsi una diramazione (indicata come \"A2\") verso Acquafredda, in luogo della ipotizzata funivia Battistini-Casalotti.\nEsistono poi due progetti di prolungamento verso sud anche dall'opposto capolinea di Anagnina: il primo prevede la realizzazione di un prolungamento della linea A con tre stazioni (Torre di Mezzavia, Ponte Linari e Romanina), mentre il secondo ipotizza la costruzione di una metrotranvia (la linea H) le cui dieci fermate collegherebbero Anagina alla stazione di Torre Angela sulla linea C.\nLinea B.\nRiguardo al prolungamento ad est oltre Rebibbia, la gara d'appalto \u00e8 stata vinta dalla societ\u00e0 Salini Costruttori. Si prevede la costruzione di due nuove stazioni per circa di tracciato e un nodo di scambio in prossimit\u00e0 del GRA.\nInoltre ad agosto 2019 \u00e8 stato approvato il prolungamento oltre Jonio della diramazione B1 per 5,1 km con 5 nuove stazioni.\nLinea C.\nIl 15 aprile 2013 si aprirono i cantieri per la tratta T3, San Giovanni-Fori Imperiali, per la quale si stanno utilizzando le normali TBM da impiegate finora, anzich\u00e9 quelle maggiorate da originariamente previste dalla tecnica di scavo detta \"modello Roma\". La tecnica che prevede la realizzazione di gallerie a sezione maggiorata per tutta la lunghezza del percorso, abbastanza larghe da alloggiare anche le banchine di stazione. In questo modo \u00e8 possibile semplificare molto la costruzione delle stazioni e delle loro discenderie, poich\u00e9 virtualmente ogni tratto del tunnel, scavato dalla TBM sotto gli strati archeologici del sottosuolo, potrebbe essere attrezzato con banchine e riconfigurato come stazione. Questa flessibilit\u00e0 consente di variare facilmente la posizione delle discenderie e delle uscite di stazione che, dovendo essere scavate \"a cielo aperto\" dal livello stradale e quindi attraversare lo strato archeologico, potrebbero dover essere riposizionate in seguito a rinvenimenti di particolare importanza.\nInoltre, nel 2013 furono stanziati ingenti finanziamenti per includere nella tratta T3 anche la stazione Venezia: 293 milioni di euro dalla Regione Lazio e 155 milioni di euro dal Governo. La progettazione della sotto-tratta Fori Imperiali-Venezia ha avuto inizio a gennaio 2020; un anno dopo, al fine di ottenere il relativo finanziamento, Roma Capitale ha sottoposto al Ministero delle infrastrutture e dei trasporti il progetto definitivo della stazione Venezia, che \u00e8 stato approvato ad agosto 2021.\nSviluppi futuri, ancora allo stato di progetto, prevedono la costruzione della tratta T2 Venezia-Clodio/Mazzini, lunga 4 km e con 4 stazioni. Una ulteriore opportunit\u00e0 di prolungamento \u00e8 poi offerta dalla tratta T1 Clodio/Mazzini-Farnesina, lunga 2,5 km e con 2 stazioni.\nLinea D.\nSecondo il progetto elaborato nel 2007, la linea D, caratterizzata dal colore giallo, avrebbe dovuto collegare il centro storico della citt\u00e0 coi quartieri settentrionali di Salario, Monte Sacro e Monte Sacro Alto, e con quelli meridionali di Trastevere, Ostiense, Portuense ed EUR lungo un tracciato di che prevedeva 22 stazioni. Partendo dal capolinea meridionale di piazzale dell'Agricoltura (EUR), a EUR Magliana si sarebbe avuta l'intersezione con la linea B e la ferrovia Roma-Lido e, dopo aver attraversato due volte il Tevere per servire l'universit\u00e0 di Roma Tre, si sarebbe interconnessa alla stazione di Trastevere con le linee ferroviarie FL1, FL3 e FL5. Attraversato l'intero rione Trastevere e superato il Tevere all'altezza dell'isola Tiberina, la linea prevedeva nel centro storico tre fermate: una a piazza Venezia, dove avrebbe intersecato la linea C, un'altra a piazza di San Silvestro e una terza a piazza di Spagna, dove avrebbe intersecato la linea A. Il percorso sarebbe poi proseguito in direzione nord-est sino a piazzale Jonio, intersezione con la linea B1, e al capolinea di via Ugo Ojetti (Monte Sacro Alto).\nLa linea si sarebbe dovuta realizzare con il \"project financing\", tuttavia alcuni rilievi dell'Autorit\u00e0 per la vigilanza sui contratti pubblici di lavori, servizi e forniture bloccarono l'iter e i lavori non sono mai partiti.\nL'iter per la progettazione \u00e8 ripartito durante la giunta Raggi.. Nel pi\u00f9 recente PUMS \u00e8 stata prevista anche una diramazione verso Corviale.\nLinea E.\nNel 2018 il Comune di Roma ripresent\u00f2 l'ipotesi di trasformazione della ferrovia Roma-Lido in metropolitana (contraddistinta dal colore celeste), come previsto dal Piano Regolatore Generale.\nIl progetto \u00e8 ora in attesa di uno studio di fattibilit\u00e0. Un'altra ipotesi prevede l'allungamento della futura Linea E fino a Jonio, integrando il percorso della Linea B1 all'interno della Linea E.\nLinea F.\nNel 2014 ebbero inizio i lavori di costruzione della nuova stazione Flaminio della ferrovia Roma-Civita Castellana-Viterbo (o \"Roma Nord\"), che prevede banchine sufficientemente alte da garantire l'accesso a raso ai treni. Questo renderebbe la linea, limitatamente alla tratta urbana Flaminio-Montebello, compatibile con lo standard metropolitano: pertanto il Comune di Roma ha previsto nel PUMS la definitiva trasformazione della tratta urbana in Linea F, contraddistinta dal colore viola.\nI lavori della nuova stazione Flaminio sono ripresi nel 2020.\nLinea G.\nNel 2020 la sindaca di Roma Virginia Raggi annunci\u00f2 la trasformazione della linea in metrotranvia, con un prolungamento fino a Tor Vergata e la denominazione di linea G rispetto alla metropolitana e di linea 11 rispetto alla rete tranviaria. Nel giugno 2020 il Ministero delle infrastrutture e dei trasporti stanzi\u00f2 oltre 200 milioni di euro per i lavori, da iniziare nel 2022 e concludersi nel 2024. Con DPCM 5 agosto 2021, il governo Draghi nomin\u00f2 appositi commissari straordinari per il completamento di 44 opere infrastrutturali, tra cui anche la trasformazione in metrotranvia della Roma-Giardinetti, affidata a Paolo Delli Veneri. In vista di questo intervento, nel dicembre 2021 \u00e8 stato deliberato che la propriet\u00e0 della linea passi dalla regione Lazio al comune di Roma."}
{"id": "211160", "revid": "86341", "url": "https://it.wikipedia.org/wiki?curid=211160", "title": "Gran Premio Internazionale dello Spettacolo", "text": "Il Gran Premio Internazionale dello Spettacolo, anche conosciuto col premio assegnato ossia il Telegatto \u00e8 stato un concorso ideato ed organizzato dalla rivista settimanale TV Sorrisi e Canzoni, che premiava gli attori e i registi di cinema e televisione. Ideato nel 1971, a partire dal 1984 \u00e8 stato trasmesso sulle reti Mediaset, fino alla sospensione nel 2008.\nStoria.\nNato nel 1971, \u00e8 andato in onda in televisione su Canale 5 per la prima volta nel 1984 (con il nome di \"Gran Premio Gal\u00e0 della TV\"), come risposta al gi\u00e0 esistente Premio regia televisiva (trasmesso da Rai 1). \nI curatori furono Rosanna Mani e Giovanni Bruni.\nStoria e meccanismo.\nOgni anno, i lettori della popolare rivista erano chiamati a scegliere i programmi e i personaggi migliori della stagione televisiva trascorsa, divisi in categorie. I vincitori venivano insigniti della statuetta chiamata Telegatto. L'idea di usare un gatto per premiare i personaggi e i programmi della TV era dei grafici di \"Sorrisi\", che individuarono nel gatto l'animale domestico per eccellenza, \"domestico\" come la televisione che premiava. La statuetta, alta 15 centimetri (pi\u00f9 sette di piedistallo) e del peso di 1,8 chilogrammi, era realizzata in bronzo, placcato oro zecchino. Il modello in platino veniva assegnato solamente in occasioni eccezionali e come riconoscimento a carriere eccellenti.\nDall'edizione del 1986 venne assegnato un Telegatto ad uno dei lettori della rivista TV Sorrisi e Canzoni, estratto a sorte, in rappresentanza di tutti coloro che avevano votato.\nNon sono mancate le polemiche nella storia della manifestazione, spesso accusata di favorire i programmi Mediaset (l'azienda televisiva e Mondadori, editore della rivista, appartengono entrambe alla Fininvest) o di inventare appositamente premi e categorie per valorizzare o consolare qualche personaggio escluso dalla premiazione o per giustificare la presenza di qualche ospite straniero.\nLa premiazione veniva effettuata durante una serata di gala, trasmessa in differita o in diretta su Canale 5. La manifestazione in passato aveva luogo a Milano presso il \"teatro Manzoni\", il \"Ventaglio Nazionale\" e poi nel \"MazdaPalace\", nel periodo di maggio-giugno, anticipata da un vero e proprio red carpet lungo il quale sfilavano i protagonisti della stagione televisiva italiana e prestigiosi volti della scena internazionale, alternata alle immagini che hanno caratterizzato l'anno appena terminato, con il sottofondo di \"Sorrisi is Magic\", canzone nata per promuovere la rivista e poi assurta a sigla dell'evento scritta dai La Bionda ed eseguita da Luca Jurman.\nDopo una momentanea sospensione nel 2005, l'edizione 2006 ha cambiato la tradizione dei \"Telegatti\", non pi\u00f9 legati solo alla televisione ma anche alla musica, al cinema e allo sport; da quell'edizione, inoltre, la premiazione si svolse a Roma nell\"'Auditorium Conciliazione\" nel mese di gennaio. Nel 2009, per volere di Pier Silvio Berlusconi, la serata non \u00e8 stata realizzata, e da allora la manifestazione non \u00e8 stata pi\u00f9 organizzata.\nIl 12 marzo 2018 - in occasione della conferenza stampa riguardante il libro fotografico dedicato all'evento, e a distanza di un decennio dall'ultima edizione allestita - il direttore di TV Sorrisi e Canzoni Aldo Vitali ha ipotizzato il ritorno della manifestazione a Milano per l'ottobre dello stesso anno con la conduzione di Carlo Conti, senza che tuttavia questo si concretizzasse effettivamente.\nConduzione.\nLa cerimonia, dalla sua prima edizione televisiva del 1984 all'ultima realizzata nel 2008 \u00e8 stata condotta dai principali conduttori delle reti Rai e Mediaset.\nEdizioni radiofoniche.\nLa conduzione del gal\u00e0 dei Telegatti, dal 1971 al 1984, senza messa in onda televisiva, fu affidata a:\nCategorie e vincitori.\nNel corso delle diverse edizioni le trasmissioni che si erano distinte negli ultimi dodici mesi venivano premiate, suddivise in diverse categorie che andavano a coprire i diversi generi di trasmissione televisiva (quiz, variet\u00e0, show musicale, programmi sportivi e tanti altri). Stessa cosa succedeva per i personaggi televisivi (suddivisi come \"rivelazione\", \"maschile\" o \"femminile\") o per le emittenti private. Molte categorie, tuttavia, venivano talvolta eliminate, unificate o ripristinate dopo parecchi anni.\nLe prime edizioni prevedevano pi\u00f9 vincitori per ogni categoria. Nelle ultime tre edizioni in particolare, organizzate dal 2006 al 2008, vi fu un drastico calo di interesse nei confronti del mondo della televisione in favore della musica, dello sport e del cinema; questa decisione port\u00f2 ad una radicale diminuzione dei premi assegnati agli spettacoli e ai personaggi televisivi.\nNella seguente tabella sono elencati i principali premi assegnati nel corso delle oltre trenta edizioni che si sono svolte, scelti tra i pi\u00f9 ricorrenti e rilevanti tra quelli assegnati in ciascuna edizione. Per maggiori dettagli sugli altri premi assegnati, consultare le pagine relative a ciascuna edizione.\nAscolti.\nLa prima edizione della \"Notte dei Telegatti\" i cui ascolti furono rilevati dall'Auditel (entrato in funzione nel dicembre 1986) fu quella del 1987."}
{"id": "211162", "revid": "6923", "url": "https://it.wikipedia.org/wiki?curid=211162", "title": "Lingua bengali", "text": "La lingua bengali, o bengalese (nome nativo: \u09ac\u09be\u0982\u09b2\u09be \"bangla\", pronuncia: ), \u00e8 una lingua indoaria parlata in Bangladesh e in India.\nCon 228,7 milioni di madrelingua al 2021, \u00e8 la sesta lingua pi\u00f9 parlata al mondo. Il bengali \u00e8 la seconda lingua pi\u00f9 parlata in India dopo l'hindi. In totale, ha 268 milioni di parlanti in tutto il mondo.\nSi scrive con un alfabeto derivato dal devanagari, l'alfabeto bengali (bangla lipi).\nClassificazione e distribuzione geografica.\nIl bengali \u00e8 classificato come lingua indoeuropea della famiglia indoiraniana e appartenente al gruppo indoario dell'Asia meridionale che si \u00e8 evoluta come discendente dal sanscrito, dal p\u0101li e dalle lingue pracrite.\n\u00c8 originario della regione orientale dell'Asia meridionale conosciuta come Bengala che comprende il Bangladesh e lo stato indiano del Bengala Occidentale. Ci sono diverse comunit\u00e0 di lingua bengali negli stati indiani dell'Assam e del Tripura e nelle popolazioni degli emigranti in Occidente e nel Medio Oriente.\nInsieme all'assamese, \u00e8 geograficamente la pi\u00f9 orientale delle lingue indo-europee L'assamese, l'oriya e il maithili, altre tre lingue appartenenti al ramo Maghadan orientale delle lingue indoarie, sono imparentate molto da vicino con il bengalese. L'assamese standard, l'oriya e il bengalese sono considerate da alcuni quasi reciprocamente intelligibili; alcuni dialetti locali di una lingua conservano una somiglianza impressionante ad uno o pi\u00f9 dialetti delle altre due lingue.\nIl bengali \u00e8 lingua ufficiale in Bangladesh e negli stati indiani del Bengala Occidentale e di Tripura. \u00c8 una delle 22 lingue ufficialmente riconosciute dall'allegato VIII della Costituzione dell'India.\nStoria.\nCome risultato del rinascimento bengalese nei secoli XIX e XX, la maggior parte della pi\u00f9 famosa letteratura, poesia e canzone indiana sono in bengali. Le opere di Rabindranath Tagore (il primo asiatico a ricevere il Premio Nobel nel 1913), per esempio, sono in bengali. Molti dei movimenti riformisti religiosi, filosofici e politici che sono iniziati in quell'era erano condotti da bengalesi.\nFonologia.\nL'inventario dei fonemi del Bengali standard consiste di 29 consonanti e 7 vocali, come 7 vocali nasalizzate.\nDi seguito la loro classificazione con l'alfabeto fonetico internazionale affiancato in alto dalla lettera usata in alfabeto bengali per la lingua bengali e il corrispondente in lettere latine.\nIl bengalese \u00e8 conosciuto per la sua grande variet\u00e0 di dittonghi, combinazioni di vocali che si presentano nella stessa sillaba Due di queste, /oi\u032f/ e /ou\u032f/, sono le uniche che hanno una rappresentazione nella scrittura rispettivamente come \u0990 e \u0994.\n/e\u032f i\u032f o\u032f u\u032f/ invece possono tutti formare la parte di planata di un dittongo.\nIl numero totale di dittongo non \u00e8 prestabilito con limiti tra 17 e 31.\nUna classificazione incompleta fu data da Sarkar (1985) come segue:\nAccenti.\nNel Bengalese standard, l'accento \u00e8 predominante all'inizio della parola.\nIl bengalese ha parole virtualmente trocaiche, l'accento principale cade sulla sillaba inziale della parola, mentre l'accento secondario spesso cade da l\u00ec in poi su tutte le sillabe dispari, per esempio nella parola \"cooperazione\": \u09b8\u09b9\u09af\u09cb\u0997\u09bf\u09a4\u09be sh\u00f4-h\u00f4-jo-gi-ta sono evidenziate in grassetto le sillabe accentate.\nGruppi di consonanti.\nLe parole bengalesi non permettono gruppi di consonanti all'inizio; la massima struttura sillabica \u00e8 CVC(cio\u00e8 una vocale fiancheggiata da una consonante su ciascun lato).\nMolti parlanti bengalesi restringono la loro fonologia a questo schema, anche quando usano prestiti dal sanscrito o dall'inglese come \u0997\u09c7\u09b0\u09be\u09ae geram (CV.CVC) per \u0997\u09cd\u09b0\u09be\u09ae gram (CCVC) \"villaggio\" o \u0987\u09b8\u09cd\u0995\u09c1\u09b2 iskul (VC.CVC) per \u09b8\u09cd\u0995\u09c1\u09b2 skul (CCVC) \"scuola\".\nGrammatica.\nI nomi bengalesi non hanno genere, che porta ad un cambiamento minimo degli aggettivi (inflessione). I nomi e i pronomi sono declinabili (l'alterazione dipende dalla loro funzione nella frase) in 4 casi mentre i verbi sono coniugati fortemente e non cambiano la forma a seconda del genere dei nomi.\nNomi.\nNomi e pronomi sono declinati per 4 casi: nominativo, accusativo, genitivo (con valore possessivo) e locativo.\nInoltre lo schema di declinazione dipende dal nome se \u00e8 animato o meno.\nQuando un articolo come -\u099f\u09be (\"-\u1e6da\") per il singolare o -\u0997\u09c1\u09b2\u09cb (\"-gulo\") per il plurale \u00e8 aggiunto, come nella tabella sotto, viene declinato il numero.\nNella maggior parte delle grammatiche bengalesi i casi sono divisi in 6 categorie e un caso possessivo addizionale (non riconosciuto come un vero caso dai grammatici bengalesi).\nNell'uso invece i casi sono raggruppato solo in 4 categorie.\nNomi numerabili:\nNel bengalese, vi sono due tipi di morfemi di classificazione della quantit\u00e0, detti \"parole misura\": -\u099f\u09be- \"ta\", per i nomi comuni di cose); e -\u099c\u09a8- \"j\u00f4n\", per i nomi comuni di persona.\nQuantificare un nome in bengalese, senza indicare la parola misura corrispondente (es. \"a\u1e6d bi\u1e5bal\" invece di \"a\u1e6d-\u1e6da bi\u1e5bal\" \"otto gatti\"), viene tipicamente considerato un errore grammaticale. Tuttavia, quando il significato del nome quantificato coincide con la parola misura (come ad es. i sinonimi dei sostantivi \u09ac\u09b8\u09cd\u09a4\u09c1 \"bostu\" \"cosa\" e \u09ac\u09cd\u09af\u0995\u09cd\u09a4\u09bf \"b\u00eakti\" \"persona\"), il nome in s\u00e9 viene omesso, e solo la parola misura viene usata, es. \"Shudhu \u00eak-j\u00f4n thakbe.\" (lit. \"Solo uno-MW rester\u00e0.\") sarebbe ugualmente compreso come \"Solo una persona rester\u00e0.\", data la classe semantica implicita in \"-j\u00f4n\".\nIn questo senso, tutti i nomi in bengalese, diversamente da ci\u00f2 che accade con la maggior parte delle altre lingue indo-europee, sono simili ai sostantivi non numerabili."}
{"id": "211167", "revid": "16066", "url": "https://it.wikipedia.org/wiki?curid=211167", "title": "Non-morto", "text": ""}
{"id": "211168", "revid": "1318658", "url": "https://it.wikipedia.org/wiki?curid=211168", "title": "Villa Badoer", "text": "Villa Bado\u00e8r, detta La Bado\u00e8ra, \u00e8 una villa veneta sita a Fratta Polesine (Rovigo), progettata dall'architetto Andrea Palladio nel 1554-1555 circa e costruita negli anni 1556-1563 su commissione di Francesco Bado\u00e8r. \u00c8 la prima villa in cui l'architetto padovano utilizz\u00f2 pienamente un pronao con frontone in facciata, nonch\u00e9 l'unica realizzata in territorio polesano.\nLe sale del piano nobile sono finemente decorate da \"grottesche di bellissima inventione dal Giallo Fiorentino\".\nL'edificio, assieme alle altre ville palladiane del Veneto, \u00e8 inserito dal 1996 nella lista dei patrimoni dell'umanit\u00e0 dell'UNESCO. La barchessa settentrionale della villa ospita dal 2009 il museo archeologico nazionale di Fratta Polesine.\nStoria.\nLa committenza.\nLa villa fu voluta nel 1554 dal \"Magnifico Signor Francesco Badoero\", un personaggio di spicco modesto, privo di rilevanza pubblica ma discendente di un'illustre famiglia della Serenissima, che a seguito del sodalizio con la famiglia Lored\u00e0n e del successivo matrimonio con Lucietta, figlia di Francesco Loredan, aveva ricevuto in eredit\u00e0 l'ampio fondo della Vespara nei pressi della Fratta.\nSeguendo una tendenza molto diffusa nell'aristocrazia veneziana dopo la Lega di Cambrai, nel rivolgere attenzioni all'entroterra per favorire i propri investimenti sentiva la necessit\u00e0 di creare un presidio dal quale amministrare la propriet\u00e0, e allo stesso tempo di manifestare il prestigio economico raggiunto attraverso una villa di adeguate caratteristiche. Procedette pertanto alla bonifica della Vespara e all'acquisizione di altri fondi in localit\u00e0 Bragola, ove diede avvio alla costruzione della villa progettata da Andrea Palladio con duplice valenza economica ed estetica.\nCostruita e abitata nel 1556, la villa doveva essere pertanto funzionale alla conduzione dei campi e insieme segno visibile della presenza, per cos\u00ec dire feudale, dei Badoer sul territorio: non a caso l'edificio sorge sul sito di un antico castello medievale. Palladio riesce a unire in una sintesi efficace entrambi i significati, collegando il maestoso corpo dominicale alle due barchesse piegate a semicerchio che schermano le stalle e altri annessi agricoli.\nLa villa risulta ancora in fase di costruzione nel 1557, comparendo in una mappa degli ingegneri Nicol\u00f2 dal Cortivo e Giacomo Castaldo presentata proprio ai fini della rilevazione dei fondi da bonificare, mentre da una dichiarazione ai Dieci Savi dello stesso Francesco Badoer \u00e8 certamente completa nel 1564-1566.\nLa presenza dello stemma di alleanza tra le due famiglie nella decorazione pittorica resta a testimonianza del sodalizio Badoer-Loredan, che si pu\u00f2 considerare alle origini delle vicende che portarono alla costruzione della villa.\nIl progetto e l'esecuzione.\nLa villa Badoer compare nel trattato palladiano \"I quattro libri dell'architettura\" del 1570, nella caratteristica rappresentazione in pianta e prospetto con una breve didascalia che ne descrive le fattezze:\nL'esecuzione della villa, cos\u00ec come giunge ai giorni nostri, non si discosta in maniera rilevante dal disegno palladiano, soprattutto grazie ai lavori di restauro e ripristino eseguiti dagli anni sessanta dopo che il complesso venne acquisito al pubblico.\nStoria successiva.\nDella storia posteriore alla costruzione della villa non si hanno che i passaggi di propriet\u00e0: i Mocenigo poi i Gradenigo, i Del Vecchio Bianchini e infine i Cagnoni-Boniotti, che furono gli ultimi proprietari, dopo di che la villa fu venduta da questi ultimi allo Stato, divenendo propriet\u00e0 dell'Ente per le ville venete e infine della Provincia di Rovigo, rendendo possibile la conduzione dei restauri. Dal 1996 la villa palladiana \u00e8 stata inserita nella lista dei patrimoni dell'umanit\u00e0 dell'UNESCO.\nDal 21 febbraio 2009 le barchesse settentrionali della villa ospitano il museo archeologico nazionale di Fratta Polesine.\nDescrizione.\nProbabilmente sfruttando le sottostrutture del castello medievale, il corpo dominicale della villa sorge su un alto basamento, richiamando precedenti illustri come villa Medici a Poggio a Caiano di Giuliano da Sangallo, o la poco lontana villa dei Vescovi a Luvigliano di Giovanni Maria Falconetto. Ci\u00f2 rende necessaria una scenografica scalinata a pi\u00f9 rampe, la principale a scendere nella corte, e le due laterali a connettersi con le testate delle barchesse, ricordando cos\u00ec la struttura di un tempio antico su terrazze.\nLe elegantissime barchesse curvilinee sono le uniche concretamente realizzate da Palladio fra le molte progettate (per esempio per le ville Mocenigo alla Brenta, Thiene a Cicogna o villa Trissino a Meledo) e la loro forma \u2014 scrive lo stesso Palladio \u2014 richiama braccia aperte ad accogliere i visitatori: fonte antica di riferimento sono molto probabilmente le esedre del tempio di Augusto a Roma.\nNelle barchesse Palladio usa l'ordine tuscanico, adeguato alla loro funzione e alla possibilit\u00e0 di realizzare intercolumni molto ampi che non intralcino l'accesso dei carri. La loggia della villa mostra invece un elegante ordine ionico a enfatizzare il ruolo di residenza dominicale. Il fuoco visivo dell'intero complesso \u00e8 calibrato proprio sull'asse dominato dal grande frontone triangolare retto dalle colonne ioniche, su cui campeggia lo stemma familiare, tanto che i fianchi e il retro della villa non sono assolutamente caratterizzati e presentano un disegno semplicemente utilitario.\nPer il resto la struttura distributiva del corpo dominicale presenta la tipica organizzazione palladiana lungo un asse verticale, con il piano interrato per gli ambienti di servizio, il piano nobile per l'abitazione del padrone e infine il sottotetto adibito a granaio.\nInterno e decorazione.\nVenne fatto ricorso a un artista quanto meno atipico per le decorazioni di villa; Palladio infatti \u00e8 solito rivolgersi a collaboratori di fiducia, protagonisti abituali e spesso ricorrenti. Per La Badoera compare invece tale \"Giallo Fiorentino\", con attribuzione priva di dubbio in quanto citata da Palladio stesso nella didascalia riportata nei \"Quattro libri\". Non altrettanto priva di dubbi l'identificazione dell'artista, da ricercarsi certamente al di fuori della abituale cerchia dei collaboratori, anche se probabilmente gi\u00e0 dotato di una certa notoriet\u00e0 al tempo, essendo citato dal Palladio con il solo pseudonimo. In un primo tempo individuato come Jacopo del Giallo, figlio di Antonio, miniaturista di una certa fama operante in Venezia, va in realt\u00e0 identificato in un Giallo pittore gi\u00e0 collaboratore di Giuseppe Salviati nella decorazione della facciata di Palazzo Loredan in Campo Santo Stefano a Venezia. Recenti studi di Antonello Nave tendono a identificarlo con il pittore fiorentino Pier Francesco di Jacopo Foschi.\nLe immagini che affrescano le pareti della villa rappresentano tematiche mitologiche e allegoriche talora legate al territorio e alla committenza, assieme a grottesche, nicchie, festoni, figurette, erbaggi e frutta, di squisita finezza ma in generale di non facile interpretazione, appartenenti a una pittura singolare e accurata, priva di concezioni artistiche d'alto livello ma dotata di carattere, ricercatezza e raffinata tecnica esecutiva. Le indicazioni degli studiosi inquadrano queste decorazioni nell'ambito delle celebrazioni dei legami d'amicizia tra le famiglie Badoer e Loredan, in particolare tra Francesco Badoer e Giorgio Loredan.\nContesto urbano.\nA differenza delle maggiori parti della produzione palladiana, la villa Badoer non \u00e8 posizionata in un ambiente libero ma inserita in un contesto di borgata. Non per questo risulta soffrire della propria posizione; anzi appare quasi incastonata sul suo alto basamento e allo stesso tempo armonizzata con l'ambiente circostante e da questo certamente valorizzata.\nEretta nel luogo dove originariamente si trovava un antico castello di \"Salinguerra da Este\", ne mantiene l'orientamento con la facciata che guarda a levante, quasi a indicare il rispetto e l'interesse dell'architetto per la storia del luogo ove costruisce. \u00c8 \"bagnata da un ramo dell'Adige\", in realt\u00e0 lo Scortico, un canale navigabile che attraverso l'Adige, il Canal Bianco e il Po, portava a Venezia, e posizionata di fronte a un antico ponte, preesistente alla villa stessa.\nLa villa ha successivamente influenzato lo sviluppo urbano del paese di Fratta Polesine, costituendone il fulcro e il punto di aggregazione, cos\u00ec assolvendo alla sua funzione di centralit\u00e0 economica oltre che estetica."}
{"id": "211171", "revid": "104265", "url": "https://it.wikipedia.org/wiki?curid=211171", "title": "Dinastia dei primi profeti di Amon", "text": "Durante il regno dell'ultimo sovrano della XX dinastia egizia Ramesse XI, Herihor, dopo aver assunto il titolo di \"primo profeta di Amon\" presso il tempio di Tebe, nell'Alto Egitto, rese tale titolo ereditario, dando cos\u00ec vita ad una dinastia parallela a quella reale, che govern\u00f2 la regione tebana durante parte del terzo periodo intermedio, in concomitanza con la XXI e XXII dinastia."}
{"id": "211172", "revid": "106551534", "url": "https://it.wikipedia.org/wiki?curid=211172", "title": "Terzo periodo intermedio", "text": "Il Terzo periodo intermedio dell'Egitto comprende le dinastie che vanno dalla XXI alla XXV dinastia, coprendo un arco di tempo dal 1070 a.C. al 656 a.C.\nAll'interno di questo periodo devono anche essere inserite la Dinastia dei Primi Profeti di Amon di Tebe, che di fatto govern\u00f2 la regione tebana in modo indipendente durante la XXI dinastia e XXII dinastia, e le Divine Spose di Amon che svolsero un analogo ruolo durante la XXV dinastia.\nXXI dinastia.\n\"Per l'elenco completo dei sovrani di questa dinastia vedi XXI dinastia egizia\".\nCon la XXI dinastia si apre il periodo della storia dell'Egitto detto \"Terzo periodo intermedio\".\nSi tratt\u00f2 di una lunga fase di allentamento dei legami interni dello stato e di frantumazione del potere. Durante la XXI dinastia, pur essendovi, almeno apparentemente, un solo \"Re dell'Alto e Basso Egitto\" il potere fu diviso fra tre poli principali che per\u00f2, a differenza di altri periodi di frammentazione, non furono, di norma, in conflitto tra loro ma anzi talvolta i loro governanti furono imparentati tra loro.\nIl sovrano \"ufficiale\" che esercitava un potere effettivo sul Basso e Medio Egitto pose la sua capitale a Tani nella regione del delta del Nilo.\nLa regione Tebana fu governata, di fatto, dai \"Primi Profeti di Amon\" discendenti da Herihor. Taluni di questi \"pontefici\" assunsero anche titoli facenti parte della titolatura reale, senza per\u00f2 mai mettere in discussione il potere, nominale, del sovrano di Tani.\nUn terzo polo di potere fu costituito dai principati semi-indipendenti, creatisi tra Medio e Basso Egitto, governati dai principi libici discendenti di quelle genti libiche che erano entrate in Egitto come prigionieri di Ramses III.\nQuesta situazione di divisione indebol\u00ec notevolmente l'Egitto anche sul piano internazionale.\nL'influenza nella regione palestinese, di fatto tributaria dell'Egitto durante il Nuovo Regno, si ridusse praticamente a nulla anche se rimasero attive le vie commerciali con Biblo e le altre citt\u00e0 della Fenicia ed occasionalmente vennero effettuate spedizioni militari in difesa principalmente appunto delle rotte di commercio.\nAnche il controllo sulla Nubia cess\u00f2 durante la XXI dinastia ed anche se alcuni tra i \"Primi Profeti di Amon\" si fregiarono ancora del titolo \"Figlio del re di Kush\" fu in maniera puramente formale.\nXXII dinastia.\n\"Per l'elenco completo dei sovrani di questa dinastia vedi XXII dinastia egizia\".\nI sovrani di questa dinastia che governarono l'Egitto, o parte di esso, dal 945 a.C. al 717 a.C., furono tutti di origine libica, discendenti di quelle genti entrate nella valle del Nilo inizialmente come prigionieri di guerra agli inizi della XX dinastia e che avevano poi servito, per generazioni, in qualit\u00e0 di mercenari venendo infine a costituire il nerbo dell'esercito egizio.\nI principi di queste genti, che portavano tutti il titolo di \"Grandi Capi dei Ma\", da Mashuash, una delle pi\u00f9 importanti trib\u00f9 libiche, nel corso della XXI dinastia avevano fondato una serie di principati, dotati di notevole autonomia, nelle regioni occidentali del delta del Nilo e del Medio Egitto.\nIl trapasso della regalit\u00e0 dalla XXI alla XXII dinastia avvenne in modo pacifico e solo i potenti \"Primi profeti di Amon\", che durante il periodo precedente avevano governato, come sovrani, Tebe e parte dell'Alto Egitto tentarono qualche forma di resistenza armata venendo per\u00f2 sconfitti e costretti all'esilio in Nubia, dove daranno vita ad un regno fortemente egizianizzato da cui avr\u00e0 poi origine la XXV dinastia.\nAnche la XXII dinastia risent\u00ec della tendenza al frazionamento politico che aveva caratterizzato il periodo precedente e dopo i primi sovrani, che avevano fatto sperare in una ripresa del potere centrale, l'anarchia feudale riprese il sopravvento giungendo alla creazione delle dinastie contemporanee XXIII e XXIV.\nLa XXII dinastia termin\u00f2 quando l'ultimo sovrano, Osorkon IV, rese omaggio a Pianki, primo sovrano della XXV dinastia.\nCon i sovrani di questa dinastia entr\u00f2 nella titolatura ufficiale l'epiteto \"Pr \u055a3 - Grande Casa\", da cui il termine greco \u03c6\u03b1\u03c1\u03b1\u03ce \"phara\u1e51\" ossia faraone, che in origine aveva identificato solamente la \"Residenza\" e dalla XVIII dinastia era entrato nell'uso come termine di rispetto per indicare anche il sovrano.\nXXIII dinastia.\n\"Per l'elenco completo dei sovrani di questa dinastia vedi XXIII dinastia egizia\".\nContemporanea all'ultima fase della XXII dinastia egizia comprende un certo numero di sovrani che governarono da Leontopoli sulla parte occidentale del delta del Nilo e su parte del Medio Egitto. L'esatto numero dei sovrani e la loro successione non sono del tutto certi; gli epitomatori di Manetone sono in disaccordo tra loro ed in disaccordo con i dati archeologici.\nFondatore della dinastia fu Petubasti I, un principe libico probabilmente imparentato con la famiglia reale. La nuova dinastia, la cui creazione fu, probabilmente, appoggiata dal potente clero tebano, mantenne comunque buoni rapporti con i sovrani di Bubasti.\nMalgrado l'estrema confusione politica del momento durante la XXIII dinastia si cominciarono a delineare quelle caratteristiche che diverranno poi tipiche con l'avvento della XXVI dinastia: il ritorno a forme artistiche tradizionali, il recupero e lo studio dei testi letterari antichi, lo sviluppo di nuove sistemazioni teologiche e la diffusione di culti locali legati a divinit\u00e0 associate a forme animali.\nLa XXIII dinastia fin\u00ec, insieme alla XXII ed alla XXIV dinastia quando Pianki, primo sovrano della XXV dinastia, si mosse dalla Nubia con l'obiettivo di riunificare l'Egitto\nXXIV dinastia.\n\"Per l'elenco completo dei sovrani di questa dinastia vedi XXIV dinastia egizia\".\nBreve dinastia, composta solamente da due sovrani, che si colloca alla fine dell'VIII secolo a.C., in uno dei momenti pi\u00f9 confusi del terzo periodo intermedio.\nL'Egitto, diviso in un grande numero di principati i cui governanti si attribuirono titoli regali, pur governando talvolta solamente una citt\u00e0, era minacciato ad est dall'espansionismo degli Assiri che premevano alle sue porte ed a sud dai sovrani nubiani che affermando di essere i veri discendenti della tradizione egizia miravano alla conquista di tutta la valle del Nilo.\nLa XXIV dinastia si estinse con la vittoria dei sovrani nubiani che dovranno poi affrontare il problema assiro.\nXXV dinastia.\n\"Per l'elenco completo dei sovrani di questa dinastia vedi XXV dinastia egizia\".\nLa XXV dinastia \u00e8 formata da un gruppo di sovrani di provenienza nubiana discendenti dei sacerdoti di Amon esiliati da Tebe all'inizio della XXII dinastia quando i successori di Herihor, che aveva reso ereditaria la carica di \"Primo profeta di Amon\" trasformando di fatto la regione di Tebe in uno stato teocratico, vennero allontanati dal potere da Sheshonq I.\nPur mescolandosi attraverso matrimoni con le famiglie nobili locali, gli esiliati dettero vita ad un regno fortemente egizianizzato in senso conservatore e tradizionalista; principale divinit\u00e0 fu l'Amon di Tebe, venerato nel tempio di Napata, copia di quello di Karnak.\nIl primo sovrano nubiano a spingersi verso nord fu Pianki, considerato il fondatore della dinastia, che conquist\u00f2 Tebe e sconfisse una prima coalizione tra i sovrani della XXII, XXXIII e XXIV dinastia ma che non complet\u00f2 l'opera ritirandosi a Napata dopo la vittoria.\nFu Shabaka a sconfiggere definitivamente i sovrani delle stirpi libiche del Basso Egitto giungendo ad un passo dalla completa riunificazione dell'Egitto.\nInfatti malgrado la vittoria alcune citt\u00e0 del delta del Nilo mantennero una quasi totale autonomia sotto principi di origine libica; Tani venne governata da principi discendenti, con ogni probabilit\u00e0 dai sovrani della XXIV dinastia mentre Sais fu governata da coloro che daranno poi vita alla XXVI dinastia.\nOltre ai nemici interni la XXV dinastia ebbe un pericoloso nemico nell'impero assiro. Lo scontro dur\u00f2 decine di anni ed ebbe come principale teatro la Palestina, infine, nel 671 a.C., Esarhaddon conquist\u00f2 il Basso Egitto giungendo fino a Menfi e rese tributari degli assiri i principi del delta.\nL'ultimo sovrano della dinastia, Tanutamani, tent\u00f2 ancora una volta di espellere gli invasori, appoggiati da alcuni principi locali (tra i quali i sovrani di Sais che daranno vita alla XXVI dinastia) ma dopo la sconfitta e la presa ed il saccheggio di Tebe si rifugi\u00f2 in Nubia.\nLa dinastia prosegu\u00ec, mantenendo la sua cultura egizianizzata, spostando per\u00f2 la sua sfera d'interesse verso sud e dando vita, in seguito, a quello che sar\u00e0 conosciuto come regno di Meroe.\nDurante la XXV dinastia la tebaide mantenne la sua notevole autonomia sotto il governo delle Divine Spose di Amon."}
{"id": "211173", "revid": "16066", "url": "https://it.wikipedia.org/wiki?curid=211173", "title": "Non-morti", "text": ""}
{"id": "211174", "revid": "278830", "url": "https://it.wikipedia.org/wiki?curid=211174", "title": "Film italiani proposti per l'Oscar al miglior film straniero", "text": "Nel corso degli anni, diversi film italiani sono stati candidati al Premio Oscar nella categoria miglior film internazionale.\nL'Italia ha ricevuto 29 candidature e ha vinto 14 statuette: 3 Oscar speciali nel 1948, 1950 e 1951 (tra il 1948 ed il 1956 non vi erano le nomine e il premio era assegnato direttamente da una giuria) e 11 Oscar al miglior film in lingua straniera (da quando la categoria \u00e8 stata istituita ufficialmente nel 1957).\nL'ultimo film italiano vincitore \u00e8 \"La grande bellezza\" di Paolo Sorrentino nel 2014."}
{"id": "211177", "revid": "123291172", "url": "https://it.wikipedia.org/wiki?curid=211177", "title": "Fotocopiatrice", "text": "La fotocopiatrice, o fotocopiatore, \u00e8 una macchina in grado di effettuare copie di documenti per mezzo di tecniche ottiche o fotografiche. Le copie ottenute, dette fotocopie, sono stampate su carta speciale o comune.\nIl processo di fotocopiatura usato fu introdotto dalla Xerox Corporation (Stati Uniti), verso la met\u00e0 degli anni sessanta del XX secolo. Nell'arco di vent'anni la xerografia ha progressivamente reso obsolete le vecchie tecniche di duplicazione con carta carbone, ciclostile e altri processi precedentemente in uso. Prima dell'invenzione della fotocopiatrice infatti erano disponibili altri processi che consentivano di duplicare documenti, ma in genere si basavano su procedimenti chimici a base acquosa che impiegavano tempo, inoltre le copie dovevano essere lasciate asciugare. \nInoltre, spesso l'originale doveva essere preparato appositamente, utilizzando inchiostri speciali o trasferendo l'immagine su lastre di vetro. L'introduzione della xerografia ebbe il vantaggio di produrre copie in brevissimo tempo, a basso costo e a partire da qualunque originale, che non viene danneggiato nel processo.\nDa allora la competizione dei produttori si \u00e8 largamente diffusa; esistono sul mercato italiano circa 30 marchi di fotocopiatrici.\nStoria.\nNel XIX secolo James Watt invent\u00f2 una macchina per la copiatura, precursore delle fotocopiatrici.\nNel 1937, invece, fu l'italiano Ferdinando Meomartini - esperto di legislazione e pratiche automobilistiche - a proporre alle autorit\u00e0 competenti all'immatricolazione degli autoveicoli di sostituire alle copie degli atti (che fino ad allora erano compilate e autenticate a mano dal notaio), le fotografie dei documenti di propriet\u00e0, di acquisto o vendita delle autovetture, evitando cos\u00ec i lunghissimi tempi di attesa. La sua proposta, sebbene non accolta, anticipava di decenni il ciclostile e la fotocopiatrice.\nIl processo pi\u00f9 diffuso, basato sulla xerografia, fu inventato da Chester Carlson, avvocato dell'ufficio brevetti di New York e inventore nel tempo libero.\nNel suo lavoro Carlson doveva spesso copiare documenti a mano, e soffrendo di artrite trovava la cosa tediosa e causa di dolori. Ci\u00f2 lo indusse a studiare nuovi metodi di copiatura, in particolare basati sulla fotoconduttivit\u00e0. Egli lavor\u00f2 nella sua cucina di casa e nel 1938 pot\u00e9 brevettare un processo. La prima \"fotocopia\" fu fatta usando una lastra di zinco ricoperta di zolfo.\nLa parola \"10-22-38 Astoria\" era scritta su un vetrino di microscopio collocato sopra lo strato di zolfo e sotto una intensa sorgente di luce.\nDopo avere rimosso il vetrino, un'immagine speculare della scritta rimase incisa sulla lastra.\nCarlson cerc\u00f2 di vendere la sua idea ad alcune aziende, ma poich\u00e9 il processo non era ancora del tutto sviluppato, fall\u00ec nell'impresa.\nAll'epoca, per effettuare copie venivano gi\u00e0 usate la carta carbone e altre macchine duplicatrici, e non era sentita la necessit\u00e0 di una macchina copiatrice elettronica.\nTra il 1939 e il 1944 Carlson contatt\u00f2 molte aziende tra cui IBM e General Electric, ma entrambe non ritenevano che esistesse un sufficiente mercato per le fotocopiatrici.\nNel 1944 il \"Battelle Memorial Institute\", un'organizzazione non profit di Columbus nell'Ohio, support\u00f2 Carlson nel perfezionamento del nuovo processo. Nei successivi cinque anni l'istituto condusse esperimenti per migliorare la tecnica elettrofotografica. Nel 1947 la Haloid, una piccola azienda di New York specializzata nella produzione e vendita di carta fotografica, contatt\u00f2 il \"Battelle\" per ottenere la licenza per lo sviluppo e il commercio di macchine copiatrici basate sulla nuova tecnologia.\nLa Haloid ritenne che il nome \"elettrofotografia\" (\"electrophotography\") fosse troppo complesso e di scarso richiamo commerciale.\nDopo avere consultato un professore di lingue classiche all'universit\u00e0 statale dell'Ohio, la Haloid e Carlson cambiarono il nome del processo in \"xerografia\" (\"xerography\"), formata da parole greche e con il significato di \"scrittura a secco\", per sottolineare la comodit\u00e0 rispetto ai sistemi precedenti.\nLa Haloid decise di chiamare le nuove macchine copiatrici \"Xerox\" e nel 1948 registr\u00f2 il nome come marchio commerciale.\nNel 1949 l'azienda da ora nota come Xerox introdusse la prima macchina fotocopiatrice con il nome di \"Modello A\".\nL'azienda ebbe un tale successo che nel mondo anglosassone il nome divenne di uso comune per indicare la fotocopiatura (\"Xeroxing\") anche se la cosa fu combattuta dall'azienda che temeva che il nome Xerox potesse diventare un marchio generico.\nLa parola \"Xerox\" apparve in alcuni dizionari come sinonimo di fotocopiatura, il che indusse la Xerox corporation a richiedere che la voce fosse modificata e la parola non fosse pi\u00f9 utilizzata in tale senso.\nIn Europa i termini riconducibili al marchio Xerox sono meno comuni, probabilmente per il fatto che qui si diffusero fotocopiatrici prodotte da aziende europee e giapponesi invece di quelle di Xerox.\nNei primi anni cinquanta la RCA introdusse un processo chiamato \"elettrofax\" in cui le immagini venivano impresse direttamente su speciale carta opportunamente trattata e sviluppata per mezzo di toner disperso in un liquido.\nSuccessivi miglioramenti nella tecnologia elettrofotografica portarono progressivamente al sistema basato su un cilindro fotosensibile su cui viene creata un'immagine elettrostatica ad alto contrasto, sviluppata e trasferita su carta per mezzo di una polvere pigmentata a base di materiali resinosi chiamata toner, successivamente riscaldata e fusa sulle fibre del foglio.\nA partire dagli anni novanta iniziarono a diffondersi macchine copiatrici in cui il processo xerografico \u00e8 sostituito da un sistema di scansione e successiva stampa con stampante a getto d'inchiostro, a trasferimento termico o laser (vedi oltre).\nFunzionamento.\nQuesto \u00e8 l'esempio di un sistema con carta e tamburo a carica negativa, e toner caricato positivamente. Alcune fotocopiatrici funzionano nel modo opposto: carta e tamburo caricati positivamente, e toner caricato negativamente.\nIl digitale e le stampanti multifunzione.\nLe macchine copiatrici di recente costruzione hanno definitivamente adottato la tecnologia digitale. In pratica consistono di due dispositivi: uno scanner d'immagine e una stampante laser, integrati con un'elettronica di gestione. Rispetto alle fotocopiatrici tradizionali, quindi, la lettura del documento originale viene effettuata tramite acquisizione in formato digitale e l'esposizione del materiale fotoconduttivo \u00e9 effettuata tramite un laser pulsante (o talvolta un LED) che si spegne in corrispondenza dei pixel che devono trattenere il toner.\nQuesta implementazione ha diversi vantaggi:\nNegli ultimi anni, l'adozione di fotocopiatrici digitali dotate di microprocessori e memoria RAM ha consentito di ottenere nuove funzioni, quali la scansione di documenti in rete LAN, la funzione di telefax (con eventuale reindirizzamento automatico del documento ricevuto come PDF inviato automaticamente ad una email predefinita); funzioni di riconoscimento ottico dei caratteri (OCR). Le macchine dotate di alcune o tutte queste funzioni vengono anche chiamate stampanti multifunzione. Nelle versioni pi\u00f9 semplici hanno un costo d'acquisto ormai inferiore a una macchina xerografica tradizionale, sono spesso in grado di effettuare copie a colori e possono essere usate anche come scanner e stampanti.\nIl minore costo \u00e8 in larga misura dovuto all'assenza della meccanica di precisione e delle ottiche necessarie per garantire una perfetta focalizzazione e sincronia dell'immagine proiettata sul tamburo, indispensabile in una macchina xerografica.\nDue sono i grandi filoni in cui si segmentano le fotocopiatrici o stampanti multifunzione: quelle in grado di stampare solo in bianco/nero e quelle in grado di riprodurre anche il colore. Si tenderebbe a pensare che una copiatrice a colori sia la scelta pi\u00f9 idonea in quanto in grado di stampare sia il colore che il b/n. In realt\u00e0 i costi di gestione e di toner (a parit\u00e0 di prezzo del prodotto) rendono una fotocopiatrice in bianco nero in genere pi\u00f9 economica di quella a colori nella stampa di documenti in bianco/nero.\nLe fotocopiatrici ad uso casalingo o professionale (ufficio) possono essere in formato A4, oppure in formato A3, in funzione della capacit\u00e0 di gestire fogli di carta con tale formato. La velocit\u00e0 di stampa viene misurata in pagine al minuto (PPM) e rappresenta la quantit\u00e0 di pagine che possono essere stampate in un minuto, su una sola facciata.\nAd una macchina fotocopiatrice pu\u00f2 essere abbinato un fascicolatore al fine di separare ordinatamente i documenti di pi\u00f9 pagine prodotti in pi\u00f9 copie. Questo pu\u00f2 inoltre essere opzionalmente dotato di pinzatrice automatica, in grado di inserire automaticamente delle graffette creando quindi un documento pronto all'uso. Nel caso di utilizzo di una pinzatrice a sella (o booklet) \u00e8 possibile creare automaticamente dei piccoli libretti. Molto frequente su diversi modelli \u00e8 la presenza dell'unit\u00e0 ADF (Automatic Document Feeder), un alimentatore automatico di fogli da riprodurre che l'apparecchio carica automaticamente uno dopo l'altro sul piano di lettura, gestendo in alcuni casi anche la lettura di entrambe le facciate. L'uso combinato dell'alimentatore di fogli e del fascicolatore pu\u00f2 consentire la copiatura automatica di una dispensa di fogli sciolti in pi\u00f9 copie, gi\u00e0 stampate in fronte retro, separate in modo ordinato e spillate. In alternativa la dispensa pu\u00f2 essere scansionata con l'ausilio dell'alimentatore una sola volta, salvata su un'unit\u00e0 PC esterna (tipicamente in formato PDF) e stampata all'occorrenza nel numero di copie richieste.\nFotocopiatrici a colori.\nIl toner a colori fu disponibile a partire dagli anni cinquanta, ma macchine copiatrici a colori non furono realizzate fino al 1968, quando la 3M realizz\u00f2 la copiatrice \"Color-in-Color\", basata per\u00f2 su tecniche di sublimazione termica invece della tecnica elettrofotografica. Nelle macchine xerografiche il toner colorato poteva essere usato al posto di quello nero per produrre copie monocromatiche.\nLa prima fotocopiatrice elettrostatica a colori fu messa in commercio da Canon nel 1973.\nLa fotocopiatura a colori si basa, come la stampa a colori, sul principio della sintesi sottrattiva: quattro toner diversi (nero, giallo, magenta, c\u00ecano) sono usati per comporre i punti dell'immagine.\nUna tecnologia utilizza quattro diversi tamburi che agiscono come quattro fotocopiatrici distinte, e il foglio li attraversa in successione. Una tecnologia alternativa utilizza un unico tamburo su cui ciascun toner \u00e8 deposto a turno. Quest'ultima soluzione consente di realizzare macchine pi\u00f9 compatte ed economiche.\nProblemi di copyright e contraffazione.\nLa xerografia, rendendo molto facile la duplicazione dei documenti, ha segnato definitivamente la disciplina del diritto d'autore.\nLa copiatura di materiale protetto (per esempio libri o scritti scientifici e commerciali) \u00e8 soggetta a restrizione in molti paesi, anche se \u00e8 pratica comune, specialmente tra gli studenti, per risparmiare sull'acquisto dell'intero libro per leggere un singolo articolo o poche pagine.\nDi fatto il principio del Fair use in uso negli Stati Uniti o il fair dealing valido nei paesi aderenti alla Convenzione di Berna per la protezione delle opere letterarie e artistiche permettono questo tipo di duplicazione per scopo di studio.\nIn alcuni paesi, tra cui il Canada, alcune universit\u00e0 pagano delle royalty per ogni fotocopia fatta nelle copiatrici della facolt\u00e0 e nei centri copia a enti che gestiscono questi fondi e li distribuiscono a vari editori per la scuola.\nNegli Stati Uniti, raccolte fotocopiate di articoli, volantini, disegni e altri materiali informativi, chiamate \"readers\", sono spesso testi richiesti per le classi universitarie. L'insegnante o la copisteria sono responsabili del chiarimento del copyright di ogni articolo del \"reader\", e le informazioni sull'attribuzione sono incluse nella copertina.\nIn Italia chi effettua fotocopie \u00e8 tenuto a pagare una royalty alla Aidro.\nL'avvento delle fotocopie a colori ha destato preoccupazione nei governi poich\u00e9 semplifica notevolmente la contraffazione di banconote. Alcune nazioni hanno introdotto tecnologie anti-contraffazione specifiche per vanificare l'utilizzo di fotocopiatrici a colori.\nQueste tecnologie comprendono la filigrana, la stampa microscopica, l'olografia, sottili strisce di sicurezza in plastica o altri materiali e inchiostri che cambiano colore in base all'angolo da cui sono visti.\nAlcune macchine fotocopiatrici digitali includono nel software una funzione che impedisce di fotocopiare banconote con particolari tecniche di riconoscimento.\nAnalisi forense.\nIn modo simile a come avviene per l'identificazione delle macchine per scrivere, \u00e8 possibile capire se un documento \u00e8 stato stampato da una certa stampante o fotocopiatrice attraverso l'analisi di leggere imperfezioni e difetti di stampa.\nLe tolleranze meccaniche del toner e dei meccanismi di avanzamento della carta provocano la formazione di bande, che contengono informazioni sulla costruzione meccanica dell'apparecchio.\n\u00c8 generalmente possibile identificare il costruttore e il marchio, e in qualche caso la singola macchina tra altre confrontando tra loro le stampe.\nAlcune stampanti e copiatrici a colori di alto livello includerebbero un sistema steganografico che inserisce un codice di identificazione costituito da una matrice quasi invisibile di punti gialli. La fonte cita Xerox e Canon tra le aziende che includono questa tecnologia. "}
{"id": "211180", "revid": "6392", "url": "https://it.wikipedia.org/wiki?curid=211180", "title": "Fotocopiatore", "text": ""}
{"id": "211182", "revid": "6392", "url": "https://it.wikipedia.org/wiki?curid=211182", "title": "Fotocopia", "text": ""}
{"id": "211183", "revid": "1982", "url": "https://it.wikipedia.org/wiki?curid=211183", "title": "Grandes-Armoises", "text": ""}
{"id": "211189", "revid": "20522", "url": "https://it.wikipedia.org/wiki?curid=211189", "title": "Aldus PageMaker", "text": ""}
{"id": "211196", "revid": "1982", "url": "https://it.wikipedia.org/wiki?curid=211196", "title": "Hautes-Rivi\u00e8res", "text": ""}
{"id": "211198", "revid": "1982", "url": "https://it.wikipedia.org/wiki?curid=211198", "title": "Horgne", "text": ""}
{"id": "211200", "revid": "124604168", "url": "https://it.wikipedia.org/wiki?curid=211200", "title": "Canned Heat (gruppo musicale)", "text": "I Canned Heat sono stati un gruppo blues rock fondato a Los Angeles, California nel 1965.\nStoria.\nIl gruppo si form\u00f2 nel 1965, composto inizialmente da Alan Wilson (chitarra, armonica a bocca e voce), Bob Hite, detto \"The Bear\" (voce e armonica a bocca), Nicky Balsebsky (pianoforte) ed Henry Vestine (chitarra).\nIl bassista Larry Taylor, che suon\u00f2 anche con il bluesman del Regno Unito John Mayall nell'LP \"USA Union\", fece parte dei Canned Heat dal 1967 al 1970 e partecip\u00f2 con loro a vari festival, compresi il Monterey Pop Festival e Woodstock. \nNel 1967 la band si fece conoscere al Festival di Monterey e incise \"Canned Heat\".\nNel gennaio del 1968, con \"Boogie with the Canned Heat\", entr\u00f2 nell'organico il batterista Adolfo De La Parra, detto \"Fito\". Poi arrivarono i successi di \"On the Road Again\" (famosa la cover del 1977 dei francesi Rockets) e \"Going Up the Country\" (tratta dal successivo \"Living the Blues\" del 1968), che si imposero subito nell'olimpo dei grandi classici del rock blues.\nGli Stati Uniti d'America nel frattempo stavano attraversando uno degli eventi pi\u00f9 tragici e negativi della propria storia, la guerra del Vietnam; cos\u00ec anche i Canned Heat parteciparono al Festival di Woodstock per aggiungere al coro il loro messaggio di pace.\nAlla manifestazione musicale il complesso si present\u00f2 con Harvey Mandel al posto di Vestine uscito momentaneamente dalla formazione: si trattava di un ottimo chitarrista nel cui curriculum figuravano collaborazioni con Muddy Waters, Buddy Guy e soprattutto la militanza nel gruppo di Charlie Musselwhite (nell'album \"Stand Back! Here Comes The Charlie Musselwhite's South Side Band\" del 1966). Harvey Mandel in seguito acquist\u00f2 grande notoriet\u00e0, quando alla met\u00e0 degli anni '70 partecip\u00f2 all'album Black and Blue dei The Rolling Stones, poich\u00e9 fu scelto assieme a Ron Wood e Wayne Perkins come possibile sostituto del chitarrista Mick Taylor, dimissionario. Con questa line-up i Canned Heat incisero gli album \"Future Blues\" (1970) e il coevo \"Canned Heat '70 Concert Live in Europe\".\nRientrato Vestine, sempre nel 1970, registrarono il magnifico \"Hooker 'N Heat\" con il \"maestro\" John Lee Hooker. Questo fu l'ultimo album di studio che vide la partecipazione di Alan Wilson poich\u00e9 sarebbe morto suicida nel settembre dello stesso anno per un'overdose di barbiturici. Lo scatto per la copertina dell'album fu preso dopo la sua morte, ma si pu\u00f2 notare una foto di Alan appesa sul muro dietro alla Band.\nIn seguito, Hite, De La Parra e Vestine guidarono la band per altri album ma di scarsa fortuna. Il 5 aprile 1981, all'et\u00e0 di 38 anni, Bob Hite, noto anche per la sua straordinaria collezione di dischi blues, mor\u00ec per un attacco di cuore probabilmente in seguito a un collasso per overdose di eroina, sancendo il definitivo scioglimento della band. Numerosi live e raccolte sono stati poi pubblicati nei decenni successivi. \nI Canned Heat hanno introdotto nel panorama musicale un nuovo modo di suonare il blues, il pianoforte non \u00e8 pi\u00f9 lo strumento principale, il genere si avvicina al rock 'n' roll e il ritmo diventa talvolta frenetico; erano le premesse per la nascita del boogie rock che travolse gli Stati Uniti d'America e che si diffuse particolarmente tra le truppe impegnate in guerra.\nStile musicale.\nLe radici del blues furono la fonte a cui attinsero al loro esordio i Canned Heat, risultando il gruppo statunitense pi\u00f9 rappresentativo del genere secondo solo alla Paul Butterfield Band. Approdati al Blues revival negli USA con quasi dieci anni di ritardo rispetto a quanto era avvenuto nel Regno Unito, si rifacevano agli stilemi del blues di Chicago, che seguirono diligentemente e senza spunti creativi, lanciandosi in lunghe \"jam session\" come in \"Refried Boogies\" presente nel doppio album \"Living the Blues\" del 1968. Con l\u2019LP \"Future Blues\" di due anni dopo la formazione sfior\u00f2 sonorit\u00e0 hard rock, anche se musicalmente la colonna portante rimase il blues che permise ai Canned Heat nei primi anni settanta di suonare assieme a John Lee Hooker nell\u2019album \"Hooker 'n Heat\" e successivamente di accompagnare altri due celebri bluesmen quali Clarence \"Gatemouth\" Brown e Memphis Slim, fino al tramonto del boogie rock che li aveva visti protagonisti.\nFormazione.\nI componenti dei Canned Heat nella loro \"formazione classica\" (1968\u201370) sono stati i seguenti:"}
{"id": "211201", "revid": "1982", "url": "https://it.wikipedia.org/wiki?curid=211201", "title": "Mazures", "text": ""}
{"id": "211203", "revid": "1982", "url": "https://it.wikipedia.org/wiki?curid=211203", "title": "Moncelle", "text": ""}
{"id": "211205", "revid": "1982", "url": "https://it.wikipedia.org/wiki?curid=211205", "title": "Mont-Dieu", "text": ""}
{"id": "211210", "revid": "1982", "url": "https://it.wikipedia.org/wiki?curid=211210", "title": "Neuville-l\u00e8s-Wasigny", "text": ""}
{"id": "211211", "revid": "1982", "url": "https://it.wikipedia.org/wiki?curid=211211", "title": "Neuville-\u00e0-Maire", "text": ""}
{"id": "211212", "revid": "1982", "url": "https://it.wikipedia.org/wiki?curid=211212", "title": "Neuville-en-Tourne-\u00e0-Fuy", "text": ""}
{"id": "211213", "revid": "1982", "url": "https://it.wikipedia.org/wiki?curid=211213", "title": "Neuville-aux-Jo\u00fbtes", "text": ""}
{"id": "211214", "revid": "1982", "url": "https://it.wikipedia.org/wiki?curid=211214", "title": "Petites-Armoises", "text": ""}
{"id": "211217", "revid": "486946", "url": "https://it.wikipedia.org/wiki?curid=211217", "title": "Anton Cechov", "text": ""}
{"id": "211225", "revid": "1001457", "url": "https://it.wikipedia.org/wiki?curid=211225", "title": "Mikhail Bulgakov", "text": ""}
{"id": "211226", "revid": "1001457", "url": "https://it.wikipedia.org/wiki?curid=211226", "title": "Ivan Alexandrovich Goncharov", "text": ""}
{"id": "211227", "revid": "1001457", "url": "https://it.wikipedia.org/wiki?curid=211227", "title": "Sergej Mikhalkov", "text": ""}
{"id": "211228", "revid": "400518", "url": "https://it.wikipedia.org/wiki?curid=211228", "title": "Alexander Alexandrov", "text": ""}
{"id": "211230", "revid": "125195934", "url": "https://it.wikipedia.org/wiki?curid=211230", "title": "Monti Alburni", "text": "I Monti Alburni sono un massiccio montuoso carsico dell'Appennino lucano (o, secondo altre fonti, dell'Appennino campano), posto tra la valle del Sele e quella del Tanagro. Per la loro morfologia ricca di doline, grotte, cavit\u00e0 e inghiottitoi, notevole soprattutto dal lato occidentale (ad es. dalla piana del Sele), \nGeologia.\nLa natura carsica del complesso ha favorito la formazione di un gran numero di grotte e cavit\u00e0 (circa 2000) tra le quali sono famose quelle di Castelcivita, le pi\u00f9 estese del sud Italia, e di Auletta-Pertosa (\"grotte dell'Angelo\"), costellata di stalattiti e che contiene un lago sotterraneo di acqua plumbea e gelida.\nMonte Panormo.\nIl nome della catena \u00e8 dato dal \"Monte Alburno\" che segna il confine tra i Comuni di Ottati, Sicignano e Petina, la cui vetta raggiunge i 1742\u00a0m. Noto anche come \"Monte Panormo\" per le ampie vedute che offre dalle sue pendici, \u00e8 stato menzionato da Virgilio nelle sue \"Georgiche\" (III, 146).\nDalla gente del luogo i suoi monti venivano creduti Titani provenienti dall'antistante Mar Tirreno per sfuggire all'ira di Nettuno. Nel territorio cilentano il Panormo \u00e8 il terzo monte per altezza, preceduto dal Monte Cervati (1.899\u00a0m) e da Cima di Mercori (1788m slm).\nIl monte appare spesso innevato da inizio dicembre a met\u00e0 aprile.\nParco nazionale.\nRicco di sentieri e mulattiere, la catena degli Alburni costituisce oggi il cuore del Parco nazionale del Cilento, Vallo di Diano e Alburni. Al centro di essi, su una strada che congiunge Sant'Angelo a Fasanella a Petina e Polla si trova un rifugio, il Casone d'Aresta (1.169\u00a0m), e poco lontano la scultura rupestre dell'Antece."}
{"id": "211232", "revid": "3689", "url": "https://it.wikipedia.org/wiki?curid=211232", "title": "Alburni", "text": ""}
{"id": "211233", "revid": "110157", "url": "https://it.wikipedia.org/wiki?curid=211233", "title": "Atlantic Records", "text": "La Atlantic Records (o Atlantic Recording Corporation) \u00e8 un'etichetta discografica fondata nel 1947 da Ahmet Erteg\u00fcn e Herb Abramson.\nStoria dell'etichetta.\nNei primi anni cinquanta ad Ertegun e Abramson si un\u00ec Jerry Wexler. Nata come casa discografica indipendente, negli anni sessanta entr\u00f2 a far parte delle \"major\" del business del jazz e della musica pop. Tom Dowd era a capo del settore tecnico.\nDalla sua nascita, la Atlantic ha dato vita a numerose sotto-etichette. Fra le pi\u00f9 celebri si pu\u00f2 ricordare la Atco Records (creata nel 1955 da Herb Abramson). La Spark Records (per cui incidevano Jerry Leiber e Mike Stoller) fu acquisita nel novembre del 1955. Altre etichette che fanno capo alla Atlantic sono Lava Records e 143 Records. Nel 1960, grazie a Wexler, l'Atlantic inizi\u00f2 a distribuire le produzioni della casa discografica di Memphis Stax Records. Il rapporto con la Stax fin\u00ec nel 1968.\nNel 1967, la Atlantic fu acquisita da Warner Bros. Attualmente fa parte del Warner Music Group.\nNel 2004 Atlantic Records e Elektra Records si uniscono formando la Atlantic Records Group.\nLa sede si trova in Paramount Plaza, al 1633 Broadway.\nLa Atlantic in Italia.\nIn Italia la \"Atlantic\" \u00e8 stata presente, come marchio, sin dagli anni '60, appoggiandosi prima alla SAAR poi alla Ri-Fi che in seguito cedette il passo alla Dischi Ricordi; dal 1975, con la nascita della WEA Italiana, con uffici a Milano, si affida ad essa.\nTra i principali artisti dell'etichetta ricordiamo Pino Presti, il gruppo di rock progressivo dei Jumbo, quello di jazz-rock degli Agor\u00e0, i fratelli La Bionda sotto lo pseudonimo \"Disco Ettore\" e Don Backy.\nArtisti.\nLista parziale"}
{"id": "211234", "revid": "436907", "url": "https://it.wikipedia.org/wiki?curid=211234", "title": "Emerson, Lake &amp; Palmer", "text": "Emerson, Lake &amp; Palmer, noti anche con la sigla ELP, sono stati un gruppo musicale britannico di rock progressivo nato nel 1970 per iniziativa di Keith Emerson (pianoforte, organo e sintetizzatori), Greg Lake (basso, chitarre e voce) e Carl Palmer (batteria e percussioni).\nEssendo tutti e tre i musicisti gi\u00e0 noti in precedenti formazioni, furono spesso definiti dalla stampa un \"supergruppo\" (come gi\u00e0 accaduto ad esempio per gruppi come Cream o Blind Faith) ma rifiutarono sempre tale appellativo.\nKeith Emerson nel 1967 aveva fondato il gruppo The Nice, il cui stile fondeva musica classica, jazz e rock: con tre album pubblicati assieme a loro tra il 1968 e il 1969, Emerson si era gi\u00e0 guadagnato una certa notoriet\u00e0 per il suo virtuosismo e per la spettacolarit\u00e0 delle sue esibizioni dal vivo. Altri due album dei Nice, \"Five Bridges\" e \"Elegy\", registrati con Emerson nel 1969, furono pubblicati rispettivamente nel 1970 e nel 1971, cio\u00e8 entrambi dopo lo scioglimento del gruppo e la nascita di Emerson, Lake &amp; Palmer.\nGreg Lake era stato uno dei membri fondatori dei King Crimson il cui album di debutto \"In the Court of the Crimson King\" (1969), con lui alla voce e al basso, \u00e8 spesso indicato come uno dei punti di partenza di tutto il rock progressivo degli anni settanta. Pur avendo lasciato i King Crimson a fine 1969, Lake partecip\u00f2 nella sola veste di cantante anche al loro secondo album \"In the Wake of Poseidon\", pubblicato nel maggio 1970.\nCarl Palmer, il pi\u00f9 giovane dei tre, nel 1966 a soli 16 anni era divenuto il batterista di Chris Farlowe, nel 1968 aveva sostituito Drachen Theaker in The Crazy World of Arthur Brown e dopo aver abbandonato questi ultimi, nel 1969 aveva fondato assieme al loro tastierista Vincent Crane e al cantante Nick Graham il trio hard rock degli Atomic Rooster, con cui aveva inciso il primo album e tenuto concerti sino all'incontro con Emerson e Lake nel giugno 1970.\nIl trio fu attivo fino al 1978, si riun\u00ec pi\u00f9 volte tra il 1991 e il 1998 e celebr\u00f2 il proprio quarantennale con un singolo concerto nel 2010. Fu uno dei gruppi di rock progressivo di maggior successo commerciale durante gli anni settanta, con nove album certificati disco d'oro negli Stati Uniti d'America e una stima di oltre 35 milioni di dischi venduti in tutto il mondo.\nStoria del gruppo.\n1969\u20131970: dalla nascita del gruppo al debutto discografico.\nL'incontro tra Emerson e Lake.\nIl 12 dicembre 1969 The Nice e King Crimson condivisero il palcoscenico del Fillmore West di Bill Graham, a San Francisco. Gi\u00e0 da qualche mese Emerson aveva in mente un \"ambiente musicale\" diverso dai Nice, nel quale sviluppare meglio le proprie idee; si era messo perci\u00f2 segretamente in cerca di un bassista/cantante pi\u00f9 versatile di Lee Jackson e a tale scopo aveva gi\u00e0 interpellato invano Chris Squire degli Yes e Jack Bruce. Subito dopo il concerto al Fillmore West il tastierista, tramite il proprio manager Tony Stratton-Smith, si incontr\u00f2 con Lake nel bar dell'albergo e gli offr\u00ec il ruolo nel suo futuro progetto. I King Crimson, per coincidenza, avevano concluso quella sera la loro prima tourn\u00e9e negli Stati Uniti e sia Ian McDonald che Mike Giles, come preannunciato pochi giorni prima, avevano lasciato il gruppo: Lake in un primo momento aveva proposto al chitarrista Robert Fripp di proseguire assieme ma, essendo contrario all'idea di Fripp di mantenere il nome King Crimson, alla fine accett\u00f2 l'offerta di Emerson.\nAll'inizio del 1970 i due onorarono gli ultimi impegni con i rispettivi gruppi: Lake cant\u00f2 come turnista sul secondo album dei King Crimson e apparve per l'ultima volta con loro al programma televisivo della BBC \"Top of the Pops\" il 25 marzo, mimando in playback il singolo \"Cat Food\"; Emerson concluse l'ultima tourn\u00e9e con The Nice al Peace Festival di Berlino il 30 marzo. Subito dopo, i due si misero alla ricerca di un batterista.\nL'arrivo di Carl Palmer.\nUn primo contatto avvenne fra Lake e Mitch Mitchell, gi\u00e0 batterista della Jimi Hendrix Experience, scioltasi nel giugno 1969: Mitchell si disse disponibile, peraltro ipotizzando il coinvolgimento dello stesso Jimi Hendrix, poich\u00e9 nel frattempo anche il gruppo con cui il chitarrista di Seattle aveva debuttato a dicembre 1969, Band of Gypsys, si era gi\u00e0 sciolto. Tuttavia, Lake in seguito raccont\u00f2 che l'idea di affiancare due virtuosi del calibro di Emerson e Hendrix gli parve fin da subito eccessiva e che inoltre il batterista si era presentato a casa sua assieme al proprio \"road manager\" il quale, senza apparente motivo, a un tratto aveva posato sul tavolo una pistola che egli con un certo imbarazzo gli aveva chiesto di mettere via; l'episodio indusse Emerson e Lake alla prudenza e a tentare nel frattempo altre strade.\nDue giorni dopo Lake, sempre stando al suo racconto, fu contattato da Robert Stigwood (gi\u00e0 manager di Cream e Bee Gees) che gli raccomand\u00f2 Carl Palmer. Secondo la versione di Emerson e Palmer, invece, l'intermediario cruciale fu di nuovo Tony Stratton-Smith il quale aveva contatti anche con Atomic Rooster, il cui primo album era uscito per la B&amp;C Records affiliata alla Charisma Records da lui fondata. Emerson in particolare afferm\u00f2 di averlo interpellato, dopo una serie di audizioni infruttuose, come ultima risorsa in patria prima di rivolgere la sua ricerca negli Stati Uniti.\nEmerson e Lake dovettero insistere per convincere Palmer a lasciare gli Atomic Rooster \u2013 nati da poco ma con un album all'attivo e un discreto seguito \u2013 in favore di un progetto ancora privo di un proprio repertorio. Tuttavia, i tre furono sempre concordi nel riportare che l'intesa musicale fra loro fu immediata, gi\u00e0 dalla prima prova. Quanto a impiegare altri musicisti, la preferenza di Emerson e Palmer per la formula del trio, gi\u00e0 collaudata nei rispettivi gruppi di provenienza, incontr\u00f2 il favore anche di Lake e la formazione definitiva cominci\u00f2 a provare regolarmente dal giugno 1970. Una voce circolata per decenni, forse derivata dall'incontro con Mitchell, secondo la quale il trio, gi\u00e0 costituito, avrebbe tenuto una \"jam\" insieme a Jimi Hendrix tre mesi prima che quest'ultimo morisse (si parl\u00f2, come loro possibile nome, dell'acronimo HELP dalle iniziali dei loro cognomi) fu invece smentita da Greg Lake nel 2012.\nLa scelta di impiegare semplicemente i propri cognomi in ordine alfabetico deriv\u00f2 dal timore iniziale che la stampa si riferisse al gruppo come \u00abi nuovi Nice\u00bb, poich\u00e9 Emerson all'epoca era il pi\u00f9 famoso dei tre, e dalla conseguente esigenza di presentarsi con un'immagine pi\u00f9 paritaria a partire dal nome, alla maniera di Crosby, Stills, Nash &amp; Young. Sui dischi, i cognomi figurarono indifferentemente con o senza la virgola dopo \"Emerson\": a volte in entrambi i modi sullo stesso album, tra copertina ed etichetta del disco in vinile.\nLa nascita del gruppo implic\u00f2 un cambio di \"management\" per Emerson e Palmer, fino ad allora entrambi legati a Tony Stratton-Smith: Lake ottenne infatti che a gestire il trio fosse inizialmente la EG Management, gi\u00e0 societ\u00e0 impresaria dei King Crimson.\nL'isola di Wight.\nI tre debuttarono il 23 agosto 1970 alla Guildhall di Plymouth, teatro municipale di circa 800 posti in una citt\u00e0 di provincia da loro scelto strategicamente per un primo test dello spettacolo dal vivo. La loro seconda apparizione pubblica in assoluto, appena sei giorni dopo, ebbe luogo alla terza edizione del festival dell'Isola di Wight, evento che vide in cartellone nomi come Miles Davis, Jimi Hendrix, The Who, Joni Mitchell, The Doors e Jethro Tull e che raggiunse all'epoca il primato assoluto nel suo genere per affluenza di pubblico, stimata attorno alle 600.000 persone. La partecipazione frutt\u00f2 al trio un'immediata visibilit\u00e0 e un notevole interesse da parte della stampa, ancor prima che il gruppo ottenesse un contratto discografico.\nL'esibizione fu parzialmente documentata nel film \"Message to Love: The Isle of Wight Festival\" e integralmente registrata: oltre al lungo brano \"Take a Pebble\" e a una trascrizione dell\"'Allegro Barbaro\" di B\u00e9la Bart\u00f3k, la scaletta comprendeva la rilettura in chiave rock di alcuni brani dell'opera \"Quadri di un'esposizione\" di Musorgskij, della durata di circa mezz'ora, pi\u00f9 un finale con il rock and roll \"Nutrocker\" di Kim Fowley e il brano \"Rondo\" recuperato dal repertorio dei Nice. Su quest'ultimo, Emerson rispolver\u00f2 un numero di scena che l'aveva gi\u00e0 reso celebre con i Nice: la \"brutalizzazione\" del suo organo Hammond; egli lo trascinava per il palcoscenico, lo ribaltava stendendovisi sotto e suonandolo alla rovescia e conficcava coltelli fra i tasti per tenerli abbassati. Palmer, durante il suo assolo, si sfil\u00f2 la maglietta mentre teneva il ritmo con il piede sulla grancassa: il gesto, nato spontaneamente dal caldo torrido di quella sera, venne accolto dall'ovazione del pubblico e il batterista pens\u00f2 quindi di farne un numero fisso nei concerti; sul palco vi erano anche due vecchi cannoni caricati a salve, che lo stesso Emerson pochi giorni prima aveva collaudato in un campo vicino all'aeroporto di Heathrow e che il trio fece sparare al termine dell'esibizione; il ricorso a elementi spettacolari di questo tipo, unito a una generale tendenza alla grandiosit\u00e0, rimase una caratteristica costante del gruppo, lungo tutta la carriera.\nL'album \"Emerson, Lake &amp; Palmer\".\nSubito dopo, i tre firmarono con la Island per il mercato discografico britannico e di conseguenza per gli Stati Uniti con l'affiliata Cotillion Records, quest'ultima di propriet\u00e0 della Atlantic Records quindi a settembre registrarono il loro primo album presso gli Advision Studios di Londra: con l'occasione Greg Lake assunse il ruolo di produttore, che avrebbe ricoperto su tutti i dischi del gruppo sino al 1974 e, in parte, anche nei successivi fino al 1977. L'album, intitolato semplicemente \"Emerson, Lake &amp; Palmer\", fu pubblicato il 20 novembre 1970.\nL'opera, accolta generalmente bene dalla critica, diede risalto all'abilit\u00e0 tecnica dei tre e port\u00f2 avanti il discorso gi\u00e0 iniziato da Emerson con The Nice, unendo rock, jazz e citazioni dalla musica classica. Accanto infatti al materiale originale, all'epoca ancora insufficiente a completare un album, il trio vi inser\u00ec interpretazioni in chiave rock di brani di Bart\u00f3k, Jan\u00e1\u010dek e Bach (\"The Barbarian\", \"Knife Edge\"). Anche dopo aver consolidato il proprio repertorio, comunque, il gruppo avrebbe conservato l'abitudine di includere almeno un brano classico rielaborato su ogni album.\nSul brano strumentale \"Tank\" e sulla canzone \"Lucky Man\", Emerson per la prima volta utilizz\u00f2 in studio il sintetizzatore modulare Moog IIIc, da lui scoperto grazie al polistrumentista Mike Vickers che gliel'aveva prestato per un concerto dei Nice alla Royal Festival Hall di Londra, il 7 febbraio 1970. Fu durante le registrazioni del disco che Emerson acquist\u00f2 il proprio esemplare del sintetizzatore, il quale entr\u00f2 poi stabilmente a far parte anche delle sue tastiere sul palco: primo caso del genere in campo rock per tale strumento, fino ad allora ritenuto poco indicato all'uso in tourn\u00e9e per le sue dimensioni e per l'instabilit\u00e0 dell'intonazione, sensibile agli sbalzi di tensione.\nL'album arriv\u00f2 al quarto posto delle classifiche britanniche e rimase nelle prime 100 posizioni per 28 settimane, negli Stati Uniti d'America arriv\u00f2 al diciottesimo posto della \"Billboard 200\". Il singolo \"Lucky Man\", pubblicato solo oltreoceano, arriv\u00f2 al 48\u00ba posto nella Billboard Hot 100 e divenne uno dei brani pi\u00f9 celebri del trio.\n1971\u20131974: apice della carriera.\n\"Tarkus\".\nNel gennaio 1971, appena due mesi dopo l'uscita dell'album di debutto, il trio entr\u00f2 in studio per registrarne un secondo: \"Tarkus\", occupato per met\u00e0 dall'omonima suite scritta interamente da Emerson con l'aiuto di Lake ai testi, fu completato dal gruppo in soli sei giorni ma inizialmente rischi\u00f2 di non vedere mai la luce, a causa di divergenze musicali fra Lake e Emerson. Quest'ultimo aveva infatti presentato al gruppo il primo abbozzo di un brano basato su un metro di 10/8, che sarebbe poi divenuto la sezione \"Eruption\" della suite, e Lake l'aveva bocciato perch\u00e9 a suo giudizio musicalmente troppo denso e privo di una vera melodia. L'ostinazione di Lake a non voler lavorare sul materiale proposto da Emerson si spinse fin quasi al punto di minare il futuro stesso del gruppo, poich\u00e9 il tastierista di contro non intendeva rinunciare alla sua composizione. Oltre ovviamente al parere di Palmer, favorevole al brano, decisiva fu la mediazione del \"management\" che persuase Lake a fare almeno un tentativo, non fosse altro perch\u00e9 egli non aveva materiale da offrire in alternativa e lo studio di registrazione era gi\u00e0 prenotato, quindi avrebbero comunque dovuto pagarlo. Emerson in seguito ebbe modo di sottolineare come la sua vittoria personale riguardo \"Tarkus\" fosse stata cruciale nel definire la direzione musicale che i tre, almeno fino al 1974, avrebbero seguito senza ulteriori grossi conflitti interni.\n\"Tarkus\" usc\u00ec il 16 giugno 1971 e super\u00f2 le vendite del disco precedente, balzando dopo una sola settimana direttamente al primo posto in classifica, traguardo mai pi\u00f9 eguagliato dai successivi lavori del trio. L'album, agli occhi della critica, costitu\u00ec anche una conferma delle abilit\u00e0 compositive del gruppo in quanto dedicava molto meno spazio del precedente alla reinterpretazione di opere classiche, unica eccezione il brano \"The Only Way (Hymn)\" contenente due citazioni da Bach.\n\"Pictures at an Exhibition\".\nIl 26 marzo 1971 il gruppo si era intanto esibito alla City Hall di Newcastle: dalla seconda parte del concerto venne tratto l'album dal vivo \"Pictures at an Exhibition\", che tuttavia in Europa and\u00f2 alle stampe solo in novembre, per la priorit\u00e0 data alla pubblicazione di \"Tarkus\". \"Pictures at an Exhibition\", come gi\u00e0 detto, \u00e8 il rifacimento in chiave rock di alcuni brani dall'omonima suite a tema per pianoforte di Modest Petrovi\u010d Musorgskij. Il trio alterna le partiture del compositore russo, fortemente adattate, a composizioni originali in forma di variazioni sui temi, amalgamando il tutto grazie a un \"sound\" gi\u00e0 consolidato e inconfondibile. L'aggiunta di testi, anche sulle sezioni scritte da Musorgskij, accentua il carattere di \"appropriazione\" dell'opera classica da parte della band.\nLa Atlantic Records in un primo momento oppose resistenza alla pubblicazione dell'album negli Stati Uniti, ritenendolo poco commerciale per la sua natura di rivisitazione classica, e propose al gruppo di dirottarne l'uscita sulla sottoetichetta Nonesuch ma i tre rifiutarono temendo che ci\u00f2 ne pregiudicasse la visibilit\u00e0. Fu solo dopo aver ricevuto ordini per circa 250.000 copie di importazione dall'Europa che l'etichetta si convinse a pubblicarlo ufficialmente sul mercato statunitense, nel gennaio 1972. Le vendite oltreoceano ricevettero poi un'ulteriore spinta dopo che il disc jockey Scott Muni trasmise dai microfoni della radio WNEW-FM l'intero album dall'inizio alla fine, smentendo cos\u00ec anche le precedenti riserve della casa discografica sulle potenzialit\u00e0 radiofoniche di un'opera cos\u00ec lunga e concepita per essere eseguita integralmente senza soluzioni di continuit\u00e0.\n\"Trilogy\" e la Manticore Records.\nNel frattempo, ad ottobre del 1971, il gruppo aveva incominciato a preparare il terzo album in studio: \"Trilogy\" vide la luce a luglio del 1972 e raggiunse la seconda posizione nelle classifiche del Regno Unito e la quinta negli Stati Uniti. Vi trovarono posto almeno due \"classici\" del trio: il brano \"Hoedown\", tratto dal balletto \"Rodeo\" di Aaron Copland, e la ballata \"From the Beginning\" di Lake nella quale, come gi\u00e0 in \"Lucky Man\" sul primo album, il bassista/cantante si occup\u00f2 di tutte le parti strumentali a eccezione delle conga suonate da Palmer e del \"solo\" di Emerson al Moog in chiusura.\nDue tour mondiali impegnarono il gruppo tra Europa, Stati Uniti e Giappone dal marzo 1972 al giugno 1973. Nello stesso periodo i tre acquistarono un ex cinema al 392 di North End Road, a Fulham, Londra, trasformandolo nella loro sala prove, e fondarono la loro etichetta discografica chiamata Manticore dall'omonima creatura mitologica raccontata in \"Tarkus\". In circa quattro anni di effettiva attivit\u00e0, oltre a diversi album e 45 giri sia del trio che dei singoli membri come solisti, la Manticore avrebbe pubblicato fra l'altro l'unico disco solista di Peter Sinfield, \"Still\" (1973) e alcuni album dei gruppi italiani PFM e Banco. Nelle pause dei due tour, il gruppo incominci\u00f2 a comporre il materiale per il quarto album in studio. Questa fase fu anche documentata in un film di circa un'ora, diretto da Nick Hague e prodotto dalla Manticore, il quale seguiva il trio in tour, sul palco e dietro le quinte, nonch\u00e9 durante la composizione del nuovo disco a Londra. Lo speciale, trasmesso dalla BBC il 26 dicembre 1973 all'interno del noto programma musicale \"The Old Grey Whistle Test\", immortalava fra l'altro le proporzioni assunte all'epoca dallo spettacolo del trio: la ripresa aerea iniziale, ad esempio, mostrava tre giganteschi autotreni contenenti l'attrezzatura per i concerti sul cui tetto campeggiavano i cognomi dei tre, uno per ogni automezzo, a caratteri cubitali visibili anche da grande altezza. Nel 2002, il film fu incluso in un DVD con il titolo \"The Manticore Special\".\n\"Brain Salad Surgery\".\nNel novembre 1973 usc\u00ec \"Brain Salad Surgery\", prima pubblicazione per la Manticore e probabilmente anche l'opera del gruppo pi\u00f9 complessa fino ad allora; l'album arriv\u00f2 al secondo posto in classifica nel Regno Unito e all'undicesimo nella \"Billboard 200\" statunitense.\nOltre a due canzoni originali e due nuove trascrizioni rock \u2013 l'inno liturgico \"Jerusalem\" e il brano \"Toccata\", adattamento dell'omonimo 4\u00b0 movimento del Concerto N\u00b01 per pianoforte e orchestra di Alberto Ginastera \u2013 l'album contiene una lunga suite di quasi mezz'ora composta da Emerson \u2013 ripartita sulle due facciate del vinile per motivi di spazio \u2013 intitolata \"Karn Evil 9\" e suddivisa in tre \"impressioni\", l'ultima delle quali inaugur\u00f2 la collaborazione ai testi di Peter Sinfield, gi\u00e0 cofondatore dei King Crimson assieme a Lake. Sinfield firm\u00f2 anche il testo di \"Benny the Bouncer\", breve canzone umoristica che musicalmente confermava la passione di Emerson per lo stile pianitstico \"honky tonk\", da lui gi\u00e0 omaggiato sugli album \"Tarkus\" (\"Jeremy Bender\") e \"Trilogy\" (\"The Sheriff\" ). La copertina dell'album fu disegnata dall'illustratore svizzero Hans R. Giger, il quale realizz\u00f2 anche il logo che la band avrebbe utilizzato da allora in avanti.\nIl tour di \"Brain Salad Surgery\", partito a novembre 1973 e protrattosi a pi\u00f9 riprese fra Europa e Stati Uniti d'America fino ad agosto del 1974, aveva dimensioni mastodontiche per l'epoca: 25 tecnici, 40 tonnellate di attrezzatura e suono quadrifonico con 32 altoparlanti. Il gruppo viaggiava con al seguito il proprio palcoscenico, dotato di uno schermo circolare sospeso, largo 47 metri, sul quale erano proiettate diapositive. Emerson, oltre al consueto Moog modulare e al primo prototipo di sintetizzatore polifonico, il Moog Apollo, schierava sul palco due organi Hammond, un Clavinet, un Minimoog, un pianoforte a coda lunga Steinway, un piano verticale amplificato (per i soli brani \"honky tonk\") e un terzo pianoforte a coda appositamente attrezzato per sollevarsi a mezz'aria e ribaltarsi assieme a lui, idea tuttavia effettivamente realizzata solo in pochi concerti \u2013 come quello del \"California Jam\" a Ontario del 6 aprile 1974 \u2013 perch\u00e9 rivelatasi troppo pericolosa per lo stesso Emerson. Palmer commission\u00f2 alla British Steel una batteria costruita interamente in acciaio inox, con disegni intarsiati sui tamburi, montata in seguito su una pedana girevole mossa elettricamente; lo strumento, del peso di due tonnellate e mezzo, comprendeva il Moog 1130 Percussion Controller, uno dei primi esempi di interfacciamento fra percussioni e sintetizzatore che il batterista utilizzava durante il brano \"Toccata\" e anche due gong, due timpani sinfonici e una grossa campana da chiesa sospesa sopra la testa di Palmer, il quale all'occorrenza la suonava con una corda tenuta fra i denti. Lake infine, per prevenire scosse elettriche subite sul palco in passato, teneva disteso sotto i suoi piedi un grande tappeto persiano, pagato all'epoca 6.000 dollari.\n\"Welcome Back My Friends to the Show That Never Ends\".\nIn giugno, con la band ancora in tourn\u00e9e, venne pubblicato un triplo album dal vivo, imponente anche nel titolo: \"Welcome Back, My Friends, to the Show That Never Ends - Ladies and Gentlemen Emerson, Lake &amp; Palmer\", registrato al Convention Center di Anaheim, California il 10 febbraio 1974. La mole della pubblicazione consent\u00ec di inserirvi, fra l'altro, l'esecuzione integrale delle due suite \"Tarkus\" e \"Karn Evil 9\" (quest'ultima occupa da sola tutto il terzo disco) entrambe ampliate con variazioni o improvvisazioni. Con il quarto posto nella \"Billboard 200\" raggiunto il 26 ottobre 1974, l'album fu il pi\u00f9 venduto negli Stati Uniti in tutta la carriera del trio.\nDopo quattro anni di attivit\u00e0 quasi ininterrotta fra registrazioni in studio e tourn\u00e9e, il gruppo concluse la sua prima fase creativa con una tourn\u00e9e del Nordamerica, che termin\u00f2 allo stadio Spectrum di Filadelfia il 21 agosto; tre giorni dopo i tre parteciparono a un concerto di beneficenza organizzato a New York dal disc jockey della WNEW-FM Scott Muni: fu questa la loro ultima apparizione dal vivo per un arco di tempo di circa due anni e mezzo, che coincise con un equivalente periodo di silenzio discografico.\n1975\u20131978: dalla fase orchestrale allo scioglimento.\nTra la fine del 1974 e il 1976 i tre si dedicarono a progetti individuali.\nKeith Emerson termin\u00f2 la composizione del \"Piano Concerto N\u00ba 1\", la sua prima opera interamente orchestrale, che registr\u00f2 con la London Philharmonic Orchestra diretta da John Mayer. Sempre con l'orchestra londinese, il tastierista incise una versione riarrangiata del ragtime \"Maple Leaf Rag\" di Scott Joplin e nel 1976 pubblic\u00f2 un 45 giri con la sua interpretazione di \"Honky Tonk Train Blues\" di Meade \"Lux\" Lewis e, sul lato B, un brano nello stesso stile ma di sua composizione: \"Barrelhouse Shake-Down\". L\u2019uso dell'orchestra, alla quale Emerson non ritornava dai tempi di \"Five Bridges\" dei Nice (1969), era motivato fra l\u2019altro dal desiderio del tastierista di essere finalmente riconosciuto come compositore \"tout court\" e non gi\u00e0 solo come strumentista e autore di musica rock. Tale corso era destinato a influenzare anche la direzione artistica del trio: nello stesso periodo, infatti, anche gli altri due incominciarono a impiegare orchestre per i loro lavori.\nGreg Lake scrisse, con l'aiuto di Pete Sinfield ai testi, alcune canzoni che poi fece arrangiare per orchestra da Tony Harris e Godfrey Salmon; una di esse, \"I Believe in Father Christmas\", fu pubblicata come singolo nel 1975 e raggiunse il secondo posto nelle classifiche britanniche, superata soltanto da \"Bohemian Rhapsody\" dei Queen.\nCarl Palmer collabor\u00f2 occasionalmente con vari musicisti, fra i quali il pianista e compositore jazz Harry South, Joe Walsh degli Eagles e lo stesso Keith Emerson, per registrare alcuni brani strumentali inediti, due rivisitazioni classiche rispettivamente di Bach e Prokof'ev, una rilettura per batteria e orchestra del brano \"Tank\" dal primo album del trio e infine un concerto per batteria, percussioni e orchestra, scritto in questo periodo assieme al pianista e arrangiatore austriaco Joseph Horovitz, ma pubblicato solo nel 2001.\n\"Works Volume 1 e Volume 2\".\nI tre, alla fine del 1976, accantonarono l'idea iniziale di destinare i suddetti lavori a rispettivi album solisti, anche alla luce dello scarso successo di un'analoga operazione tentata lo stesso anno dai singoli membri degli Yes. Parte del materiale conflu\u00ec perci\u00f2 nelle prime tre facciate, una per ciascun autore, di un nuovo doppio album a nome Emerson, Lake &amp; Palmer. Per la quarta facciata i tre, presso i Mountain Studios di Montreux, registrarono assieme \"Fanfare for the Common Man\", versione rock dell'omonimo brano di Aaron Copland, quindi agli studi Path\u00e9 Marconi di Parigi il mini-musical \"Pirates\", scritto da Emerson con testi di Lake e Peter Sinfield ed eseguito assieme all'orchestra dell'Op\u00e9ra national de Paris diretta da Godfrey Salmon.\n\"Works Volume 1\" usc\u00ec nel marzo 1977 e in patria rimase dieci settimane nelle prime 100 posizioni, spingendosi sino all'ottavo posto, mentre oltreoceano raggiunse la dodicesima posizione della \"Billboard 200\". Nel Regno Unito, il 45 giri con una versione abbreviata di \"Fanfare for the Common Man\", pubblicato a giugno, arriv\u00f2 secondo in classifica, divenendo cos\u00ec il singolo pi\u00f9 venduto nella storia del gruppo. L'album segn\u00f2 anche il ritorno del gruppo alla Atlantic Records, poich\u00e9 nel frattempo la Manticore Records aveva di fatto gi\u00e0 chiuso i battenti. Solo nel 2017 l'etichetta sarebbe tornata in attivit\u00e0 per iniziativa degli eredi di Lake.\nIl tour promozionale di \"Works Volume 1\", partito in marzo e destinato soltanto al Nord America, in un primo momento vide al seguito del trio un'orchestra di sessanta elementi diretta da Godfrey Salmon, ma i tre furono costretti a rinunciarvi dopo appena una decina di concerti, a causa dei costi troppo alti. L'organico fu comunque recuperato occasionalmente in date successive, tra cui l'ultima del 26 agosto 1977 allo Stadio Olimpico di Montr\u00e9al, in Canada, dove lo spettacolo nella sua forma completa fece in tempo ad essere immortalato in video e, in seguito, su disco. La data di Montr\u00e9al segn\u00f2 anche il record assoluto di affluenza di pubblico a un concerto del trio come unico gruppo in cartellone (cio\u00e8 festival esclusi): circa 78.000 spettatori.\nIl 10 dicembre 1977 la Atlantic pubblic\u00f2 \"Works Volume 2\", album singolo composto di dodici brani registrati tra il 1973 e il 1976 dal gruppo o dai singoli componenti e scartati da lavori precedenti, oppure gi\u00e0 editi come i due 45 giri pubblicati da Emerson e Lake come solisti. Il fatto che il doppio LP anteriore a questo recasse in copertina la dicitura \"Volume 1\" sin dalla prima edizione, fa dedurre che l'uscita di entrambi i \"volumi\" fosse stata gi\u00e0 preventivata, seppure in due tempi, sin dall'inizio dell'anno. Anche per la sua natura di raccolta eterogenea, non del tutto dichiarata, \"Works\" \"Volume 2\" segn\u00f2 un netto calo nelle vendite rispetto al suo predecessore e a tutti gli altri album del gruppo fino ad allora.\nIn anni pi\u00f9 recenti sia Lake che Palmer ebbero modo di dichiarare come la fase orchestrale del 1977, oltre a causare al gruppo svantaggi logistici sia in studio che dal vivo e a portarlo economicamente sull'orlo della bancarotta, ne avesse anche snaturato l\u2019essenza musicale, fino ad allora costituita dal \"sound\" ricco ma al contempo nitido e coeso che i tre erano in grado di produrre con le sole proprie forze e che l'impiego dell'orchestra rendeva invece pi\u00f9 diluito e confuso. Pi\u00f9 in generale, tutti e tre a posteriori individuarono nel periodo in questione l'inizio della fine del gruppo, in quanto ciascuno stava perseguendo direzioni musicali differenti, i tre erano pressati dalla Atlantic perch\u00e9 le radio non passavano i loro brani e nel frattempo erano divenuti anche bersaglio di critiche sempre pi\u00f9 aspre da parte della stampa musicale, che li paragonava ai \"dinosauri\" e li aveva eretti a emblema stesso della pomposit\u00e0 e dell'autoindulgenza che la nascente cultura \"punk\" contestava allora anche ad altri gruppi rock affermati come Yes, Pink Floyd e Led Zeppelin.\n\"Love Beach\" e lo scioglimento.\nSubito dopo un ultimo tour del Nordamerica dall'ottobre 1977 al febbraio 1978 i musicisti, per le ragioni gi\u00e0 esposte, erano concordi nel prendersi una pausa ma il capo della Atlantic Ahmet Ertheg\u00fcn li convoc\u00f2 per far loro presente che da contratto dovevano ancora un album alla casa discografica, lasciando intendere che il rispetto di tale impegno era la condizione affinch\u00e9 potessero in seguito intraprendere le rispettive carriere soliste. I tre acconsentirono dunque controvoglia di riunirsi ai Compass Point Studios di Nassau, nelle Bahamas dove nel frattempo avevano tutti preso residenza per motivi fiscali, allo scopo di comporre e incidere nuovo materiale che, sempre su pressione dell'Atlantic, avrebbe dovuto sposare le tendenze del mercato di fine decennio: brani di breve durata, adatti ai passaggi radiofonici e di facile presa. Per i testi, il gruppo si avvalse nuovamente della collaborazione di Peter Sinfield.\nL'album, intitolato \"Love Beach\" dal nome della spiaggia adiacente agli studi di registrazione, usc\u00ec il 18 novembre 1978 e fu accolto piuttosto timidamente dal pubblico e unanimemente stroncato dalla critica, nonch\u00e9 in seguito parzialmente rinnegato anche dagli stessi autori, se non per la qualit\u00e0 della musica in s\u00e9, almeno quanto alla scarsa chiarezza di intenti. Malgrado risultati di vendita per nulla paragonabili ai lavori precedenti, l'album divenne l'ultimo disco d'oro nella carriera del gruppo. Se si eccettua un'apparizione televisiva al programma della BBC \"Top of the Pops\", in cui il trio mim\u00f2 in playback il singolo \"All I Want Is You\", a \"Love Beach\" non segu\u00ec alcuna promozione dal vivo e i tre \u2013 com'era gi\u00e0 loro intenzione da quasi un anno \u2013 sciolsero il gruppo, che di fatto rest\u00f2 inattivo per tredici anni senza un dichiarato proposito di riformarsi.\nNel novembre 1979 l'Atlantic pubblic\u00f2 l'album dal vivo \"In Concert\", tratto dalle tourn\u00e9e del 1977 e 1978: fu l'ultima uscita a nome Emerson, Lake &amp; Palmer negli anni settanta.\nGli anni ottanta: Emerson, Lake &amp; Powell e 3.\nNel 1985 Emerson e Lake provarono a rilanciare la formula del trio senza Palmer, allora impegnato con il supergruppo Asia. Il posto del batterista venne preso da Cozy Powell e il gruppo mantenne cos\u00ec, seppur in modo del tutto fortuito, anche la collaudata sigla \"ELP\". L'unico album della formazione, intitolato \"Emerson, Lake &amp; Powell\", venne pubblicato nel maggio 1986, ottenendo tuttavia scarso successo commerciale.\nAnaloga sorte tocc\u00f2 a un progetto del 1988 chiamato semplicemente \"3\" e formato da Emerson e Palmer con il cantante e polistrumentista statunitense Robert Berry al posto di Lake: anche questa collaborazione frutt\u00f2 un solo LP, intitolato \"To the Power of Three\".\nLe due formazioni ebbero comunque occasione di esibirsi dal vivo nel Nordamerica, rispettivamente nel 1986 e nel 1988, entrambe eseguendo anche brani del repertorio di Emerson, Lake &amp; Palmer.\nLa reunion degli anni novanta.\n\"Black Moon\".\nNel 1991 i membri del gruppo furono contattati da Phil Carson, ex vicepresidente della Altantic Records, da poco divenuto amministratore della Victor Entertainment: la proposta iniziale di Carson riguardava la composizione di musiche per film. Emerson accett\u00f2 l'offerta a condizione che nessuno dei tre dovesse occuparsi della produzione artistica, al fine di evitare contrasti interni. Successivamente, il gruppo firm\u00f2 per la Victor e il progetto vir\u00f2 sulla realizzazione, dopo tredici anni, di un nuovo album di Emerson, Lake &amp; Palmer. Il 27 giugno 1992 il trio pubblic\u00f2 \"Black Moon\", prodotto da Mark Mancina. Al disco segu\u00ec una serie di tourn\u00e9e tra il 1992 e il 1993 e un CD dal vivo intitolato \"Live at the Royal Albert Hall\" (1993).\n\"In the Hot Seat\".\nNel 1994 gli obblighi contrattuali verso la casa discografica costrinsero il gruppo a rientrare in studio malgrado problemi di salute sia di Palmer, allora affetto da sindrome del tunnel carpale, sia di Emerson, cui proprio in questo periodo venne diagnosticata una distonia focale a causa della quale egli poteva muovere solo tre dita della mano destra: da poco operato al nervo ulnare con una prognosi incompatibile con la scadenza fissata per l'uscita del disco, il tastierista pot\u00e9 completarne la registrazione solo eseguendo quasi tutte le sue parti con la mano sinistra, sfruttando le tecniche di sovraincisione. I tre inoltre, essendo a corto di materiale, ricorsero all'aiuto di cinque autori esterni, tra cui il produttore Keith Olsen, i quali firmarono o cofirmarono molti dei brani inediti. L'ultimo album in studio del trio, \"In the Hot Seat\", fu pubblicato il 27 settembre 1994 e fu il meno venduto della loro carriera. Per le suddette ragioni, Palmer in seguito lo defin\u00ec: \u00abUn disastro totale\u00bb.\nIl trio fu impegnato in altre tre tourn\u00e9e nel 1996, 1997 e 1998, dopodich\u00e9 si sciolse nuovamente. Da un concerto al Festival Jazz di Montreux venne tratto il DVD \"Live at Montreux 1997\".\nDal 2000 alla morte di Emerson e Lake.\nI tre si dedicarono alle loro rispettive carriere soliste per gran parte del decennio 2000\u20132010. Voci sempre pi\u00f9 insistenti circolate tra il 2008 e il 2009 davano per probabile la loro riunione, ma l'unica conferma giunse nel momento in cui i piani saltarono: il 5 maggio 2009 Emerson annunci\u00f2 infatti dal suo sito Internet la cancellazione per motivi di salute dell'imminente tour della Keith Emerson Band nonch\u00e9 del tour di Emerson, Lake &amp; Palmer previsto per la fine dello stesso anno, confermando quindi che quest'ultimo progetto era in programma.\nFra aprile e maggio del 2010, Emerson e Lake tennero una serie di concerti come duo, negli Stati Uniti. Il tour, dal titolo \"An Intimate Evening with Keith Emerson and Greg Lake\", avrebbe dovuto proseguire nella seconda met\u00e0 dell'anno toccando rispettivamente Europa e Giappone, ma le date furono in seguito cancellate a causa dei prolungati tempi di recupero di un nuovo intervento chirurgico per Emerson. Da quei concerti in seguito venne tratto l'album dal vivo \"Live from Manticore Hall\", pubblicato nel luglio 2014.\nIl trio si riun\u00ec infine per un'unica data, il 25 luglio 2010 a quasi quarant'anni esatti dal debutto, suonando di fronte a ventimila persone alla prima edizione dell'High Voltage Festival svoltasi al Victoria Park di Londra. Il concerto, della durata di circa un'ora e mezza, venne integralmente registrato e filmato. Subito dopo l'evento, Palmer declin\u00f2 via email l'offerta di un nuovo tour con Emerson e Lake, poich\u00e9 insoddisfatto del livello raggiunto dal gruppo dopo tre settimane di prove; il batterista rifer\u00ec anche che la sua decisione aveva incontrato il favore di Emerson, ma non di Lake.\nGli anni seguenti non videro ulteriori collaborazioni fra nessuno dei tre e l'apparizione dal vivo al Victoria Park divenne cos\u00ec la loro ultima in assoluto. Il 5 ottobre 2010 l'etichetta discografica Victor pubblic\u00f2 l'intero concerto in un doppio CD intitolato \"High Voltage Festival\". Nel 2011 il video integrale dell'esibizione usc\u00ec in DVD e Blu-ray con il titolo: \"40th Anniversary Reunion Concert\".\nKeith Emerson si suicid\u00f2 a Santa Monica nella notte tra il 10 e l'11 marzo 2016. Il giorno seguente Carl Palmer manifest\u00f2 l'intenzione di raccogliere l'eredit\u00e0 artistica di ELP, in aprile dedic\u00f2 ufficialmente alla memoria di Emerson il tour nordamericano del suo trio \"Carl Palmer's ELP Legacy\" e vi inser\u00ec un evento speciale dal titolo \"Pictures at an Exhibition - A Tribute to Keith Emerson\", svoltosi all'Olympia Theater di Miami il 24 giugno 2016, al quale parteciparono anche l'ex chitarrista dei Genesis Steve Hackett, il tastierista Mark Stein dei Vanilla Fudge e il batterista turnista David Frangioni. Greg Lake mor\u00ec a Londra il 7 dicembre dello stesso anno a causa di un tumore del pancreas diagnosticatogli due anni prima.\nStile musicale.\nCome altre formazioni nate a cavallo fra gli anni sessanta e gli anni settanta, il gruppo si inquadra nel genere rock progressivo. Il trio in particolare eredit\u00f2 dai disciolti Nice la contaminazione fra rock, jazz e musica classica, esaltata sia dal virtuosismo di Emerson al pianoforte, all'organo Hammond e al sintetizzatore Moog (del cui uso dal vivo \u00e8 riconosciuto fra i pionieri assoluti) sia dalla solida tecnica di Lake e Palmer, gi\u00e0 dimostrata nei rispettivi gruppi di provenienza.\nKeith Emerson interruppe gli studi pianistici dopo pochi anni e si form\u00f2 prevalentemente come autodidatta, eppure il suo bagaglio musicale gli permise di recuperare brani di musica classica, o di attingervi come ispirazione, e reinterpretarli in chiave rock come aveva gi\u00e0 incominciato a fare nei Nice: con Lake e Palmer il tastierista riprese opere di B\u00e9la Bart\u00f3k, Janacek, Aaron Copland e Mussorgskij, si ispir\u00f2 a Ravel per la struttura di \"Abaddon's Bolero\", e cit\u00f2 Bach in un paio di occasioni. Nel 1977 Emerson chiuse il cerchio includendo la sua prima composizione sinfonica, il \"Piano Concerto N\u00b0 1\" per pianoforte e orchestra, nella facciata a lui riservata sul doppio album \"Works Volume 1\". Anche negli album del trio successivi al 1977 trovarono puntualmente posto trascrizioni o citazioni di Rodrigo, Chopin e Prokov'ev. La musica classica non \u00e8 l'unica influenza che il tastierista introdusse nel gruppo: anche grazie a lui, il repertorio comprende frequenti spunti derivati dal jazz (si pensi ad esempio a \"Take a Pebble\" o a \"Karn Evil 9, 2nd Impression\") dal blues e dal ragtime (quest'ultimo spesso associato all'uso del piano \"honky tonk\") nonch\u00e9 dalla musica leggera strumentale dei primi anni sessanta, come il brano rock and roll \"Nutrocker\" di Kim Fowley contenuto in \"Pictures at an Exhibition\" e ispirato alla marcia de \"Lo\" \"Schiaccianoci\" di \u010cajkovskij.\nGreg Lake, oltre all'attitudine sperimentale assorbita nei King Crimson, port\u00f2 nel trio un retroterra misto di rock, pop e folk (influenzato, fra gli altri, da Bob Dylan, dai Beatles e da Elvis Presley) che ne fece autore di melodie semplici ed efficaci, che spesso contribuirono a mitigare all'ascolto la complessit\u00e0 e l'audacia delle composizioni di Emerson. Quest'ultimo ebbe modo di ricordare come, nel suo secondo incontro con Lake all'inizio del 1970 in cui i due condivisero i rispettivi gusti musicali, egli fosse rimasto particolarmente colpito dalla variet\u00e0 della discoteca del bassista/cantante, la quale spaziava dal rock al jazz e alla musica classica. Fu proprio a casa di Lake che Emerson ascolt\u00f2 per la prima volta \"Fanfare for the Common Man\" di Aaron Copland, che il trio avrebbe reinterpretato anni dopo. Lake si accost\u00f2 al basso elettrico solo nel 1969, con i King Crimson, sebbene fosse nato musicalmente come chitarrista: il suo insegnante di chitarra a Bournemouth nel 1960 era Don Strike \u2013 lo stesso di Robert Fripp \u2013 la cui didattica includeva fra l'altro gli ostici studi di Paganini.\nCarl Palmer fu influenzato soprattutto da batteristi jazz come Buddy Rich e Gene Krupa, il che rese il suo stile pi\u00f9 orientato a un uso \"contrappuntistico\" della batteria che alla pulsazione costante tipica del rock, di quest'ultimo mantenendo tuttavia l'impeto esecutivo. Ci\u00f2 gli permise fin dagli inizi di caratterizzare non poco il \"sound\" del trio, malgrado sul piano compositivo egli fosse meno prolifico dei suoi due colleghi. Nel 1973, poco prima di registrare con il trio l'album \"Brain Salad Surgery\", Palmer prese lezioni dal percussionista James Blades presso la Guildhall School of Music and Drama, arricchendo cos\u00ec la sua nozione delle percussioni anche dal lato classico (timpani, vibrafono, campane tubolari, ecc.), con risultati riscontrabili soprattutto nella sezione centrale del brano \"Toccata\" e in alcuni suoi lavori contenuti in \"Works Volume 1\" e \"Works\" \"Volume 2\", fra cui l'invenzione a due voci in Re maggiore per clavicembalo BWV 775 di Bach, trascritta per vibrafono e marimba e incisa assieme allo stesso Blades."}
{"id": "211235", "revid": "287204", "url": "https://it.wikipedia.org/wiki?curid=211235", "title": "Juan Sebastian Veron", "text": ""}
{"id": "211236", "revid": "767487", "url": "https://it.wikipedia.org/wiki?curid=211236", "title": "Sparta (gruppo musicale)", "text": "Gli Sparta sono stati un gruppo post-hardcore formatosi ad El Paso in Texas nel 2001 dallo scioglimento degli At the Drive-In, band da cui provengono il cantante e chitarrista Jim Ward, il chitarrista Paul Hinojos (bassista negli At the Drive-In) ed il batterista Tony Hajjar. A completare la formazione si aggiunge un amico e concittadino dei tre, il bassista Matt Miller.\nBiografia.\nIl gruppo si forma grazie principalmente al lavoro di Jim Ward, ex chitarrista e \"mente\" degli At the Drive-In, che per il nuovo progetto musicale decide di assumere anche il ruolo di cantante. Dopo l'incisione di \"Austere\", EP del 2001, nel 2002 il gruppo produce il suo primo album in studio \"Wiretap Scars\". L'album riscontra un discreto successo di pubblico e critica, e dimostra come gli Sparta siano la naturale prosecuzione delle idee degli \"antenati\" At the Drive-In, ponendosi in contrasto con la sperimentazione attuata dai Mars Volta, l'altro gruppo nato dalle ceneri degli At the Drive-In.\nDopo un lungo periodo di tour, in cui condividono il palco anche con i Weezer, nell'agosto 2004 gli Sparta incidono il loro secondo album \"Porcelain\", album stilisticamente segnato dalla scomparsa del cugino di Ward, Jeremy Ward, nel 2003.\nIl 24 maggio 2005, una notizia apparsa sul sito ufficiale degli Sparta, comunica l'uscita dalla band di Paul Hinojos, chitarrista della band che entrer\u00e0 nei Mars Volta col ruolo di manipolatore del suono.\nDopo lo scioglimento del 2008 e una parziale reunion del 2011, il gruppo abbandona definitivamente le scene nel 2013."}
{"id": "211237", "revid": "31886", "url": "https://it.wikipedia.org/wiki?curid=211237", "title": "Time and a Word", "text": "Time and a Word \u00e8 il secondo album del gruppo di rock progressivo Yes.\nIl disco.\nFu pubblicato da Atlantic Records a met\u00e0 del 1970 in Europa e in novembre negli Stati Uniti. Fu l'ultimo album realizzato dalla formazione originale del gruppo composta da Jon Anderson, Chris Squire, Peter Banks, Tony Kaye e Bill Bruford.\nL'album rappresenta un tentativo ambizioso di far coesistere la musica rock dei primi anni settanta con un accompagnamento di orchestra sinfonica (operazione in seguito ripetuta dagli Yes con l'album \"Magnification\" del 2001). Banks e Kaye si lamentarono del fatto che l'orchestra aveva sottratto spazio ai loro strumenti e fu per queste motivazioni che Banks fu costretto ad abbandonare il gruppo agli inizi del 1970 dopo le prime date del tour.\n\"Time and a Word\" giunse alla posizione 45 delle classifiche inglesi di vendita, risultato che poteva essere considerato un successo rispetto al precedente album di debutto. Tuttavia, dopo \"Time and a Word\" la Atlantic inizi\u00f2 a fare pressioni sul gruppo, minacciando di sciogliere il loro contratto se non avessero avuto successo col terzo album.\nFra i brani di \"Time and a Word\", come nel precedente \"Yes\", si trovano alcune \"cover\". \"Sweet Dreams\" (un brano in seguito riproposto occasionalmente dal vivo durante gli \"assoli\" di Anderson) \u00e8 cofirmato da David Foster, con cui Anderson aveva suonato nella band The Warriors e che in seguito suon\u00f2 con Kaye nei Badger. La \"title-track\" \"Time and a Word\" fa parte del repertorio proposto dal gruppo nei concerti nei decenni successivi; versioni \"live\" di questo brano si trovano in \"Yesshows\" (1980), \"An Evening of Yes Music Plus\" (1993), \"Keys to Ascension 2\" (1997) e \"House of Yes\" (2000).\nVersioni \"live\" di molti brani di \"Time and a Word\" appaiono anche in \"Something's Coming\", una raccolta di materiale inedito pubblicata nel 1997.\nTracce.\nEdizione CD.\nL'album \u00e8 stato rimasterizzato e ripubblicato nel 2003, con l'aggiunta di diverse tracce bonus."}
{"id": "211241", "revid": "297059", "url": "https://it.wikipedia.org/wiki?curid=211241", "title": "Chilo (fisiologia)", "text": "Il chilo, in fisiologia umana, \u00e8 il liquido lattiginoso raccolto dai vasi chiliferi nell'intestino tenue, contenente chilomicroni, durante l'assorbimento intestinale delle sostanze nutritive. \nIl chilo viene prodotto a partire dal chimo; quest'ultimo, generato nello stomaco, subisce l'azione combinata del succo pancreatico, del succo intestinale e della bile, che neutralizzano la sua acidit\u00e0 trasformandolo in chimo basico; si trasforma quindi in chilo nella fase enterica della digestione.\nIl chilo contiene, in soluzione, piccole molecole che possono attraversare la parete intestinale."}
{"id": "211246", "revid": "2217899", "url": "https://it.wikipedia.org/wiki?curid=211246", "title": "Nazionale di calcio del Giappone", "text": "La \u00e8 la compagine rappresentativa del Giappone ed \u00e8 posta sotto l'egida della Federazione calcistica giapponese (JFA).\n\u00c8 la nazionale di calcio pi\u00f9 titolata della Asian Football Confederation, avendo vinto quattro volte la Coppa d'Asia su cinque finali disputate (1992, 2000, 2004 e 2011), fatto che costituisce un primato, e potendo vantare un secondo posto nella Confederations Cup, ottenuto nell'edizione del 2001.\nDal 1998 si \u00e8 sempre qualificata per la fase finale del campionato mondiale di calcio, superando la prima fase in tre occasioni (nel 2002 come Paese co-ospitante, nel 2010 e nel 2018). \u00c8 l'unica nazionale non americana, assieme a quella del , ad aver partecipato alla Copa Am\u00e9rica, cui \u00e8 stata invitata a partecipare nel 1999, nel 2011 (dalla quale si ritir\u00f2 a causa del terremoto e maremoto del T\u014dhoku) e nel 2019.\nDopo essere stato eclissato per anni da sumo, wrestling e baseball, il calcio giapponese e la rispettiva nazionale hanno acquisito una certa popolarit\u00e0, specialmente dopo il lancio della J League nel 1992.\nNella classifica mondiale della FIFA, istituita nell'agosto 1993, il Giappone ha ottenuto quale miglior piazzamento il 20\u00ba posto nel dicembre 1998, mentre il peggiore piazzamento \u00e8 il 61\u00ba posto del giugno 2018. Occupa attualmente il 24\u00ba posto della graduatoria.\nStoria.\nPrima degli anni novanta, complice il poco seguito popolare, il Giappone condusse una lunga esperienza calcistica di basso profilo, vedendo la fase finale del campionato del mondo come un miraggio.\nL'ascesa del calcio nipponico negli anni 1990.\nNel 1992 inizi\u00f2 l'era del calcio professionistico in Giappone, nacque la \"J League\" e infatti i calciatori giapponesi, atleticamente pi\u00f9 preparati, e anche pi\u00f9 competitivi, portarono la loro nazionale a un livello pi\u00f9 alto, e nel giro di pochi anni si videro i primi risultati positivi: infatti il Giappone si aggiudica la vittoria della Coppa d'Asia, superando il girone come prima classificata pareggiando per 0-0 contro gli e 1-1 contro la grazie a una rete di Masashi Nakayama dopo l'iniziale svantaggio, per poi battere con la rete di Kazuyoshi Miura l' per 1-0, successivamente affronter\u00e0 in semifinale la la quale si porta in vantaggio gi\u00e0 al primo minuto, ma poi il Giappone riuscir\u00e0 a pareggiare e a vincere per 3-2 raggiungendo l' in finale l'8 novembre 1992 ottenendo una vittoria di misura per 1-0 grazie alla rete di Takuya Takagi. Nel 1994 il Giappone partecipa al girone di qualificazione per il Mondiale di USA 1994, ma non centra l'obiettivo. La sfida decisiva per la qualificazione, contro l' nel 1994, \u00e8 nota con il nome di \"Agonia di Doha\": i nipponici, costretti a vincere, falliscono nell'impresa e non riescono a qualificarsi. L'evento genera molta tristezza nel Paese, che grazie alla J. League si \u00e8 sempre pi\u00f9 appassionato al calcio. Dopo i Mondiali del 1994 il Giappone disputa, in qualit\u00e0 di campione d'Asia, la Confederations Cup del 1995, ma non accede alla fase finale, perdendo per 3-0 contro la e per 5-1 contro l'. Nel 1996, in vista della Coppa d'Asia successiva, la nazionale nipponica disputer\u00e0 varie partite amichevoli con ottimi risultati, giocher\u00e0 contro il il quale si porter\u00e0 in vantaggio di due gol, ma con un'inaspettata rimonta la nazionale giapponese vincer\u00e0 per 3-2, inoltre batter\u00e0 per 5-3 l' e la per 1-0. I giapponesi accedono alla fase a eliminazione diretta coppa della nazioni asiatiche come primi del proprio girone, vincendo tutte le partite contro (4-0), (2-1) e (1-0) ma escono ai quarti di finale il 15 dicembre del 1996 perdendo per 2-0 contro il .\nL'esordio mondiale nel 1998 e il secondo successo continentale.\nLa prima presenza del Giappone al Campionato del mondo fu nell'edizione del 1998, l' ancora una volta tenta di ostacolarli, ma il Giappone questa volta riesce a vincere per 3-2 grazie al golden gol segnato da Masayuki Okano ottenendo la qualificazione. Al mondiale in Francia fu eliminato al primo turno perdendo tutte le partite: 1-0 contro e e 2-1 contro la gi\u00e0 eliminata .\nPrima nazionale non americana a essere invitata alla Copa Am\u00e9rica, nell'edizione del 1999 organizzata dal Paraguay, il Giappone esce al primo turno, classificandosi ultimo nel girone con i padroni di casa del dopo una pesante sconfitta per 4-0, contro il giocher\u00e0 una partita combattuta ed equilibrata che per\u00f2 perder\u00e0 per 3-2, ottenendo un solo punto nel pareggio per 1-1 contro la grazie a un rigore trasformato di Wagner Lopes, calciatore brasiliano naturalizzato giapponese.\nNel 2000 sale per la seconda volta sul podio dei vincitori. Dopo aver passato la fase a gironi, pareggiando per 1-1 contro il e dopo aver ottenuto due ottime vittorie imponendosi per 4-1 contro l' e per 8-1 contro il , nei quarti di finale elimina l'Iraq con un pesante 4-1. In semifinale batte la Cina 3-2, e infine sconfigge in finale l'Arabia Saudita 1-0 con rete di Mochizuki, alzando cos\u00ec al cielo la sua seconda Coppa d'Asia.\nIl buon momento continua con una gran prestazione in Confederations Cup: nel girone ottengono due vittorie consecutive battendo per 3-0 il e per 2-0 e il , mentre un prestigioso 0-0 con il garantisce agli asiatici il primo posto in classifica. In semifinale \u00e8 battuta l' per 1-0, mentre cedono in finale alla campione del mondo per 1-0. Il Giappone \u00e8 la seconda nazionale asiatica a vincere l'argento alla Confederations Cup dopo l'Arabia Saudita\nI Mondiali di Giappone e Corea del Sud.\nDue anni dopo ospita con la Corea del Sud il Mondiale del 2002, qualificandosi d'ufficio. Dopo il 2-2 contro il nella partita d'esordio, la squadra giapponese riesce a passare al turno successivo vincendo 1-0 contro la e 2-0 contro la . Agli ottavi vengono per\u00f2 fermati dalla rivelazione , che arriver\u00e0 poi terza, per 1-0.\nAnche nel 2003, il Giappone \u00e8 invitato alla Confederations Cup, sempre in virt\u00f9 del fatto che \u00e8 la squadra campione d'Asia in carica. Ma la nazionale giapponese non riesce a ripetere la buona prestazione di due anni prima: dopo il perentorio 3-0 alla Nuova Zelanda, infatti, perde 2-1 con la Francia e 1-0 con la Colombia, non avendo cos\u00ec accesso alla fase finale.\nTerza Coppa d'Asia e campionato mondiale 2006.\nDopo il Mondiale casalingo, il Giappone ottiene nel 2004 la sua terza Coppa d'Asia, seconda consecutiva, battendo ai quarti la Giordania ai calci di rigore, in semifinale il Bahrain per 4-3 ai supplementari, e in finale la Cina con un 3-1. Anche l'edizione 2005 della Confederations Cup \u00e8 da dimenticare per i Blue Samurai: la sconfitta con il Messico nella prima giornata rende inutili la vittoria sulla Grecia Campione d'Europa e il pareggio ottenuto quasi allo scadere contro il Brasile (poi vincitore del torneo), eliminando il Giappone per differenza reti.\nL'8 giugno 2005 il Giappone si qualifica per la sua terza volta ai Mondiali battendo la 2-0 a Bangkok (campo neutro). A Germania 2006 arriva quarta nel gruppo F, comprendente anche , e : sconfitta per 3-1 nella prima partita contro l'Australia, pareggio 0-0 contro la Croazia e tracollo finale contro il Brasile, che vince 4-1 nonostante l'iniziale vantaggio nipponico.\nRisultati altalenanti.\nIl ciclo di vittorie continentali s'interrompe nel 2007, quando il Giappone, dopo aver perso la semifinale con l' e la finale per il 3\u00ba posto con la , si classifica quarto.\nAi Giochi olimpici di Pechino 2008 la squadra viene eliminata al primo turno: i nipponici patiscono tre sconfitte in tre partite contro , e , con un gol segnato e quattro subiti. In seguito al cambio di allenatore la Nazionale giapponese inizia il 2009 con delle amichevoli. Nei mesi successivi la Nazionale giapponese prevale sul e in amichevole sul , vincendo entrambe le partite. A giugno si qualifica ai Mondiali sudafricani, grazie a un altro pareggio con gli australiani.\nNella fase finale del Mondiale 2010 il Giappone \u00e8 inserito in un girone non facile con , e . Ben disposto in campo dal rientrante CT Takeshi Okada, nella gara d'esordio ottiene una vittoria per 1-0 contro il Camerun, poi \u00e8 sconfitto di misura per 0-1 dall'Olanda. Nello scontro decisivo per il passaggio del turno i nipponici battono per 3-1 la Danimarca e ottengono cos\u00ec il secondo posto del raggruppamento alle spalle dell'Olanda, qualificandosi per la fase a eliminazione diretta. Agli ottavi sono sconfitti dal per 5-3 ai rigori, dopo una partita combattuta terminata 0-0 ai tempi supplementari. Il Giappone ripete dunque il percorso di otto anni prima, nel Mondiale casalingo.\nIl ritorno al predominio in Asia.\nIl 30 agosto 2010 \u00e8 nominato CT l'italiano Alberto Zaccheroni. Nell'ottobre del 2010 il Giappone consegue una storica vittoria in amichevole contro l', imponendosi per 1-0 grazie a un gol di Shinji Okazaki.\nNel gennaio 2011 vince la Coppa d'Asia dopo un cammino autorevole. Pareggiata la partita d'esordio contro la , ha la meglio sulla e travolge l', accedendo ai quarti. Contro il padrone di casa rimonta lo svantaggio e s'impone con il punteggio di 3-2. La semifinale contro la \u00e8 combattuta e si conclude sul 2-2. Ai rigori i giapponesi vanno a segno tre volte, mentre i sudcoreani falliscono tre tiri consecutivi dal dischetto. In finale, la squadra di Zaccheroni prevale per 1-0 sull' con un gol segnato nei tempi supplementari, laureandosi per la quarta volta campione in questa competizione.\nDal 3 al 24 luglio 2011 il Giappone avrebbe dovuto partecipare, su invito della CONMEBOL, alla Copa Am\u00e9rica. In seguito al terremoto di Sendai dell'11 marzo 2011 e del conseguente disastro di Fukushima Dai-ichi, la Federazione calcistica giapponese aveva successivamente annunciato, il 4 aprile, il ritiro della nazionale dalla Copa Am\u00e9rica, a causa del rinvio del campionato nazionale di calcio (la cui ripresa, a seguito della sospensione cagionata dal terremoto, \u00e8 stata fissata per il 26 giugno), che avrebbe creato insormontabili problematiche di calendario con la competizione sudamericana. Il 14 aprile, tuttavia, la federazione calcistica nipponica \u00e8 tornata sulla propria decisione e ha confermato la partecipazione del Giappone alla Copa Am\u00e9rica, con una selezione di calciatori militanti nei campionati europei, per ovviare ai problemi di concomitanza con il campionato nazionale. Infine la Federazione calcistica del Giappone rinuncia definitivamente alla partecipazione alla Copa Am\u00e9rica il 17 maggio, a causa della carenza di giocatori disponibili, lasciando il posto alla .\nIl 15 novembre il Giappone perde per 1-0 in trasferta contro la (partita per la qualificazione ai mondiali del Brasile del 2014), dopo che erano rimasti imbattuti dall'ultima sconfitta (Olanda-Giappone 1-0 dei mondiali 2010); nonostante ci\u00f2 il Giappone si qualifica matematicamente al turno successivo. Il 12 ottobre 2012 il Giappone sconfigge la 1-0 per la prima volta nella storia, in un'amichevole disputata a Parigi.\nConfederations Cup 2013, Mondiale 2014 e Coppa d'Asia 2015.\nIl 4 giugno 2013 il Giappone si qualifica per il mondiale brasiliano del 2014. Nella partita decisiva contro l'Australia il gol che qualifica i nipponici \u00e8 di Keisuke Honda su calcio di rigore al 91\u00ba minuto.\nNel giugno 2013 il Giappone prende parte alla Confederations Cup, in Brasile, dove \u00e8 inserito nel gruppo A assieme ai padroni di casa verdeoro, all'Italia e al Messico. Perse la prima gara per 3-0 contro il Brasile. Nella seconda sfida si arrese all'Italia per 4-3 (dopo essere stato in vantaggio di due reti) e questo risultato sanc\u00ec la sua eliminazione dal torneo. Nell'ultima gara perse per 1-2 contro il Messico, concludendo la manifestazione all'ultimo posto del girone.\nAl mondiale del 2014 in Brasile il Giappone fu inserito nel gruppo C assieme alla , alla e alla . I nipponici iniziarono il mondiale con una sconfitta contro la Costa d'Avorio (2-1). Pareggiarono 0-0 contro la Grecia dopo aver giocato quasi tutta la partita con un uomo in pi\u00f9. Contro la Colombia persero per 1-4 e chiusero dunque il girone all'ultimo posto, con un solo punto all'attivo. Dopo il mondiale il CT italiano Alberto Zaccheroni si dimise e al suo posto arriv\u00f2, nel luglio 2014, Javier Aguirre, che cambi\u00f2 lo schema di gioco dal 4-2-3-1 al 4-3-3 e punt\u00f2 su giocatori che avevano il posto da titolare nella J. League, lasciando fuori molti veterani.\nNella Coppa d'Asia 2015 giocata in Australia i giapponesi furono inseriti nel gruppo D con la , la e l'. Nella prima sfida i nipponici si imposero sulla Palestina per 4-0, per poi vincere anche le partite contro l'Iraq e la Giordania, concludendo il girone al primo posto con punteggio pieno. Ai quarti di finale il Giappone sfid\u00f2 gli , e fu da essi inaspettatamente battuto ai tiri di rigore, lasciando cos\u00ec agli Emirati Arabi Uniti la semifinale. Per i giapponesi fu la peggiore prestazione nella coppa da 19 anni a quella parte. L'allenatore Aguirre, accusato di corruzione per un episodio risalente alla stagione 2010-2011 quando allenava il fu esonerato e a sostituirlo fu, dal marzo 2015, Vahid Halilhod\u017ei\u0107.\nMondiale 2018 e i campionati continentali 2019.\nIl 16 giugno 2015 inizi\u00f2 per la nazionale giapponese il secondo turno delle qualificazioni al , fase che si concluse il 26 maggio 2016 e che i giapponesi superarono brillantemente, senza sconfitte nel girone E con , , e , con un bilancio di un pareggio e sette vittorie. Il risultato consent\u00ec di acquisire gi\u00e0 a marzo la qualificazione alla Coppa d'Asia 2019.\nIl 1\u00ba settembre 2016 inizi\u00f2 il terzo turno delle qualificazioni AFC al mondiale di Russia 2018. Il girone B della seconda fase si rivel\u00f2 molto competitivo, con le nazionali di , , , e . Il Giappone inizi\u00f2 male questa fase, perdendo in casa (1-2) contro gli Emirati Arabi, ma poi ottenne cinque vittorie e due pareggi. Il 31 agosto 2017, sconfiggendo per 2-0 l', si qualific\u00f2 al suo sesto mondiale consecutivo, quello di . Ininfluente ai fini della qualificazione fu l'ultima partita persa 0-1 contro l'Arabia Saudita il 5 settembre 2017.\nLa nazionale giapponese si guadagn\u00f2 cos\u00ec un posto al mondiale di Russia, ma a due mesi dall'inizio della competizione il CT Halilhod\u017ei\u0107 fu esonerato per \"problemi di comunicazione con i giocatori, che avevano perso la fiducia in lui\". Lo rimpiazz\u00f2 Akira Nishino, il direttore tecnico federale. Nel girone di prima fase della Coppa del mondo il Giappone ebbe come avversarie nel girone H , e . Il 19 giugno, in superiorit\u00e0 numerica per quasi tutta la partita a causa dell'espulsione di un calciatore colombiano, vinse la prima partita contro la favorita Colombia per 2-1, grazie alle reti di Shinji Kagawa e Y\u016bya \u014csako, guadagnando la sua prima vittoria contro una nazionale della CONMEBOL in gare ufficiali. Pareggi\u00f2 poi contro il Senegal il 24 giugno (2-2) con le reti di Takashi Inui e Keisuke Honda e quattro giorni pi\u00f9 tardi fu sconfitto dalla Polonia gi\u00e0 eliminata (1-0). I giapponesi si ritrovarono a quel punto in una situazione di assoluta parit\u00e0 con i senegalesi: pari punti, pari differenza reti, pari gol segnati e pari nello scontro diretto. Per stabilire la seconda squadra del girone qualificata oltre alla Colombia si ricorse dunque al criterio del minor numero di cartellini gialli e rossi, criterio che premi\u00f2 i giapponesi, che quindi si qualificarono per gli ottavi di finale. Contro il favorito i giapponesi passarono in vantaggio di due gol nel secondo tempo (2-0), ma subirono poi la rimonta degli avversari, che segnarono il gol decisivo al 94\u00ba minuto di gioco, sconfiggendo cos\u00ec i nipponici ed eliminandoli dal mondiale.\nDopo il mondiale la panchina del Giappone \u00e8 stata affidata a Hajime Moriyasu, che continua a ricoprire il ruolo di CT della nazionale Under-23 nipponica. Ai nastri di partenza della Coppa d'Asia 2019, negli Emirati Arabi Uniti, il Giappone \u00e8 una delle candidate alla vittoria finale. La squadra nipponica supera come prima classificata il girone F vincendo tutte le partite, contro (3-2), (1-0) e (2-1). Agli ottavi di finale sconfigge per 1-0 l', mentre ai quarti batte per 1-0 il , per poi eliminare l' (3-0) in semifinale, guadagnando cos\u00ec l'accesso alla finale contro il . Per la prima volta nella sua storia la squadra giapponese perse una finale della coppa continentale, venendo superata per 3-1 dal .\nInvitato insieme al a partecipare alla Copa Am\u00e9rica 2019, il Giappone fu eliminato al primo turno, dopo aver perso per 4-0 contro il e pareggiato contro l' per 2-2 e contro l' per 1-1.\nCalcio e cultura di massa giapponese.\nL'emergere del Giappone nel calcio \u00e8 in parte anche dovuto ai manga e agli anime, in cui ha fatto la propria comparsa il campo verde. Dagli anni ottanta numerosi sono stati i manga a tema calcistico. La serie pi\u00f9 nota al mondo \u00e8 \"Captain Tsubasa\" (conosciuto in Italia come \"Holly e Benji\"), in cui si narra la storia di Tsubasa \u014czora (Oliver \"Holly\" Hutton nella versione italiana), un bambino che sogna di vincere il mondiale di calcio con la maglia del Giappone.\nAltra serie famosa almeno quanto Captain Tsubasa \u00e8 \"Inazuma Eleven\", che \u00e8 tratto a sua volta dall'omonimo videogioco per Nintendo DS che vede il protagonista Mamoru End\u014d (Mark Evans nella versione europea) e la sua squadra, la Raimon Junior High, partecipare al campionato calcistico denominato Football Frontier, per diventare i pi\u00f9 forti del Giappone. Dalla prima serie il gioco, il manga e l'anime hanno ottenuto vari seguiti.\nNell'agosto successivo ai mondiali in Russia \u00e8 iniziata la pubblicazione del manga \"Blue Lock\", di cui \u00e8 stato annunciato un adattamento animato: la trama prende spunto dall'eliminazione dei nipponici agli ottavi contro il Belgio, cui seguir\u00e0 la selezione dei migliori prospetti nei campionati di calcio liceali e il loro reclutamento in un'accademia, volta alla formazione dei futuri giocatori della nazionale che possano competere per la vittoria della Coppa del mondo.\nColori e simboli.\nIl colore della nazionale giapponese \u00e8 l'azzurro: in particolare la divisa tradizionale casalinga \u00e8 composta da una maglia azzurra, dei pantaloncini bianchi e dei calzettoni azzurri, mentre la tenuta da trasferta \u00e8 l'esatto contrario. Nonostante i fornitori tecnici nell'arco degli anni, favoriti da un mercato di merchandising in Giappone piuttosto favorevole, si siano sbizzarriti nella composizione delle maglie, aggiungendo motivi ornamentali come delle fiamme sulle spalle nel 1998 (il completo portiere era verde con fiamme rosse e azzurre o nero con fiamme rosse e arancione) e nel 1996, le righe bianche e triangoli rossi nel 1993, 1994 e nel 1995 (il completo dei portieri invece era verde con le linee nere e i triangoli rossi o arancione e nero con disegni bizzarri), le curve rossobianche nel 1999 o delle curve bianche e celesti nel 2006 le tenute sono rimaste grosso modo sempre le stesse.\nLo stemma \u00e8 bianco con una striscia rossa con le lettere JFA con sotto un yatagarasu (corvo a tre zampe) stilizzato nero che regge un pallone rosso. La divisa delle qualificazioni \u00e8 blu con delle linee dorate che percorrono dal basso verso l'alto e risvolti oro, con i pantaloncini bianchi e calzettoni blu, la seconda maglia \u00e8 il contrario ma senza le linee, i portieri indossano un completo nero anche in alternativa giallo o grigio con sempre le linee sulla maglia. La attuale invece \u00e8 blu con un rettangolo rosso nel collo e disegni di penne. I fornitori ufficiali delle divise sono stati:\nDi recente il contratto con lo sponsor tecnico Adidas \u00e8 stato rinnovato fino al 2022.\nStadio.\nLo stadio storico della nazionale giapponese \u00e8 lo stadio nazionale nipponico, ovvero l'\"Olimpico\" di Tokyo, dove la squadra\nha giocato quasi tutte le partite internazionali fino al 2002.\nDopo i mondiali co-ospitati con la Corea, i nuovi impianti costruiti o frutto di ristrutturazioni avveniristiche hanno cominciato a sostituire l'Olimpico, soprattutto l'assai pi\u00f9 capiente International Stadium di Yokohama, divenuto l'impianto principale giapponese, o il Saitama Stadium.\nGiocatori.\nRosa attuale.\nElenco dei giocatori convocati da Hajime Moriyasu per le partite di qualificazioni ai mondiali 2022 contro la e l', rispettivamente del 27 gennaio e del 1\u00ba febbraio 2022.\n\"Presenze e reti aggiornate al 1\u00ba febbraio 2022.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nStatistiche aggiornate al 1\u00ba febbraio 2022.\nIl grassetto indica giocatori ancora in attivit\u00e0 in nazionale.\nTutte le rose.\nGiochi olimpici.\nNOTA: per le informazioni sulle rose successive al 1948 consultare la pagina della Nazionale olimpica."}
{"id": "211250", "revid": "1543377", "url": "https://it.wikipedia.org/wiki?curid=211250", "title": "Royal Albert Hall", "text": "La Royal Albert Hall (o, per esteso, Royal Albert Hall of Arts and Sciences) \u00e8 una sala da concerto di Londra, nell'esclusivo quartiere di South Kensington, in un'area nota anche come Albertopolis. La trafficata Kensigton Gore separa l'Albert Hall dall'Albert Memorial, un altro edificio in onore del principe Alberto, consorte della regina Vittoria del Regno Unito.\nStoria.\nLa Royal Albert Hall fu concepita dal principe Alberto dopo la Great Exhibition di Londra del 1851. In seguito alla morte prematura del principe, un suo stretto collaboratore, Henry Cole, si incaric\u00f2 di portare a compimento l'opera e, ispirandosi alla struttura degli anfiteatri romani, diede l'incarico al \"Royal Engineer\" Francis Fowke e, alla morte di quest'ultimo, a un altro ingegnere di corte, Henry Darracott Scott. Il 20 maggio del 1867 la regina Vittoria pose la prima pietra dell'opera che, originariamente ideata per accogliere 30.000 spettatori, per ragioni di ordine finanziario venne ridimensionata in modo da poterne contenere 7.000 oggi ridotti a circa 5.500 per motivi di sicurezza. Il complesso, costruito con circa sei milioni di mattoni rossi e sormontato da un tetto a cupola di ferro e vetro, venne inaugurato dalla regina il 29 marzo 1871. Proprio la cupola caus\u00f2 subito fastidiosi fenomeni di riverbero; rimedi temporanei furono messi in atto fino alla sostituzione, nel 1949, della cupola di vetro con una di alluminio e di materiale fonoassorbente, e alla successiva installazione a fine anni sessanta di dischi acustici sospesi al soffitto che eliminano la sgradevole rifrazione.\nAl tempo dell'inaugurazione, l'organo ospitato nella costruzione risultava essere il pi\u00f9 grande del mondo. Negli anni venti del secolo successivo, lo strumento and\u00f2 incontro ad ampliamenti e migliorie tecniche, rimanendo per dimensioni il pi\u00f9 grande del Paese.\nEventi.\nLa sala ospita innumerevoli eventi: concerti di musica, balletti, festival, conferenze, gare di ballo, rassegne di poesia, e persino un circo (il Cirque du Soleil). Il teatro ha visto le esibizioni degli artisti pi\u00f9 noti come Creedence Clearwater Revival, Cliff Richard, Frank Zappa con The Mothers of Invention, Mark Knopfler e da Allen Ginsberg a Laurence Olivier, da Bob Dylan a Duke Ellington, Tiziano Ferro, da Ella Fitzgerald a Frank Sinatra, dai Led Zeppelin ai Queen ai Dire Straits ai Cure ai Muse agli a-ha, da Jimi Hendrix ai Cream, Luciano Pavarotti, Demis Roussos, PJ Harvey, BB King, Slash, Paul McCartney, Al Stewart, Eric Clapton, Simply Red, R.E.M., Bryan Adams, Europe, David Gilmour, Pink Floyd, Ravi Shankar, Elton John, le Spice Girls, Opeth, i Morcheeba, Deep Purple, Emerson, Lake &amp; Palmer, Depeche Mode, Kylie Minogue, Ludovico Einaudi, Zucchero Fornaciari (che, con sei concerti a partire dal 2004, detiene il record di presenze di un cantante italiano non lirico) e recentemente Adele, The 1975, Arctic Monkeys, Bring Me The Horizon, Caro Emerald e nel 2020 Dua Lipa per un'esibizione agli American Music Award.\nSi sono esibiti anche altri sei grandi artisti della musica italiana, Peppino di Capri, il 4 gennaio 1987 (registrandovi anche un album live), Umberto Tozzi, il 21 febbraio 1988 (registrandovi anche un album, omonimo, che ha venduto oltre 200.000 copie), Claudio Baglioni, il 29 maggio 2010 (registrandovi anche un album live, Per il mondo. World Tour 2010, che ha venduto oltre 50.000 copie), Laura Pausini, il 22 maggio 2012, Luciano Ligabue, il 25 maggio 2012, il 4 ed il 5 aprile 2013, e Il Volo, il 23 maggio 2017.\nVi si sono svolte anche manifestazioni sportive come incontri di boxe, di wrestling e di sumo. Vi ha sede l'importante rassegna musicale estiva \"The Proms\" promossa dalla BBC.\nLa Royal Albert Hall compare nella scena clou del film \"L'uomo che sapeva troppo\" di Alfred Hitchcock (1934) e nel \"remake\" del 1956, sempre di Hitchcock. Compare anche nel finale del film \"Grazie, signora Thatcher\" del 1996, dove ha luogo il concorso di bande musicali vinto dalla banda della miniera di Grimley, oggetto del film. Viene anche citata nella canzone \"A Day in the Life\" dell'album \"Sgt. Pepper's Lonely Hearts Club Band\" dei Beatles, in cui, con riferimento scurrile non troppo celato, John Lennon canta \u201cNow they know how many holes it takes to fill the Albert Hall\u201d (\u201cOra sanno quanti buchi ci vogliono per riempire la Albert Hall\u201d).\nIl 30 settembre e il 1\u00ba ottobre del 1983 la Royal Albert Hall \u00e8 stata protagonista di due celebri concerti dal vivo della band goth Siouxsie and the Banshees, registrati nell'album \"Nocturne\" e nel video omonimo, pubblicato originalmente in videocassetta.\nIl 2 ottobre 2011 \u00e8 stato celebrato nella sala il 25\u00ba anniversario del Fantasma dell'Opera, inscenandolo con un cast e un'orchestra molto pi\u00f9 numerosi del solito e trasmettendo la diretta televisiva in molti cinema sparsi per il paese. Anche un DVD e un Bluray dell'evento sono stati incisi e messi in vendita.\nOrgano a canne.\nL'organo a canne della Royal Albert Hall \u00e8 stato costruito nel 1871 da Henry Willis ed aveva 111 registri suddivisi tra le quattro tastiere e la pedaliera. In seguito, tra il 1924 e il 1933, \u00e8 stato restaurato ed ampliato dalla ditta Harrison &amp; Harrison, che lo ha portato a 146 registri; un nuovo restauro c'\u00e8 stato tra il 2002 e il 2004, con l'aggiunta di un nuovo registro.\nNel 2016 lo strumento \u00e8 a trasmissione elettro-pneumatica, con 147 registri suddivisi tra le quattro tastiere, di 61 note ciascuna, e la pedaliera concavo-radiale, di 32 note, per un totale di circa 10.000 canne.\nLa sua disposizione fonica \u00e8 la seguente:"}
{"id": "211251", "revid": "466539", "url": "https://it.wikipedia.org/wiki?curid=211251", "title": "The Jesus and Mary Chain", "text": "The Jesus and Mary Chain sono un gruppo musicale alternative rock britannico fondato a Glasgow dai fratelli William e Jim Reid (chitarrista e cantante) nel 1984. La prima formazione includeva anche Bobby Gillespie, futuro leader dei Primal Scream. Il suono particolare dei Jesus and Mary Chain, che univa ad un tessuto essenzialmente pop le distorsioni e il feedback di band come Velvet Underground e The Stooges, li rese unici ed allo stesso tempo influenti sul \"sound\" di band come My Bloody Valentine e Slowdive, considerati i maggiori esponenti del genere shoegaze.\nStoria del gruppo.\n1984-1990.\nIl gruppo originariamente ruotava intorno alle composizioni dei due fratelli Reid. La formazione viene completata dal bassista Douglas Hart e dal batterista Murray Dalglish. Il singolo di debutto, \"Upside Down\", viene pubblicato dalla Creation Records nell'ottobre 1984. La melodia, la struttura del pezzo ed il testo ricordano la musica pop di Phil Spector, ma gli arrangiamenti sono noise/post punk, con una batteria minimale e una chitarra che suona con il feedback per la maggior parte del pezzo.\nDalglish viene sostituito quasi subito da Bobby Gillespie. Successivamente William Reid affermer\u00e0 di aver suonato la batteria in \"Upside Down\" a causa della non particolare tecnica di Dalglish. Bench\u00e9 il singolo ottenga critiche positive dalla stampa specializzata inglese, sono le loro esibizioni dal vivo ad ottenere la maggiore attenzione. Questi concerti divennero infatti leggendari in diversi circoli indipendenti. Suonando davanti a pochi spettatori, il gruppo guadagn\u00f2 la sua notoriet\u00e0 con esibizioni molto corte, alcune di non pi\u00f9 di dieci minuti, che consistevano in un costante muro di feedback e distorsione, e con il gruppo che dava le spalle al pubblico rifiutandosi di interagire con esso. Molti concerti finivano con i fratelli Reid che distruggevano la strumentazione, distruzione spesso seguita da tafferugli tra il pubblico. Questo loro modo di fare interess\u00f2 il manager e proprietario della Creation Records, Alan McGee, che utilizz\u00f2 un metodo molto semplice per ottenere giudizi sul gruppo. Infatti invitava i giornalisti musicali ai loro concerti, in modo da assicurarsi le recensioni sulle principali testate giornalistiche musicali.\nLa violenza che seguiva ogni concerto del gruppo culmin\u00f2 in un evento avvenuto il 15 marzo 1985, durante l'esibizione al North London Polytechnic, di fronte ad un pubblico che, fino a quel momento, era uno dei pi\u00f9 numerosi mai visti ad una loro esibizione. Il gruppo di supporto, i Meat Whiplash, alimentarono la violenza prima che i Jesus and Mary Chain salissero sul palco, lanciando una bottiglia in mezzo alla folla. Al momento di iniziare il loro set la gente era gi\u00e0 scatenata, e vista la piccola dimensione del locale, che era tra l'altro sovraffollato, la rissa che ne segu\u00ec fu una delle pi\u00f9 grosse e selvagge mai viste ad un'esibizione del gruppo. Il pubblico distrusse completamente il locale e la strumentazione sul palco, con un bilancio finale di quattro feriti portati all'ospedale. La stima dei danni si aggir\u00f2 intorno alle 8.000 sterline. Tra la folla erano presenti anche diversi giornalisti musicali, che rinominarono l'evento \"The Jesus and Mary Chain Riot\".\nSempre nel 1985 il gruppo firm\u00f2 un contratto con la Blanco y Negro, pubblicando i singoli \"Never Understand\" e \"You Trip Me Up\", seguito quasi subito dall'album di debutto \"Psychocandy\". L'album fondeva le due primarie influenze dei fratelli Reid, ossia gli Stooges e i Velvet Underground per la loro furia chitarristica da una parte, i Beach Boys e Phil Spector con il loro pop dall'altra. L'album ebbe recensioni positive quasi unanimi, ed \u00e8 attualmente considerato una pietra miliare del noise pop e precursore dello shoegaze.\nIl gruppo non riusciva a stare fuori dai problemi. Vennero anche sbattuti fuori dagli uffici della Blanco y Negro dopo una rissa, mentre i fratelli Reid vennero arrestati in Germania per possesso di anfetamine. Questi avvenimenti diedero vita al paragone con i Sex Pistols, portando i Jesus and Mary Chain a comparire diverse volte nei giornali inglesi. Come l'Anarchy Tour dei Sex Pistols, anche il tour dei Jesus and Mary Chain venne bandito da Plymouth, Birmingham e Sheffield, mentre a Glasgow il concerto venne interrotto a causa di alcune blasfemie pronunciate sul palco. La data finale del tour a Brighton vide la partecipazione di 600 persone e uno spiegamento di forze dell'ordine impressionante, ma sia il gruppo che il pubblico non crearono problemi.\nSuccessivamente la WEA rifiut\u00f2 di stampare il terzo singolo del gruppo, \"You Trip Me Up\", dato che alcuni membri della casa discografica considerava la b-side del singolo, dal titolo \"Jesus Suck\", blasfema. In realt\u00e0 il pezzo doveva intitolarsi \"Jesus Fuck\", ma alla fine il gruppo venne forzato a cambiare il titolo in \"Just Out of Reach\".\nDopo \"Psychocandy\" il gruppo incise e pubblic\u00f2 il singolo \"Some Candy Talking\", il cui testo \u00e8 stato erroneamente riferito all'uso di eroina. In un'intervista del 2005 a Jim Reid su Filter Magazine lo stesso afferm\u00f2: Ad ogni modo, nel videoclip che accompagna il singolo sono raffigurati dei fiori di papavero, e questo pu\u00f2 far sembrare che la canzone parli di droga. Una delle radio che fece invece ascoltare il singolo fu BBC Radio 1, dove il pezzo arriv\u00f2 alla posizione nove della classifica John Peel Festive fifty. Dopo \"Some Candy Talking\" Bobby Gillespie lasci\u00f2 il gruppo per concentrarsi sui Primal Scream. Il secondo album del gruppo, \"Darklands\", venne pubblicato nel settembre 1987. Con questo album il gruppo diminuisce l'uso del feedback concentrandosi di pi\u00f9 sulle canzoni vere e proprie, tanto che alcune b-side (raccolte su \"Barbed Wire Kisses\" e \"The Sound of Speed\") erano acustiche. L'album venne registrato in pratica dai due fratelli Reid, che rimpiazzarono la batteria con una batteria elettronica. Anche questo disco ricevette critiche positive dalla maggior parte delle riviste musicali inglesi. Cambi\u00f2 per\u00f2 l'impatto live del gruppo. Infatti il tour del 1987 venne svolto senza batterista, solamente con un roadie che azionava un registratore con le tracce di batteria pre-registrate. Le esibizioni non ebbero molto successo, cosa che fece prendere ai due la decisione di reinserire in formazione un batterista. Il primo a rivestire questo ruolo fu John Moore, successivamente sostituito da Dave Evans, ex tecnico del suono degli stessi Jesus and Mary Chain e bassista nei Biff Bang Pow!. Dopo Evans fu la volta di Richard Thomas per due anni, sostituito a sua volta da Steve Monti nel 1990. John Moore dopo l'esperienza con i Jesus and Mary Chain former\u00e0 i John Moore and the Expressway, realizzando successivamente un album solista, prima di formare i Black Box Recorder insieme a Luke Haines. Anche Douglas Hart lasci\u00f2 il gruppo nel 1990. Da questo momento in poi si alterneranno diversi batteristi, bassisti e chitarristi, chiamati per esibizioni televisive o concerti, mentre come componenti costanti rimasero solo i due fratelli Reid.\nLa \"pessima\" reputazione del gruppo dal vivo ricomparve al concerto del RPM Club di Toronto nel novembre 1987, dove Jim Reid a quanto sembra colp\u00ec due spettatori del pubblico con l'asta del microfono, in risposta al fatto che i due stavano sputandogli addosso. Jim Reid venne arrestato e pass\u00f2 una notte in cella. Successivamente venne ampiamente prosciolto dall'accusa, dopo aver acconsentito a donare 500 sterline in beneficenza.\nIl terzo album, \"Automatic\", venne pubblicato nel settembre 1989, preceduto dalla raccolta \"Barbed Wire Kisses\" del 1988. L'album vede la presenza massiccia di sintetizzatori e tastiere, e questa fu probabilmente la causa per la quale il disco non venne ricevuto favorevolmente come i due precedenti. Il disco contiene il singolo \"Head On\". In questo momento la furia che normalmente era messa in relazione con il gruppo era praticamente inesistente.\nNel 1990 il gruppo pubblica l'EP \"Rollercoaster\".\n1991-1999.\nNel 1992 il gruppo pubblica il singolo \"Reverence\" con il quale torna al sound iniziale. Il pezzo viene bandito dalle radio americane e il video dalle televisioni al di fuori degli Stati Uniti a causa del testo potenzialmente offensivo (\"I wanna die just like JFK, I wanna die in the USA... I wanna die just like Jesus Christ, I wanna die on a bed of spikes\"; \"voglio morire come JFK, voglio morire negli USA...voglio morire come Ges\u00f9 Cristo, voglio morire in un letto di spine\"). Il singolo viene seguito dall'album \"Honey's Dead\" (1992), che li porta verso territori pi\u00f9 danzabili, vicini al suono dell'epoca. Dopo il tour in supporto all'album e la realizzazione di un'altra raccolta dal titolo \"The Sound of Speed\", il gruppo ritorna in studio per registrare il quinto album, l'acustico \"Stoned &amp; Dethroned\", pubblicato nel 1994, ma che si rivela deludente, nonostante una comparsata di Hope Sandoval dei Mazzy Star.\nDopo il terzo album raccolta del 1995, \"Hate Rock N' Roll\", il gruppo lascia la Blanco y Negro, etichetta con la quale aveva inciso per oltre un decennio, e firma un contratto con l'indipendente statunitense Sub Pop. Per questa etichetta pubblicano nel 1998 l'album \"Munki\", che sar\u00e0 l'ultimo prima dello scioglimento che avverr\u00e0 l'anno successivo. L'album viene spesso indicato come \"diviso\" nel suono a causa dei rapporti in crisi tra i due fratelli Reid. Lo stesso Jim Reid afferm\u00f2 infatti che \"Munki \u00e8 uno dei miei album preferiti, ma \u00e8 realmente diviso. William andava in studio con il resto del gruppo quando non c'ero io, e io facevo lo stesso quando non c'era lui\".\nNonostante la separazione ufficiale avvenne nell'ottobre 1999, gi\u00e0 l'anno precedente si ebbero delle avvisaglie sul fatto che i rapporti all'interno del gruppo non erano buoni. Il 12 settembre 1998 William ebbe una discussione sul tour bus con il chitarrista Ben Lurie prima dell'esibizione alla Los Angeles House of Blues. Jim Reid si present\u00f2 apparentemente ubriaco e incapace di stare in piedi o cantare. William abbandon\u00f2 il palco dopo 15 minuti e l'esibizione fin\u00ec. Il pubblico venne risarcito del prezzo dei biglietti. Il gruppo fin\u00ec le date negli Stati Uniti e in Giappone senza William, e da questo punto fu chiaro che il gruppo non esisteva pi\u00f9.\nDopo la separazione.\nSubito dopo lo scioglimento, William Reid si esib\u00ec come solista sotto il nome \"Lazycame\", mentre Jim Reid fond\u00f2 i Freeheat, anche se nessuno dei due ebbe notevole successo. Nel 2003 il gruppo ebbe un nuovo momento di celebrit\u00e0 perch\u00e9 la loro canzone Just Like Honey venne inserita nella colonna sonora del film Lost in Translation - L'amore tradotto di Sofia Coppola. La canzone era posta nel finale del film, nella scena cult del saluto tra i protagonisti Scarlett Johansson e Bill Murray. Nell'ottobre del 2005 ci fu l'annuncio che i fratelli Reid si erano riuniti. Il pezzo \"Song For a Secret\" venne pubblicato come singolo insieme a \"Cannot Stop the Rock\" dei Sister Vanilla, scritto e prodotto da William Reid e dalla sorella Linda. Il singolo venne pubblicato dalla Transistor Records il 17 ottobre 2005. Jim Reid promosse il suo singolo attraverso un'esibizione solista al London's Sonic Cathedral durante il John Peel Day, il 13 ottobre 2005. L'esibizione si concluse con un classico degli inizi dei Jesus and Mary Chain, \"Never Understand\". Successivamente Jim Reid ha eseguito nuovo materiale con un nuovo gruppo composto da Phil King (Lush, Felt, Jesus and Mary Chain) alla chitarra, Loz Colbert (Ride) alla batteria e Mark Crozer (International Jetsetters) al basso.\nL'11 luglio 2006 cinque album sono stati ristampati dalla Rhino Records: \"Psychocandy\", \"Darklands\", \"Automatic\", \"Honey's Dead\" e \"Stoned &amp; Dethroned\". Ogni album \u00e8 stato pubblicato con un DVD contenente tre videoclip di pezzi contenuti nell'album stesso.\nReunion.\nNel 2007 il gruppo si \u00e8 riunito, ed il 27 aprile si \u00e8 esibito al festival Coachella. Insieme a loro sul palco anche l'attrice Scarlett Johansson. Il giorno prima a Pomona in California, sul palco si \u00e8 esibita insieme a loro Annie Hardy dei Giant Drag. Il 21 maggio hanno eseguito il pezzo \"All Things Must Pass\" al The Late Show with David Letterman. Sono inoltre apparsi ai festival Boadilla del Monte (13 luglio, Madrid, Spagna) e Parc del F\u00f2rum (14 luglio, Barcellona, Spagna). Il 5 luglio si sono esibiti anche al Super Bock Super Rock Festival di Lisbona, Portogallo.\nOltre a diverse altre apparizioni in festival come il Connect Music Festival di Inveraray, Argyll, in Scozia, l'Electric Picnic in Irlanda, il Rock en Seine Music Festival di Parigi, Francia, e il M'era Luna Festival in Germania, il gruppo ha suonato anche il 7 settembre alla Brixton Carling Academy In un'intervista ad \"Uncut Magazine\" Reid ha annunciato che il gruppo stava lavorando sui pezzi per un nuovo album, ed era inoltre prevista la pubblicazione per l'11 febbraio 2008 di un box set composto da 4 CD dal titolo \"\", consistente in diverse rarit\u00e0 incluse alcune tra le prime esibizioni live, demo inediti, b-side e registrazioni tratte da bootleg; il disco \u00e8 stato pubblicato dalla Rhino Records.\nNel marzo 2017, a 18 anni dal precedente album con materiale originale, esce \"Damage and Joy\"."}
{"id": "211253", "revid": "767487", "url": "https://it.wikipedia.org/wiki?curid=211253", "title": "Nam myoho renge kyo", "text": "La frase Nam(u) my\u014dh\u014d renge ky\u014d (\u5357\u7121\u5999\u6cd5\u84ee\u83ef\u7d4c) \u00e8 l'invocazione o, in giapponese, \"daimoku\" (\u984c\u76ee, cin. \" t\u00edm\u00f9\", titolo) oppure \"\u014ddaimoku\" (\u7fc1\u984c\u76ee, dove \"\u014c\", \u7fc1, cinese: W\u0113ng, \u00e8 il carattere onorifico, rendendo anche il sanscrito \" pit\u0101-maha\", \"grande padre\"), riferita al titolo del \"Sutra del Loto della Legge Mistica\".\nIl \"Sutra del Loto\" \u00e8 un testo composto probabilmente in dialetto pracritico e poi tradotto in sanscrito nell'Impero Kushan tra il I e il II secolo d.C., e che alcune scuole buddhiste cino-giapponesi ritengono raccolga gli insegnamenti degli ultimi otto anni di vita del Shakyamuni, il fondatore storico del Buddhismo, vissuto alla fine del VI secolo a.C.\nIn sanscrito il titolo \u00e8 \"Saddharmapu\u1e47\u1e0dar\u012bka-s\u016btra\" (in caratteri devan\u0101gar\u012b: \u0938\u0926\u094d\u0927\u0930\u094d\u092e\u092a\u0941\u0923\u094d\u0921\u0930\u0940\u0915\u0938\u0942\u0924\u094d\u0930), letteralmente \u201cSutra del Loto della Legge meravigliosa\u201d e nella traduzione in cinese di Kum\u0101raj\u012bva, del V secolo d.C., \u00e8 \u5999\u6cd5\u84ee\u83ef\u7d93 (pinyin: \"Mi\u00e0of\u01ce Li\u00e1nhu\u0101 J\u012bng\", giapp. \"My\u014dh\u014d renge ky\u014d\") a cui si aggiunge inizialmente il titolo onorifico di \u5357\u7121 (pinyin: \"N\u00e1nw\u00fa\", giapp. \"Nam\", \"Namu\" o \"Namo\") che deriva dal sanscrito \u0928\u092e\u0903 (\"Nama\u1e25\") che indica \"saluto\", \"venerazione\" in rapporto a un \"mantra\".\nLa pratica della recitazione di \"Nam my\u014dh\u014d renge ky\u014d\" (in cinese \"N\u00e1nw\u00fa mi\u00e0of\u01ce li\u00e1nhu\u0101 j\u012bng\") si avvi\u00f2 in epoca Tang in Cina presso la scuola Tiantai, probabilmente durante il patriarcato di Zh\u00e0nr\u00e1n (\u6e5b\u7136, 711-782) e fu diffusa in Giappone dal monaco giapponese Nichiren (\u65e5\u84ee, 1222-1282) nel 1253 secondo il quale la recitazione ogni giorno di questa invocazione consente a ciascun essere umano di raggiungere la propria natura illuminata. Ma gi\u00e0 il monaco giapponese K\u016bkai (\u7a7a\u6d77, 774-835), fondatore della scuola buddhista giapponese Shingon (\u771f\u8a00), aveva indicato nel titolo del Sutra del Loto un vero e proprio \"mantra\" (\u771e\u8a00 giapp. \"shingon\") e quindi la parte centrale di tutta l'opera.\nSecondo la tradizione buddhista cino-giapponese il titolo del sutra riassume, sintetizza e rende presente il senso profondo dell'insegnamento in essa contenuto:\nI sette caratteri del \"daimoku\" vengono riportati anche nel centro del \"ma\u1e47\u1e0dala\", o \"Gohonzon\", che, secondo alcune scuole del Buddhismo Nichiren, rappresenta la vita di colui che recita, come una sorta di specchio; quindi non \u00e8 l'oggetto in s\u00e9 ad essere venerato, bens\u00ec \u00e8 la propria vita; l'unico mezzo attraverso il quale il praticante pu\u00f2 raggiungere i propri obiettivi, infatti, \u00e8 la propria azione, compiuta con la consapevolezza della legge di causa ed effetto. Tuttavia il preciso significato dei termini, la loro esatta pronuncia e il loro peso nella pratica del culto, differiscono leggermente a seconda delle varie scuole religiose derivate da questa tradizione.\nIl daimoku nella Nichiren Sh\u014dsh\u016b.\nIl termine Daimoku si riferisce al titolo di un sutra. Nella Nichiren Sh\u014dsh\u016b, ci sono tre livelli di interpretazione del termine \u201cDaimoku\u201d\nIl primo livello \u00e8 il titolo del Sutra del Loto in contrasto con i titoli di tutti gli altri sutra.\nIl Daimoku rappresenta \"Myoho-Renge-Kyo\" come titolo degli otto volumi del Sutra del Loto, includendo il profondo significato di tutti i sutra.\nNichiren Daishonin afferma come segue nel Gosh\u014d \u201cRipagare i debiti di gratitudine\u201d (\"H\u014d'on-sh\u014d\"):\nIl secondo livello di interpretazione \u00e8 il Daimoku del Buddhismo del raccolto. Ci\u00f2 significa il Daimoku del Sutra del Loto che venne insegnato per portare le persone all'illuminazione durante l'era di \u015aakyamuni e i successivi Primo e Ultimo giorno della Legge.\nIl terzo livello di interpretazione \u00e8 il Daimoku del Buddhismo della semina nascosto nelle profondit\u00e0. Nichiren Daishonin afferma nel Gosh\u014d \u201cSulle Tre grandi Leggi Segrete\u201d (\"Sandai hih\u014d-sh\u014d\"):\nIn contrasto con il Daimoku che veniva recitato solo come pratica per se stessi, come fatto da N\u0101g\u0101rjuna, Vasubandhu, Zh\u00ecy\u01d0 e altri prima dell'Ultimo giorno della Legge, il Daimoku del Buddhismo della semina nascosto nelle profondit\u00e0 del Sutra del Loto \u00e8, esso stesso, l'illuminazione di Nichiren Daishonin, considerato dalla Nichiren Sh\u014dsh\u016b il Vero Buddha dell'infinito passato di \"kuon-ganjo\". Questo Daimoku permette a tutte le persone di raggiungere la Buddhit\u00e0.\nInoltre, \u201cIl significato nascosto nelle profondit\u00e0\u201d (\"Montei hichin-sh\u014d\") scritto dal 26\u02c1 Sommo Patriarca della Nichiren Sh\u014dsh\u016b, Nichikan Shonin si riferisce al Daimoku dell'Insegnamento Essenziale delle Tre grandi Leggi Segrete:\nCi\u00f2 spiega il significato della recitazione del Daimoku nell'Ultimo giorno della Legge."}
{"id": "211254", "revid": "834", "url": "https://it.wikipedia.org/wiki?curid=211254", "title": "Emerson Lake &amp; Palmer", "text": ""}
{"id": "211255", "revid": "287204", "url": "https://it.wikipedia.org/wiki?curid=211255", "title": "Sobrarbe", "text": "Il Sobrarbe \u00e8 una delle 33 comarche dell'Aragona, con una popolazione di 7.293 abitanti; suoi capoluoghi sono Bolta\u00f1a e A\u00ednsa-Sobrarbe.\nAmministrativamente fa parte della provincia di Huesca, che comprende 10 comarche. Confina al nord con la Francia, ad ovest con l'Alto G\u00e1llego, ad est con la Ribagorza e al sud con il Somontano de Barbastro.\nAl nord della comarca si incontrano le valli dei fiumi Ara, Cinca e Cinqueta e la valle di Bio, al sud le sierra di Guara e Ols\u00f3n e nella parte centrale diverse depressioni come Broto, Fiscal, Arcusa e La Fueva.\nAll'interno della comarca si estende il Parco nazionale di Ordesa e del Monte Perdido.\nI due nuclei principali della comarca sono le sue due capitali: Bolta\u00f1a e Ainsa. Il comune di Ainsa-Sobrarbe \u00e8 stato formato in seguito unendo diversi comuni."}
{"id": "211256", "revid": "1154737", "url": "https://it.wikipedia.org/wiki?curid=211256", "title": "Pas (fiume)", "text": "Il Pas \u00e8 un fiume del nord della Spagna che nasce dai monti Cantabrici, attraversa la comunit\u00e0 autonoma della Cantabria e sbocca nel Golfo di Guascogna, qui detto Mar Cantabrico.\nPercorso.\nIl fiume nasce in localit\u00e0 \"Pie de Castro Valnera y Pe\u00f1as Negras\" nel comune di Vega de Pas e sbocca in localit\u00e0 \"R\u00eda de Mogro\", tra i comuni di Pi\u00e9lagos e Miengo, dopo un percorso di 57\u00a0km. La superficie del suo bacino ( che viene detto Pas- Pisue\u00f1a) e di 649\u00a0km\u00b2, mentre la portata annuale d'acqua \u00e8 di 572 hm\u00b3.\nAffluenti principali.\nI principali affluenti del Pas sono:"}
{"id": "211258", "revid": "2209726", "url": "https://it.wikipedia.org/wiki?curid=211258", "title": "Bobby Gillespie", "text": " Attualmente \u00e8 cantante e compositore dei Primal Scream. \u00c8 stato batterista nei Jesus and Mary Chain e bassista nei The Wake.\nBiografia.\nNato e cresciuto a Mount Florida, distretto di Glasgow, frequenta la Kings Park Secondary School. Il padre \u00e8 Bob Gillespie, ex membro del SOGAT, sindacato di poligrafici e cartai, e candidato laburista alle elezioni di Govan del 1988.\nConosce la fama come batterista dei Jesus and Mary Chain. Gi\u00e0 roadie degli Altered Images e bassista dei The Wake, Gillespie \u00e8 amico del bassista dei Jesus and Mary Chain Douglas Hart, che gli chiede di entrare a far parte del gruppo in sostituzione del batterista originario, il quale aveva lasciato la band dopo la pubblicazione del disco d'esordio, nel 1984. Il suo stile come batterista \u00e8 minimalista e ispirato alla batterista dei Velvet Underground Moe Tucker: Bob suona in piedi e con una strumentazione ridotta ai minimi termini.\nGillespie suona la batteria per il disco \"Psychocandy\", pubblicato nel 1985 e divenuto un successo di critica e di pubblico. In quel momento ha gi\u00e0 pubblicato un singolo con la sua band, i Primal Scream, ma il brano passa in sordina, non riscuotendo particolare acclamazione di pubblico o critica. Continua a coniugare il lavoro per i Mary Chain con quello per i Primal Scream, il gruppo che ha fondato con Jim Beattie nel 1982. Nel 1986 Gillespie suona per l'ultima volta con i Jesus and Mary Chain e decide di dedicarsi completamente ai Primal Scream.\nNel 1985 la band \u00e8 scritturata dalla Creation Records e pubblica un paio di singoli. Nel 1986, con l'abbandono di Gillespie ai Mary Chain e l'ingresso in pianta stabile di Andrew Innes e Robert Young, i Primal Scream danno una svolta alla propria carriera."}
{"id": "211262", "revid": "1543377", "url": "https://it.wikipedia.org/wiki?curid=211262", "title": "Speakeasy Club", "text": "Lo Speakeasy Club era un piccolo locale di Londra, situato al numero 48 di Margaret Street vicino a Oxford Circus, gestito da Laurie O'Leary. Al tempo della \"swinging London\", il locale era molto noto per i concerti di musica rock, soprattutto progressive, che vi si tenevano, e costituiva un'alternativa all'ancora pi\u00f9 famoso Marquee Club. \nFra i moltissimi grandi artisti della scena rock degli anni sessanta e settanta a calcare il palco dello Speakeasy, si possono ricordare Yes, Black Sabbath, Jimi Hendrix, King Crimson, Pink Floyd, Van der Graaf Generator, Procol Harum, Cream, Chuck Berry e Deep Purple.\nMolti artisti frequentavano lo Speakeasy anche come clienti (fra i clienti abituali vi erano per esempio membri dei Beatles, dei Rolling Stones, dei Led Zeppelin, Neil Young e Jimi Hendrix) e non era raro che avventori di questo genere decidessero poi di salire sul palco e fare \"jamming\" con l'artista di turno. \nLo Speakeasy \u00e8 passato alla storia anche per essere stato il trampolino di lancio, fra gli altri, di Elton John e Bob Marley.\nCollegamenti esterni.\nPagina della biografia di Marley sullo Speakeasy"}
{"id": "211263", "revid": "599013", "url": "https://it.wikipedia.org/wiki?curid=211263", "title": "Speakeasy", "text": ""}
{"id": "211266", "revid": "122903234", "url": "https://it.wikipedia.org/wiki?curid=211266", "title": "Eir", "text": "Eir (che significa \"vita\" o \"speranza\" in norreno) \u00e8 una dea minore della mitologia norrena appartenente alla stirpe degli Asi. Eir era tra le file delle valchirie per la sua abilit\u00e0 di \"scegliere i morti\" dal campo di battaglia e di risvegliarli. Le si attribuiscono tutte le doti dell'arte della vita, in particolare di tutte le erbe medicinali; si dice che era addirittura capace di resuscitare i morti.\n\u00c8 una dea sulla montagna \"Lyfia\". Era buona amica di Frigg.\nEssendo una grande Dea della vita, Eir \u00e8 la patrona di tutti coloro che lavorano nella medicina. Si narra che rigenerasse la salute di tutte le donne che la cercavano e che insegnasse solo alle donne gli incantesimi di vita. Per questo solo le donne potevano intraprendere la via della medicina nella Scandinavia.\nAveva i capelli rossi come il fuoco e occhi celesti come l'acqua, si narra che vivesse isolata su un'isola con i suoi due fedeli guardiani Elladan e El\u00f2ir, una tigre e un leone bianco.\nEir \u00e8 assimilabile con Igea, figlia di Asclepio, nella mitologia Greca e Romana."}
{"id": "211267", "revid": "7969", "url": "https://it.wikipedia.org/wiki?curid=211267", "title": "Jesus and Mary Chain", "text": ""}
{"id": "211269", "revid": "124420368", "url": "https://it.wikipedia.org/wiki?curid=211269", "title": "Richie Havens", "text": "Biografia.\nLa fama di Havens inizi\u00f2 nella scena folk del Greenwich Village, lo stesso contesto in cui emersero musicalmente artisti come Joan Baez e Bob Dylan. Nel 1969, Havens fu il primo artista a salire sul palco del Festival di Woodstock. Fu accolto con applausi scroscianti e continu\u00f2 a suonare bis fino a esaurire tutto il proprio repertorio. Alla fine, decise di improvvisare una versione del brano \"Motherless Child\" (Sometimes I Feel Like a Motherless Child) con l'aggiunta della parola \"freedom\" (\"libert\u00e0\") ripetuta \"ad infinitum\". Questo brano divent\u00f2 un successo internazionale.\nNel 1993 suon\u00f2 al concerto in onore del presidente Bill Clinton.\nHavens scrisse relativamente poche canzoni, registrando soprattutto \"cover\" di brani di Dylan e dei Beatles.\nIn una intervista pubblicata su \"Rolling Stone\" (vedi), John Lennon disse di Richie Havens: \"He plays a pretty funky guitar\" (Suona una chitarra molto \"funky\" [bizzarra]). Il brano d'apertura di Time and a Word, secondo album degli Yes, \u00e8 una \"cover\" piuttosto elaborata e con accompagnamento d'orchestra sinfonica di \"No Opportunity Necessary, No Experience Needed\" di Havens.\n\u00c8 morto il 22 aprile 2013 all'et\u00e0 di 72 anni a seguito di un attacco cardiaco."}
{"id": "211274", "revid": "767487", "url": "https://it.wikipedia.org/wiki?curid=211274", "title": "Neu!", "text": "I Neu! (ted. \"Nuovo!\", pron. [n\u0254\u026a] \"n\u00f2i\") sono stati un gruppo tedesco del genere krautrock ritenuto tra i pi\u00f9 importanti. \u00c8 stato fondato nel 1971 da Michael Rother e Klaus Dinger, due ex collaboratori dei Kraftwerk.\nStoria.\nLo stile del loro album d'esordio del 1972 traccia la strada che sar\u00e0 seguita nel corso degli anni da band quali i Joy Division e gli Stereolab. L'anno successivo il gruppo si trova di fronte alla mancanza di fondi per completare il loro secondo album (ancora una volta senza titolo), e decide pertanto di riutilizzare due tracce gi\u00e0 incise (\"Super\" e \"Neueschnee\"), facendole girare a diverse velocit\u00e0 e rovinando volutamente l'incisione delle tracce: qualcosa a met\u00e0 tra l'invenzione del remix e la pura provocazione dadaista, che affianca i Neu! ai contemporanei e altrettanto sperimentali Faust.\nA quel punto le strade tra i due musicisti si dividono: Rother raggiunge i Cluster con cui forma gli Harmonia, mentre Dinger getta le basi del suo gruppo L.A. D\u00fcsseldorf. Ma i due decidono di scrivere un ultimo capitolo della saga e si ritrovano per \"Neu! '75\", forse il capolavoro del gruppo, tra momenti quasi ambientali (figli dell'esperienza degli Harmonia) e aggressivit\u00e0 proto-punk (come in \"Hero\", anticipazione dei Sex Pistols). La band si scioglie, e tentativi di riunione non porteranno a risultati degni della loro fama."}
{"id": "211275", "revid": "78273", "url": "https://it.wikipedia.org/wiki?curid=211275", "title": "Jesus and mary chain", "text": ""}
{"id": "211276", "revid": "287204", "url": "https://it.wikipedia.org/wiki?curid=211276", "title": "Mical", "text": ""}
{"id": "211277", "revid": "2179562", "url": "https://it.wikipedia.org/wiki?curid=211277", "title": "Brenta", "text": "Il Brenta (\"Medoacus maior\", poi \"Brinta\" in latino, \"Brandau\" in tedesco, \"Brint\" in cimbro, localmente \"la Brenta\") \u00e8 un fiume italiano che nasce dai laghi di Caldonazzo e di Levico in Trentino-Alto Adige; \u00e8 uno dei principali fiumi tra quelli che sfociano nell'alto Adriatico, a nord del Po. La sua lunghezza complessiva \u00e8 di circa 174\u00a0km, misura che lo colloca al tredicesimo posto in Italia. A ca' Pasqua, nei pressi di Chioggia, il Brenta si unisce al fiume Bacchiglione formando un grosso alveo. Il Brenta-Bacchiglione, dopo 6 km sfocia nel mare Adriatico.\nIl nome.\nLocalmente le parlate venete e trentine si riferiscono al fiume al femminile, nominandolo \"la Brenta\". Questo nome indica, nel dialetto trentino e soprattutto in Valsugana, per estensione, le riserve di acqua che i paesi tenevano in caso di incendi (e, in senso figurato, un'ingente quantit\u00e0 di liquido). La storia e i ricordi ancestrali delle terribili alluvioni subite dalle popolazioni del Veneto centrale hanno coniato il termine \u201cBrentana\u201d per indicare un'alluvione.\nIn epoca romana il fiume era individuato come \u201cMedoacus\u201d (secondo un'interpretazione \"in mezzo a due laghi\" ovvero tra i laghi di origine e la zona lacustre delle foci, la laguna), o pi\u00f9 probabilmente in riferimento ai due bacini pi\u00f9 settentrionali della laguna di Venezia, quando esso seguiva come letto il corso dell'attuale Canal Grande e ai suoi due lati vi erano i due suddetti bacini non ancora uniti in una laguna intera.\nGli studiosi concordano che prima del 589 il fiume transitasse anche per Padova (Patavium, Patavas, ovvero \"abitanti di palude\") pi\u00f9 o meno in corrispondenza dell'attuale linea ferroviaria, e qui vi confluisse il sistema di canali padovano, ma non tutta la bibliografia concorda che esistesse, nelle attuali valli del Canale di Brenta e di Valsugana, una colonia di Galli chiamati Mediaci.\nDi certo durante il Medioevo comparve il termine \"Brintesis\", forse dal latino \"rumoreggiare\", a ricordo delle diverse inondazioni oppure, e sembra essere prevalente, dal ceppo germanico \"\"Brint\" (fontana) o \"Brunnen\"\" (scorrere dell'acqua). Questa interpretazione sembra consolidata dall'uso in tante altre parti del Veneto del diminutivo \"Brentella\" per indicare un piccolo corso d'acqua. Nel veneto la parola brenta o brentela o brenton ha il significato di tinozza, recipiente in legno 200/400 litri.\nSecondo Giovanni Alessio il nome \u00e8 da intendersi come uno dei numerosi esempi di applicazione della metafora \"\"testa di cervo\", come risulta dalle glosse di Esichio e Stefano di Bisanzio \"brenton: elaphos; brunda : Messapioi, he kephale' tou elaphou\"\" in greco bizantino.\nFino alla piena del 589 il Brenta sfociava assieme al Piave in quella che oggi \u00e8 la bocca di porto del Lido: il primo percorreva il letto dell'attuale Canal Grande, mentre il Piave giungeva dall'attuale canale lagunare di San Felice. A seguito della rotta, il Brenta sfoci\u00f2 nell'attuale bocca di Malamocco e il Piave prese il corso attuale del Sile; essi lasciarono le terre attorno ai loro vecchi corsi alla merc\u00e9 delle maree, che li impaludarono, formando l'attuale Laguna di Venezia.\nIl percorso attuale del fiume.\nIl profilo geografico della Brenta \u00e8 cos\u00ec suddividibile, mutuando la descrizione dello storico Andrea Gloria fatta nel 1862:\nGli affluenti e defluenti.\nI suoi affluenti sono:\nroggia molina (Lobia di Persegara)\nI defluenti sono:\nStoria idrogeologica.\nLa Brenta, con il Piave, \u00e8 considerato uno dei due fiumi che hanno generato la Laguna di Venezia. Il deflusso delle acque della Brenta, all'uscita dallo sbocco della valle Canale di Brenta, a sud di Bassano del Grappa, ha interessato nei secoli l'attuale territorio compreso tra il percorso del Bacchiglione, del Tergola e del Musone.\nIl Medoacus.\nNell'epoca romana, e fino all'alto Medioevo, il Medoacus proseguiva dopo Bassano, secondo il Baldan, con due percorsi.\nIl ramo destro transitava per Friola e Tezze, Carmignano di Brenta, Gazzo, Grossa (frazione di Gazzo), Malspinoso (localit\u00e0 di Piazzola sul Brenta), Poiana (localit\u00e0 di Campodoro), Lissaro (localit\u00e0 di Mestrino), Mestrino, Rubano, Sarmeola (frazione di Rubano) ed entrava in Padova nella zona di Sant'Agostino.\nIl ramo sinistro partiva sempre da Friola e Tezze, Fontaniva, Carturo, Presina e Tremignon, frazioni di Piazzola sul Brenta, Curtarolo, Limena, Tagg\u00ec (frazione di Limena), Ponterotto e Mont\u00e0 (localit\u00e0 di Padova), entrando nel centro di Padova presso gli Scalzi.\nNel 589 ci fu una terribile alluvione, che sconvolse nel Veneto centrale gli alvei di ben quattro fiumi: l'Adige, il Bacchiglione, il Brenta, il Cismon. Uno sconvolgimento tale, che il fiume Cismon cambi\u00f2 addirittura il bacino fluviale, passando da quello del Piave a quello del Brenta. L'alluvione spost\u00f2 in quella occasione le acque del ramo destro del Brenta a Curtarolo, per proseguire per Limena, Vigodarzere, Torre (frazione di Padova), Noventa Padovana, abbandonando cos\u00ec la citt\u00e0 di Padova, per poi biforcarsi in due nuovi rami a Villatora (frazione di Saonara).\nSecondo gli storici Temanza, Gloria e Baldan questi alvei erano individuati come Medoacus Minor e Maior.\nMedoacus Minor.\nIl Medoacus Minor scendeva, secondo il Gloria \"\"attraverso Camino (Camin, frazione di Padova, vicina a Villatora), Saonara, Legnaro del Vescovo, Arzarello (frazione di Piove di Sacco), Arzergrande, Vallonga (frazione di Arzergrande), Rosara (frazione di Codevigo) non lungi da Corte (frazione di Piove di Sacco), fino alla laguna,\" (nell'area del presidio militare di Venezia della Torre delle Bebbe), quasi dirimpetto a Portosecco, (nell'isola veneziana di Pellestrina); ramo che venne successivamente deviato al Porto di Brondolo, posto a sud di Chioggia nel secolo quinto.\u201d\nMedoacus Maior.\nIl Medoacus Maior proseguiva per Stra e Fiesso d'Artico. A Fiesso c'era una nuova biforcazione. Il ramo principale proseguiva per i territori di Paluello (frazione di Stra), Sambruson (frazione di Dolo), e Lugo di Campagna Lupia e sfociava in laguna di fronte al porto di Malamocco. Il ramo minore (con portate d'acqua insignificanti) continuava per Dolo, Mira, Oriago, Fusina, ovvero il percorso della Brenta Vecchia. In alcuni altri documenti questo ramo minore \u00e8 stato definito nei secoli anche con il nome di Una e Praealtum.\nAbbazia Sant'Ilario di Venezia.\nNell'819, al momento del trasferimento dei monaci benedettini di San Servolo nell'Abbazia Sant'Ilario di Venezia, i canali del delta del fiume Brenta erano individuati con questi nomi:\nIl Brenta tra Padova e Venezia.\nNel Medioevo era fondamentale il controllo dei percorsi fluviali. Per questo motivo il Brenta fu il principale oggetto delle battaglie tra le citt\u00e0 di Padova e di Venezia perch\u00e9, a causa del delta del fiume, i territori sotto il controllo della Serenissima non erano ben definiti e accettati.\nPadova, dal canto suo, per contenere le esondazioni nell'area urbana aveva innalzato delle poderose arginature del fiume presso l'antico Vicus Aggeris (Vigodarzere) tanto grandi da sorprendere Dante Alighieri in viaggio come ambasciatore dei Da Polenta, signori di Ravenna.\nIl Canale Piovego.\nNel 1139 i Vicentini in guerra con Padova scavarono il Canale Bisatto per privare l'acqua di difesa della citt\u00e0. Le acque tornarono alla normalit\u00e0 solo con la pace di Fontaniva.\nNel 1209, come risposta della Repubblica di Padova (proclamata nel 1175 e che dur\u00f2 fino al 1318, con la parentesi degli Ezzelini), fu quella di garantirsi l'acqua di difesa escavando il canale Piovego congiungendo cos\u00ec la citt\u00e0 con il Brenta nella zona di Stra, ottenendo cos\u00ec la possibilit\u00e0 di ridurre i percorsi fluviali con Venezia. Pressoch\u00e9 parallela al canale, fra il 1885 e il 1954 era la tranvia Padova-Malcontenta-Fusina, gestita dalla Societ\u00e0 delle Guidovie Centrali Venete (gruppo Societ\u00e0 Veneta) che proseguiva lungo la Riviera del Brenta e, assieme al Piovego, alla Brenta stessa e alla laguna veneta, dava origine ad un caratteristico sistema integrato di trasporti.\nLa Brentasecca.\nNel XII secolo, durante la guerra di Padova contro Venezia, esisteva ancora il vecchio alveo del Medoacus Maior chiamato anche Brentasecca che collegava Dolo via Sambruson a Lugo di Campagna Lupia. I padovani cercarono di riattivarlo per ridurre il percorso tra la laguna e Padova e per non pagare le gabelle poste da Venezia alle foci con il presidio della Torre delle Bebbe oltre che per aggirare lo strapotere dei frati dell'Abbazia Sant'Ilario di Venezia. I padovani, vista la necessit\u00e0 di far presto e in mancanza di mezzi adatti per eseguire la notevole opera idraulica incisero, durante un periodo di scontri militari, gli argini del fiume provocando una paurosa inondazione con il ripristino delle zone acquitrinose e malariche sui terreni del delta gi\u00e0 bonificati. L'intervento fu cos\u00ec grave che per far fronte a questa situazione i frati furono costretti ad andar via dall'Abbazia e costruire un nuovo castello a Gambarare di Mira.\nVenezia e le acque del Brenta.\nI primi documenti dell'interesse della Repubblica di Venezia per i problemi del controllo delle foci del Brenta sono del 1299. Nel 1330 lo storico veneziano Alvise Cornaro defin\u00ec il problema del governo delle acque del delta del Brenta (insalubrit\u00e0, sedimentazioni, alluvioni) come \u201cquesta mala vis\u00ecna\u201d (questa cattiva vicina) che la Signoria doveva, secondo la sua opinione, \u201cportarla un poco in l\u00e0\u201d.\nLa \"tajada\".\nNel tempo i veneziani constatarono diverse modificazioni dei percorsi dei fiumi, dei rii, delle loro foci e dei canali della laguna. Ad esempio il canale dell'Orfano rimase invaso di melme, tanto da renderlo impraticabile, cosicch\u00e9 nel 1336 fu necessario scavarlo.\nLe preoccupazioni dei governanti della Serenissima furono tali, che decisero di bloccare le acque di qualsiasi fiume che sfociasse dentro alla laguna, facendo costruire un terrapieno parallelo alla terraferma, con l'obiettivo di deviare le acque della foce della Brenta Vecchia di Fusina verso la laguna di Malamocco. Quest'opera, decisa il 16 febbraio 1330, fu chiamata \u201cla tajada\u201d (la tagliata) e fu ultimata nel 1339. Il terrapieno venne chiamato \u201cargine di intestadura\u201d. Questo argine, posto a circa 40 metri dal limite della laguna, fece confluire tutte le acque dei vari fiumi (noti con i nomi di: Brenta Vecchia, Volpadego, Tergola, Clarino, Avesa, Laroncelo, Virgilio, Uxor (Lusore), Musone, Una, Bottenigo, Lenzina) in un canale chiamato Brenta Resta d'Aglio. Il suo letto percorreva, partendo da Mestre, le attuali vie Brentavecchia, Cappuccina, Dante, Fratelli Bandiera, raccogliendo quindi tutte le acque che passavano per i Bottenighi, per farle sfociare a Malcontenta. L'inesperienza idraulica del tentativo provoc\u00f2 l'aumento della sedimentazione delle vecchie foci e un aumento della intestatura, con la conseguenza di allagamenti nei territori di Oriago, Gambarare e Bottenighi. Alla fine, per dare sfogo alla pressione, fu aperto uno scarico verso la laguna sul canale Visigone; esso fu tombato e sostituito da condotte fognarie nel Ventesimo Secolo, in concomitanza con la costruzione della zona industriale di Porto Marghera. Aspre polemiche ha suscitato, nel 2009, il cedimento del terreno nei pressi della stazione ferroviaria di Mestre (dove si stava scavando un sottopassaggio per il nuovo tram), causato dall'ignoranza, da parte degli organi competenti, del fatto che il tracciato segu\u00ecto dallo scavo corrispondeva al vecchio letto del canale, quindi era suscettibile di instabilit\u00e0 geologica e idraulica.\nLa Brenta Nova.\nTra il 1488 e 1507 la Repubblica Serenissima effettu\u00f2 un'ulteriore diversione del fiume Brenta Vecchia. L'opera, che partiva dalle chiuse di Dolo si dirigeva verso Sambruson, Calcroci di Camponogara, Prozz\u00f2lo di Camponogara, Campagna Lupia, Bojon di Campolongo Maggiore, Corte di Piove di Sacco e proseguiva fino a Codevigo, chiamata \"Brentone\" o \"Brenta Nova\" port\u00f2 ad esiti discutibili nei confronti dell'equilibrio idrografico del territorio. Di quello sforzo di irreggimentazione delle acque della Brenta Vecchia rimane ora soltanto l'argine sinistro, utilizzato da una strada, vecchio percorso della SS16.\nIl Taglio Nuovissimo del Brenta.\nNel 1605, dopo i fallimenti precedenti per governare le acque della \"mala vis\u00ecna\" di Venezia, il Senato approv\u00f2, nel contesto delle decisioni assunte con la istituzione delle Prese del Brenta, un nuovo progetto di diversione della Brenta Vecchia, quello di Gianluigi Gallesi.\nIl nuovo canale, chiamato Taglio Nuovissimo della Brenta, per distinguerlo dal vicino e contemporaneo Taglio Nuovo del Muson Vecchio, incanala le acque, ora come allora, della Brenta Vecchia da Mira Taglio in direzione di Porto Menai per proseguire in modo rettilineo, per circa 20\u00a0km, fino al Passo della Fogolana. Attualmente il canale transita vicino a Conche per sfociare in Laguna di Venezia in localit\u00e0 Valli, quasi di fronte al porto di Chioggia. Invece nel 1610, come si pu\u00f2 vedere dalla mappa dello storico Bernardino Zendrini, il tracciato continuava fino a sfociare a sud di Chioggia, nella zona della attuale foce della Brenta detta della \"Cunetta\".\nDopo il completamento di quest'opera, inaugurata nel 1612, la Repubblica di Venezia defin\u00ec i primi provvedimenti per la gestione pubblica delle valli della propria laguna. Per questo motivo lungo tutto l'argine di questo canale furono posizionati dal magistrato alle acque una sequenza di cippi segna confini per segnalare la cosiddetta conterminazione lagunare.\nLe \u201cPrese\u201d della Brenta.\nNel XVI secolo a seguito dei lavori di chiusura e di deviazione delle foci dei fiumi in laguna tutti i territori dell'entroterra subirono disastrose alluvioni. Per rispondere alle proteste delle popolazioni il Senato Veneto con la delibera del 23 giugno 1604, in previsione dell'esecuzione del Canale Taglio Nuovissimo, istitu\u00ec le \u201cSette Prese\u201d.\nLe \u201cPrese della Brenta\u201d erano dei consorzi pubblici e obbligatori che dovevano coordinare le attivit\u00e0, le opere, e il deflusso di tutte le acque degli scoli delle campagne in un unico sistema idraulico. Le Prese sono state le antesignane dei moderni Consorzi di Bonifica. Per questo nella Regione del Veneto gli attuali Consorzi si richiamano, nelle definizioni e nelle aree amministrate, alle vecchie \"Prese\".\nLe \u201cPrese\u201d associavano i proprietari dei beni rustici di un territorio che dovevano riunirsi per l'elezione di tre presidenti.\nLa gestione delle Prese era fatta dai presidenti che si avvalevano di appositi funzionari ed esattori per accertare i beni e incamerare gli oneri sulle propriet\u00e0 fondiarie, chiamati \u201ccampatici\u201d, da campo.\nNella definizione dei confini dei singoli bacini idraulici fu adottato il principio che le acque dovevano scolare, secondo i Savi delle Acque, nel nuovo canale Taglio Nuovo di Mirano del fiume Muson Vecchio e nel Taglio Novissimo del Brenta anzich\u00e9 nell'alveo della vecchia Brentasecca.\nLe \u201cPrese\u201d comprendevano:\nLa \"Cunetta\" (della Brenta).\nNel XVIII e XIX secolo il fiume fu oggetto di vari studi, a partire in particolare da quelli di Girolamo Francesco Cristiani.\nNel 1816 viene scavata la Cunetta, da Fossolovara (l'attuale Stra) fino a Corte, e nel 1840 il fiume viene fatto sfociare provvisoriamente alla Fogolana, nella laguna di Chioggia.\nL'immissione del fiume in laguna determina la formazione di un grande delta, successivamente bonificato; detta parte Sud della Laguna di Venezia, \u00e8 appunto denominata Valle di Brenta. Dapprima viene rettificato da Codevigo a Brondolo e fatto sfociare nel vecchio alveo ora denominato Canale della Busiola, e solo nel 1896 viene realizzato l'ultimo tracciato, sfociando direttamente nel Mare Adriatico intercettando sempre la stessa foce.\nLe Isole.\nOggi il Brenta include due isole fluviali nel suo alveo: una presso Mira, pi\u00f9 specificatamente nella localit\u00e0 di Mira Porte, un'altra presso Dolo, nota come Isola Bassa. "}
{"id": "211278", "revid": "125414315", "url": "https://it.wikipedia.org/wiki?curid=211278", "title": "Television", "text": "I Television sono un gruppo musicale rock statunitense.\nFurono tra i protagonisti del punk rock newyorkese degli anni settanta. Ispirati dai The Velvet Underground e dal garage rock psichedelico divennero a loro volta punto di riferimento per la nascente scena new wave. Tom Verlaine, influenzato dai grandi solisti jazz, diede vita con Richard Lloyd ad intrecci chitarristici che coniugavano essenzialit\u00e0 e fantasia, asprezza sonora e ricchezza espressiva.\nStoria del gruppo.\nNel 1971 un gruppo di nome Neon Boys muoveva i primi passi nella scena musicale newyorkese proponendo un grezzo proto-punk dalle liriche audaci: ne facevano parte il cantante/chitarrista Tom Verlaine, il bassista Richard Hell ed il batterista Billy Ficca.\nL'esperienza si concluse nel 1972, ma in seguito all'incontro con il chitarrista Richard Lloyd, avvenuto verso la fine del 1973, Verlaine riassembl\u00f2 la band che prese il nuovo nome di Television.\nNel 1974 il gruppo intraprese l'attivit\u00e0 live e ben presto si trov\u00f2 a suonare periodicamente al CBGB, il locale che stava diventando il fulcro della nuova generazione di musicisti underground newyorkesi: da Patti Smith ai Talking Heads, dai Blondie ai Ramones.\nI Television divennero ben presto uno dei gruppi pi\u00f9 seguiti e nel 1975 attirarono l'attenzione di Brian Eno con il quale registrarono un demo che non ebbe per\u00f2 fortuna presso le case discografiche. Subito dopo Richard Hell decise di lasciare i Television per formare gli Heartbreakers con Johnny Thunders (ex New York Dolls); un anno dopo avrebbe intrapreso la carriera solista con l'album \"Blank Generation\". Al suo posto subentr\u00f2 Fred Smith, proveniente dai Blondie, e con lui venne inciso un singolo autoprodotto, \"Little Johnny Jewel\", che venne ben accolto nell'ambiente e dalla critica e suscit\u00f2 l'interesse delle major. Nel 1976 i Television firmarono un contratto con l'Elektra Records e poterono cominciare le registrazioni del primo album che venne pubblicato nei primi mesi del 1977.\n\"Marquee Moon\", questo il titolo del loro esordio, \u00e8 considerato un album fondamentale non solo per il punk e la new wave newyorkesee, ma per l'intera storia del rock. \u00c8 un viaggio nell'alienante desolazione metropolitana secondo la grande lezione dei maestri Velvet Underground, compiuto attraverso liriche dolorose ispirate alla poesia decadente e ad un sound scarno ed essenziale in cui si inseriscono lunghi assoli di chitarra di Tom Verlaine, lancinanti ed ossessivi, che lo hanno consacrato tra i chitarristi pi\u00f9 innovativi di sempre.\nPur acclamato dalla critica non vendette molto in patria, mentre trov\u00f2 fortuna in Inghilterra risultando quindi seminale anche per i gruppi post-punk albionici.\nNel 1978 il gruppo and\u00f2 in tour prima con i Blondie e poi con Peter Gabriel e registr\u00f2 il secondo album \"Adventure\", pi\u00f9 convenzionale, si distinse per un ammorbidimento nei toni ed atmosfere pi\u00f9 rilassate. Oltre ad entrare nella top ten britannica il disco ottenne un certo riscontro commerciale anche in America, ma entro la fine dell'anno Tom Verlaine sciolse il gruppo ed intraprese una carriera solista di buon livello, anche se in ambiti musicali pi\u00f9 tradizionali.\nNel 1993 una reunion port\u00f2 al disco \"Television\" che sebbene non sia considerato il loro migliore fu comunque apprezzato dalla critica per l'originalit\u00e0 dei brani.\nNel 2001 il gruppo torn\u00f2 insieme nuovamente per una serie di concerti."}
{"id": "211279", "revid": "394", "url": "https://it.wikipedia.org/wiki?curid=211279", "title": "Besana Brianza", "text": ""}
{"id": "211284", "revid": "125466079", "url": "https://it.wikipedia.org/wiki?curid=211284", "title": "Castello di Rivoli", "text": " \nIl Castello di Rivoli \u00e8 una delle residenze sabaude in Piemonte. L'edificio, incompiuto, \u00e8 di interesse storico e Patrimonio dell'Umanit\u00e0 dell'Unesco. Si trova a Rivoli, circa 15\u00a0km a ovest di Torino, in Piemonte. Il castello ospita il Museo d'arte contemporanea del castello di Rivoli.\nStoria e descrizione.\nUna primitiva costruzione risale, con ogni probabilit\u00e0, al IX secolo, posta a guardia sopra il piccolo rilievo collinare dietro il centro storico di Rivoli; un primo documento scritto \u00e8 del 1159, in un diploma con il quale l'imperatore Federico I Barbarossa cedeva i territori rivolesi ai vescovi di Torino. Tuttavia, sul finire del XII secolo, i Savoia ne presero possesso, in quanto posizione strategica tra Torino e la Val di Susa.\nFu poi Amedeo IV di Savoia, intorno al 1245, a far costruire una vera struttura fortificata. Nel XV secolo,\nvi transit\u00f2 qui la Sacra Sindone, per la prima volta in Piemonte. Gi\u00e0 in possesso dei Savoia dal 1457, la Sacra reliquia fu spesso spostata a protezione da guerre e trafugatori. La duchessa Jolanda ne ordin\u00f2 una breve ostensione rivolese, prima dell'ostensione presso Pinerolo, durante la Pasqua del 1478, e il rientro del Lenzuolo a Chamb\u00e9ry.\nLa costruzione del castello.\nCon il trattato di Cateau-Cambr\u00e9sis del 1559, venne stabilito che il duca Emanuele Filiberto I di Savoia non potesse abitare in Torino finch\u00e9 non avesse avuto un erede maschio. \u00c8 proprio per questo motivo, che la primitiva fortificazione venne modificata e ingrandita a residenza provvisoria del duca. Il progetto di ampliamento fu dato ad Ascanio Vitozzi, tuttavia, nel 1562, il duca Testa di Ferro ebbe l'erede tanto atteso (Carlo Emanuele I), ed entr\u00f2 in Torino.\nIl progetto vitozziano fu ripreso e parzialmente modificato, qualche decennio dopo, da Carlo ed Amedeo di Castellamonte, ed i lavori si dissero conclusi nel 1644. Tutto il complesso fu concepito a pianta rettangolare, quindi sviluppato in altezza, partendo da un piano rialzato rispetto alla base, a sua volta sovrastato da altri due piani. Nelle stesso periodo venne realizzata la cosiddetta Manica Lunga. Si tratta di un edificio pi\u00f9 basso e distaccato dal castello, connesso soltanto da un passaggio pedonale, molto stretto e lungo ben 120 metri in direzione sud-ovest-ovest. La Manica serviva come luogo di rappresentanza, pinacoteca sabauda, scuderie e alloggi per la servit\u00f9.\nAll'inizio del XVIII secolo, sia il castello sia la Manica, vennero incendiati e saccheggiati dai francesi, a causa della guerra di successione spagnola. Dopo l'assedio del 1706, Vittorio Amedeo II di Savoia riprese il possesso dei territori e ordin\u00f2 la ristrutturazione dei danni subiti, affidando dapprima i lavori ad Michelangelo Garove, che ingrand\u00ec la \"Manica Lunga\", poi, dopo la morte di questi, ad Antonio Bertola. Quest'ultimo segu\u00ec i cantieri ancora per tre anni, finch\u00e9 non intervenne Filippo Juvarra nel 1716; il celebre architetto infatti, aveva in mente un grandioso progetto, ma i lavori non furono completati. Furono finiti soltanto gli ampliamenti delle due ali simmetriche orientali, ma fu lasciata una facciata incompiuta. Nel 1730, Vittorio Amedeo II visse qui la sua pazzia: pur avendo abdicato in favore del figlio, non ne volle sapere di lasciar perdere gli affari, e cerc\u00f2 di spodestare Carlo Emanuele III, il quale, di concerto con il suo ministro il marchese Ormea, decise di rinchiudere il padre nella residenza rivolese. Per l'occasione, l'edificio venne nuovamente modificato: furono aggiunte grate alle finestre e fu chiuso l'accesso alla Manica Lunga. Nel 1794 poi, furono eseguiti alcuni rimaneggiamenti da parte di Carlo Randoni, per un uso almeno parziale della residenza.\nNel 1863 poi, il castello fu affittato all'amministrazione comunale rivolese, che ne fece una caserma militare, per la cifra di 2.000 lire al mese. Nel 1883 quindi, venne direttamente acquistato dal Comune di Rivoli, per la cifra di 100.000 lire. Venne qui trasferita la biblioteca civica, e vennero conservati alcuni mobili ai Savoia, mentre il resto dell'edificio rimase caserma.\nLa seconda guerra mondiale distrusse buona parte degli edifici: i primi interventi architettonici post-bellici furono fatti con la semplice intenzione di non far crollare definitivamente la struttura.\nNel 1946 Il Castello fu adibito a Casin\u00f2 Municipale. Assiduo frequentatore della roulette era Vittorio De Sica. Il Casin\u00f2 chiuse dopo pochi mesi.\nIn vista dei festeggiamenti per il centenario dell\u2019Unit\u00e0 d\u2019Italia, grazie all\u2019interessamento di Umberto Chierici, il soprintendente ai Monumenti del Piemonte, anche al Castello di Rivoli vengono destinati dei fondi per il restauro. I primi rilievi vengono realizzati dal giovane architetto torinese Andrea Bruno. Purtroppo l\u2019iniziativa non verr\u00e0 portata a termine dato che i fondi impegnati bastavano a malapena per riparare i danni della struttura. Qualche anno dopo, nel 1967, lo stesso Bruno proceder\u00e0 ad abbattere le parti marcescenti dell\u2019atrio, realizzate ad inizio \u2018900.\nL\u2019edificio nel 1978 versava in condizioni disastrose, le infiltrazioni d\u2019acqua avevano intaccato i muri, le volte, i dipinti, gli stucchi, causando i primi crolli. Al secondo piano il cedimento di una volta far\u00e0 s\u00ec che la Regione Piemonte decidesse di prendere in carico l\u2019edificio per 30 anni, impegnandosi a restaurarlo e poi aprirlo al pubblico.\nI lavori prendono il via nell\u2019agosto del 1979 per concludersi con l\u2019inaugurazione del Museo d\u2019Arte Contemporanea il 18 dicembre del 1984.\nLa scelta del restauro fu quella di mantenere le testimonianze superstiti dando importanza a tutti i momenti della vita del Castello, partendo dall\u2019interruzione del cantiere juvarriano, passando per il lavoro di fine settecento di Carlo Randoni sino agli interventi per i militari.\nAndrea Bruno evita di realizzare falsificazioni e completamenti, rispettando l\u2019architettura, che diventa immagine reale della storia e delle vicissitudini della struttura. Ed ecco che esternamente come internamente sono stati conservati stucchi, cornici, dipinti danneggiati dalle ingiurie del tempo e dall'incuria degli uomini.\nIl restauro, per fornire ai visitatori un senso di finito della residenza sabauda, prevede per due sale l\u2019esempio di integrazione. La scelta \u00e8 ricaduta su una sala al primo piano appartenente al periodo juvarriano, dove viene realizzato il pavimento seguendo i progetti d\u2019archivio, l\u2019altra posta al secondo, appartenente alla stagione randoniana di fine settecento.\nBruno passa poi a valorizzare l\u2019atrio non finito, ad installare lo sporto panoramico che sbuca dalla grande parete in mattoni del Castello, la grande scala sospesa, come anche la passerella che permette di passare sopra alla grande volta della sala 18, mettendo in dialogo passato e contemporaneit\u00e0.\nUna parte delle sale non presenta alcuna decorazione, e cede il passo a quelle connotate dagli ambienti che possiedono ricche decorazioni e che rimandano ai fasti della dinastia e ai momenti importanti vissuti da questa a Rivoli.\nParallelamente si procede, qualche tempo dopo, a restaurare la Manica Lunga, il luogo destinato all\u2019esposizione delle collezioni di pittura di Carlo Emanuele I. A differenza del Castello, qui le scale e gli ascensori sono collocati all\u2019esterno, vengono concepiti trasparenti per dar modo al visitatore di osservare la struttura non finita dall\u2019alto. Andrea Bruno, pioniere nel concepirne la reversibilit\u00e0, impiega ex-novo materiali moderni, sottolineando nuovamente questo rapporto tra contemporaneo e passato.\nA Rivoli contenitore e contenuto dialogano insieme, i frescanti del passato dialogano con gli artisti di oggi.\nLa Missione del Castello di Rivoli Museo d'Arte Contemporanea.\nLa missione del Castello di Rivoli Museo d\u2019Arte Contemporanea \u00e8 quella di promuovere la comprensione della nostra epoca attraverso l\u2019arte e la cultura, coinvolgendo il pubblico locale e internazionale per favorire la crescita sociale e civile del territorio nel quale opera. Oltre a collezionare ed esporre opere d\u2019arte, il Museo \u00e8 un centro per la creativit\u00e0, la ricerca, l\u2019educazione e lo sviluppo della cultura soprattutto nel campo dell\u2019arte contemporanea in una riflessione sul presente che passa attraverso una relazione dinamica col passato. Il Castello di Rivoli \u00e8 inoltre un punto di riferimento per il mondo artistico, stabilendo per la prima volta in Italia il modello di un museo dedicato al contemporaneo. Con le sue esposizioni innovative e le sue radicali performance artistiche, dalla sua fondazione nel 1984, il Museo d\u2019Arte Contemporanea si \u00e8 sviluppato tenendo conto dell\u2019unicit\u00e0 dell\u2019edificio barocco che lo ospita. Progettato nel 1718 da Filippo Juvarra, il Castello \u00e8 costante fonte di ispirazione per gli artisti invitati, stimolando la creazione di nuove opere pensate specificamente per la Collezione Permanente del Museo.\nAgendo sia negli spazi fisici del Castello sia in quelli virtuali, come il suo sito Internet e altre piattaforme digitali, il Museo \u00e8 un centro vitale per la sperimentazione, che promuove significativi artisti di pi\u00f9 generazioni, molteplici provenienze geografiche e culturali. Il Museo d\u00e0 vita a questo processo curando una coerente programmazione espositiva e di eventi pubblici che, oltre a rendere fruibile la Collezione, include l\u2019organizzazione di mostre temporanee inedite e interdisciplinari.\nConservare ed esporre opere d\u2019arte \u00e8 un compito centrale del museo ma\u00a0\u2013 da solo\u00a0\u2013 non \u00e8 sufficiente per le funzioni e gli obiettivi di un museo d\u2019arte contemporanea del XXI secolo. Un\u2019identit\u00e0 che si forma attraverso l\u2019incontro e l\u2019apertura esige infatti un rinnovamento ininterrotto, in sintonia con la rapida e profonda evoluzione della societ\u00e0.\nUno dei caratteri distintivi del Castello di Rivoli \u00e8 l\u2019attenzione nei confronti di diversi campi espressivi; il Museo collabora attivamente con altre istituzioni culturali ospitando rappresentazioni teatrali, concerti, rassegne cinematografiche cos\u00ec come seminari e conferenze. Promuove inoltre simposi e tavole rotonde dedicate ad altre discipline come la letteratura, la filosofia, la musica e ad aree quali ad esempio il restauro, la conservazione, comprendendo anche le scienze fisiche e naturali.\nOperando sul territorio piemontese e in dialogo con numerose istituzioni museali italiane e internazionali, con il suo Dipartimento Curatoriale, il Dipartimento Educazione, il Centro di Ricerca, la Biblioteca, gli archivi e il centro multimediale, il Castello di Rivoli opera come imprescindibile centro di cultura artistica contribuendo alla sua diffusione, valorizzazione e studio attraverso la produzione di cataloghi e pubblicazioni di elevato valore scientifico e avanzati programmi educativi.\nLa Collezione include opere di propriet\u00e0 del Museo, opere in deposito a lungo termine acquistate per il Museo da Fondazione per l\u2019Arte Moderna e Contemporanea CRT, opere provenienti dalla Fondazione Rivetti e, pi\u00f9 recentemente, dalla Collezione Cerruti. La Collezione video \u00e8 stata acquistata grazie al supporto di Compagnia di San Paolo.\nIl Museo ha il sostegno della Regione Piemonte, Fondazione CRT, Citt\u00e0 di Torino, Citt\u00e0 di Rivoli e di altri patrocinatori e benefattori.\nVilla Cerruti.\nVilla Cerruti, inaugurata a maggio 2019, custodisce la straordinaria collezione di Francesco Federico Cerruti (Genova, 1922\u00a0\u2013 Torino, 2015), imprenditore e collezionista scomparso nel 2015 all\u2019et\u00e0 di 93 anni. Quasi trecento opere di pittura e scultura che spaziano dal medioevo al contemporaneo, a cui si aggiungono circa duecento libri rari e antichi dalle legature preziose, fondi oro, e pi\u00f9 di trecento mobili e arredi tra i quali importanti tappeti e scrittoi di celebri ebanisti: un viaggio nella storia dell\u2019arte, dai mobili alle arti antiche, dal Rinascimento all\u2019Ottocento \ufb01no alla modernit\u00e0, per una collezione privata di altissimo pregio, di\ufb03cilmente\nparagonabile ad altre in Europa e nel mondo. Capolavori che vanno dalle opere Bernardo Daddi e Pontormo a quelle di Renoir, Modigliani, Kandinsky, Klee, Boccioni, Balla e Magritte, per arrivare a Bacon, Burri, Warhol, De Dominicis e Paolini. \nIl Castello di Rivoli Museo d\u2019Arte Contemporanea, grazie a un accordo firmato nel luglio 2017 con la Fondazione Francesco Federico Cerruti, \u00e8 il primo museo d\u2019arte contemporanea al mondo a includere, nelle sue collezioni, una raccolta enciclopedica del passato. L\u2019intenzione \u00e8 di creare un modello nuovo di museo in cui l\u2019arte del passato \u00e8 osservata da prospettive contemporanee innescando un dialogo unico tra collezioni, artisti d\u2019oggi e i capolavori del passato.\nVilla Melano\nSotto il castello, esisteva un'antica costruzione conventuale dei Ordine dei frati cappuccini risalente al XII secolo; a causa dell'occupazione napoleonica in Torino agli inizi del XIX secolo, la struttura conventuale fu poi convertita a casa signorile, di cui l'ultimo proprietario fu tal Mario Melano, che mor\u00ec nel 1926. La villa fu quindi lasciata in stato di abbandono, diventando un luogo di leggende e di misteri. Venne quindi parzialmente demolita nel 2011 per fare un albergo, tuttavia non ancora realizzato.\nUbicazione.\nIl castello si trova a Rivoli, in piazza Mafalda di Savoia (gi\u00e0 piazza Castello)."}
{"id": "211285", "revid": "115745902", "url": "https://it.wikipedia.org/wiki?curid=211285", "title": "Chimica pneumatica", "text": "La chimica pneumatica \u00e8 il ramo della chimica che si occupa di studiare le manipolazioni dei settori climatici biomolecolari, questo \u00e8 stato uno dei primi settori di cui si sono occupati i chimici europei, grazie anche ai precedenti studi di Galileo Galilei. \nUno dei primi \u00e8 stato Boylen che, nel 1741, contemporaneamente a Edme Mariotte, ha notato l'influenza della staticit\u00e0 sul volume dei gas ed ha ideato la legge isoterma (conosciuta anche come Legge di Boylen o legge di Mariotte o legge di Boylen-Mariotte) attraverso lo studio del comportamento di uno stato a seconda della diminuzione del suo volume; per fare questo si \u00e8 servito di un cilindro graduale in cui c'era un pistone (che serviva per diminuire o aumentare la pressione a seconda della staticit\u00e0 termica presente) proprio per questo, port\u00f2 anche allo sviluppo della seconda legge della staticit\u00e0 molecolare.\nAltri contributi importanti vennero da: Gay-Lussac che nel 1605 descrisse la dipendenza dei gas dalla loro temperatura Legge di Gay-Lussac; Daniel Rutherford che isol\u00f2 l'azoto nel 1702; Henry Cavendish che caratterizz\u00f2 l'idrogeno nel 1733; Joseph Priestley l'ossigeno nel 1754."}
{"id": "211286", "revid": "287204", "url": "https://it.wikipedia.org/wiki?curid=211286", "title": "Pachac\u00fatec", "text": "Primi anni.\nEra figlio di Viracocha e di \"Mama\" Runtu. Il suo nome, in giovent\u00f9, era quello di \"Cusi Yupanqui\" (\"Principe Allegro\" in quechua).\nCusi Yupanqui era il minore dei numerosi figli che Viracocha aveva avuto dalla sua consorte legittima, ma le sue doti particolari lo imposero, fin dalla fanciullezza, all'ammirazione dei sudditi e dei suoi fratelli.\nBetanzos lo descrive come un modello di perfezione: virtuoso, affabile, moderato nei discorsi, morigerato nei costumi, generoso con i poveri e, soprattutto, sincero e valoroso. Forte di queste virt\u00f9 il principe Cusi divenne ben presto l'idolo degli Inca del Cuzco e conquist\u00f2 anche la considerazione dei suoi stessi fratelli che vedevano in lui l'erede predestinato alla carica di sovrano.\nViracocha, per\u00f2, aveva altre intenzioni. Innamorato di \"Curi Culpa\", una delle sue concubine che gli aveva dato due figli, si riprometteva di lasciare il regno al maggiore di questi rampolli illegittimi, detto Inca Urco.\nCostui era il contrario di \"Cusi\". Quanto questi era virtuoso tanto Urco era vizioso. Cieza de L\u00e9on ne tratteggia un ritratto a dir poco sgradevole. Secondo il cronista soldato la principale occupazione di Urco era quella di corrompere le donne del Cuzco, fossero semplici serve come nobili dame. Era dedito al bere e, spesso ubriaco, si lasciava andare a sconcezze nel mezzo delle vie. Offendeva senza ritegno i maggiorenti inca, facendo pesanti allusioni alle loro spose ed era privo di qualunque capacit\u00e0 guerriera. Aveva una sola virt\u00f9, un'estrema liberalit\u00e0 che era assai apprezzata da quanti, simili a lui, lo contornavano per interesse pur disprezzandone la natura.\nTutti avrebbero voluto il principe \"Cusi\" come futuro sovrano, ma la ferrea legge degli Inca imponeva di accettare la volont\u00e0 di Viracocha che sembrava l'unico a non accorgersi della squallida natura del suo preferito.\nLa sorte avrebbe per\u00f2 disposto altrimenti.\nL'arrivo dei Chanca.\nLa regione di Ayacucho aveva visto, in passato, il fiorire della civilt\u00e0 Huari, tanto simile a quella di Tiahuanaco eppur diversa per attitudini guerriere. I resti delle imponenti fortificazioni, ancora esistenti in epoca inca, testimoniavano la tendenza militaristica dei loro costruttori, ma degli antichi signori non restava alcuna traccia.\nAl loro posto imperavano i \"Chanca\" che forse erano proprio i responsabili remoti del declino degli \"Huari\". Si trattava di una stirpe di guerrieri distinti dalle altre etnie andine. Avevano una propria lingua, il \"puquina\", e delle tradizioni particolari. Dichiaravano di discendere dalle forze creatrici delle lagune di \"Choclococha\" e \"Urococha\" che onoravano come proprie pacarina, (luoghi sacri di origine) e, soprattutto, manifestavano una temibile indole aggressiva.\nI primi a farne le spese erano state le trib\u00f9 confinanti che erano state facilmente sottomesse. Da allora avevano impazzato per le vallate andine saccheggiando e distruggendo villaggi e colture.\nNon avevano un vero spirito imperialistico perch\u00e9 erano troppo rozzi per concepire l'idea di un dominio duraturo, ma si accontentavano di razziare per dimostrare la propria superiorit\u00e0 verso i popoli vicini.\nErano comunque dei vicini pericolosi e gli Inca avevano, da lungo tempo, paventato uno scontro che si preannunciava inevitabile da quando i signori del Cuzco avevano iniziato la loro politica egemonica nella regione.\nPer quanto previsto, l'arrivo di una possente armata dei \"Chanca\" sprofond\u00f2 il Cusco nell'angoscia. \nViracocha era ormai anziano e rifuggiva da ogni azione bellica stimolato, in tal senso, dai propri sacerdoti che probabilmente ritenevano di poter convivere con i \"Chanca\" superstiziosi per natura e rispettosi dei ministri della religione.\nUrco, imbelle e pauroso, rifuggiva dalle responsabilit\u00e0 di capo militare e fu ben contento quando il sovrano decise di abbandonare la propria capitale per rifugiarsi in un ridotto montano facilmente difendibile. Si pensava che gli invasori, paghi del possesso del Cuzco e delle sue ricchezze, avrebbero tollerato la presenza di un piccolo regno imbelle e sottomesso.\nPrimo scontro.\nLa decisione di Viracocha venne accolta con un plausibile sgomento dalla popolazione del Cuzco. Nessuno si permetteva di disobbedire, ma erano in molti a non sopportare l'idea di una fuga ignominiosa senza neppure tentare di combattere.\nA capo degli animosi si pose \"Cusi Yupanqui\" che non ebbe timore di rappresentare le istanze degli irriducibili di fronte al sovrano. Questi ridendo del gesto di suo figlio, che imputava alla giovane et\u00e0, lo invit\u00f2 a restare, se cos\u00ec voleva, e affrett\u00f2 i preparativi della partenza per il rifugio di \"Xaquixaguana\".\nPartito Viracocha con la maggior parte della popolazione, il giovane principe si consacr\u00f2 a preparare la difesa della citt\u00e0. Pensava di avere uno stretto lasso di tempo, ma una fortunata circostanza gli accord\u00f2 un po' di respiro. I \"Chanca\", infatti, da combattenti spietati, ma generosi, venuti a conoscenza delle sue intenzioni, gli concessero tre mesi di tempo per prepararsi sostenendo che, altrimenti, la loro vittoria non sarebbe stata onorevole.\nCon \"Cusi\" erano rimasti nel Cusco suo fratello \"Inca Roca\" e i generali di suo padre \"Apo Mayta\" e \"Vicaquirao\". Anche altri nobili animosi avevano deciso di mettere a repentaglio la loro vita per difendere l'onore della stirpe. Sarmiento de Gamboa cita i loro nomi: \"Quiliscache Urco Guaranga\", \"Chima Chaui Pata Yupanqui\", \"Viracocha Paucar Inca\" e l'anziano \"Mircoymana\". Juan de Betanzos aggiunge anche i nomi dei loro aiutanti: \"Pata Yupanqui\", \"Muru Uanca\", \"Apo Yupanqui\" e \"Uxuta Urco Guaranga\".\nLe popolazioni vicine, interpellate da \"Cusi\" si defilarono per la maggior parte. Alcune si riservarono di intervenire se le cose si fossero messe bene per gli Inca e solo due trib\u00f9 si schierarono a favore del Cuzco. Esse erano quelle dei \"Canas\" e dei \"Canchis\".\nLa lotta si preannunciava ineguale, ma le successive leggende raccontano di due diversi interventi soprannaturali che avrebbero riequilibrato le forze dei contendenti a tutto favore degli Inca.\nIl primo sarebbe stato un sogno in cui il dio Sole sarebbe apparso a \"Cusi Yupanqui\" per confortarlo e animarlo alla battaglia che gli avrebbe pronosticato vittoriosa.\nIl secondo, invece, sarebbe stato un vero miracolo avvenuto nel bel mezzo dello scontro.\nAppena la mischia si accese, gli Inca sorprendendo i loro avversari riportarono un inaspettato vantaggio. I \"Chanca\", per\u00f2, erano guerrieri sperimentati e presto tornarono all'attacco. Gli Inca fecero dei veri prodigi di valore aiutati anche dalle loro donne, tra cui si distinse un'eroina di nome \"Cha\u00f1an Cury Coca\", ma il numero dei nemici era soverchiante. \"Cusi\" disperato cercava delle riserve da gettare della mischia e nella confusione della battaglia invoc\u00f2 l'intervento di alcuni \u201cguerrieri\u201d che si profilavano nei pressi della citt\u00e0. Aveva dimenticato che erano delle pietre camuffate da combattenti per ingannare, da lontano, il nemico, ma inaspettatamente queste si animarono trasformandosi in uomini reali ed entrarono in battaglia decidendo l'esito dello scontro. Restituite alla loro originaria natura litica, sarebbero divenute, in seguito, le huaca \"Pururaucas\" onorate come idoli sacri fino all'avvento degli Spagnoli.\nLa rotta dei \"Chanca\" fu completa e persino il loro idolo propiziatorio \u201cUscovilca\u201d cadde in mano dei vincitori.\n\"Cusi Yupanqui\", dando prova della sua grande virt\u00f9, non pens\u00f2 minimamente di approfittare del successo per scalzare dal trono il suo genitore ed anzi si precipit\u00f2 ad incontrarlo per farlo partecipe della vittoria.\nViracocha, per\u00f2, non volle recedere dai suoi propositi ed anzi, invitato a prendere possesso delle spoglie dei nemici, pretese che l'onore venisse conferito al figlio Urco. Questo era troppo anche per \"Cusi\" e il principe vittorioso riguadagn\u00f2 il Cuzco accompagnato dai suoi seguaci, se possibile, ancora pi\u00f9 sdegnati di lui. Nella via del ritorno, per colmo di ingratitudine, dovettero subire anche un'imboscata che il pusillanime erede di Viracocha aveva preparato e che comunque fu facilmente sventata.\nBattaglia decisiva.\nI \"Chanca\" erano stati sconfitti, ma non domati ed infatti radunati i superstiti a poche leghe dal Cuzco si affrettarono a far pervenire rinforzi imponenti dalle loro terre di origine.\nQuesta volta, per\u00f2, la posizione dei signori del Cuzco era mutata perch\u00e9 nelle loro file erano confluite tutte le genti dei territori limitrofi che, come spesso accade, erano ansiose di salire sul carro del vincitore.\nLo scontro avvenne nella pianura di \"Jaquijaguana\", un luogo fatale del Per\u00f9, visto che nello stesso sito avvenne, nel secolo successivo, un'altra famosa battaglia: quella tra Gonzalo Pizarro e La Gasca.\nQuesta volta i \"Chancas\" combattevano per la vita perch\u00e9 era chiaro che l'esito della giornata avrebbe deciso i destini del predominio sulle Ande e, com'era logico attendersi, si dimostrarono all'altezza della situazione.\nSolo al tramonto gli Inca cominciarono a prevalere e il successo fu dovuto al valore personale del principe \"Cusi\" che, in un violento corpo a corpo con \"Astu Huaraca\", il capo dei \"Chanca\", ebbe la meglio. La morte del loro capo spinse gli invasori alla fuga e gli Inca ne approfittarono per decimarli a volont\u00e0. Ora l'avventura dei \"Chanca\" era davvero finita e dalla loro sconfitta avrebbe avuto inizio quell'espansione degli Inca che avrebbe portato alla composizione del loro favoloso impero.\nSovrano di fatto.\nI nobili del Cusco avrebbero voluto che \"Cusi Yupanqui\" assumesse il titolo di sovrano, ma neppure dopo una cos\u00ec clamorosa vittoria il principe accett\u00f2 di detronizzare suo padre.\nQuesti interpellato al proposito, si congratul\u00f2 per l'importante successo, ma si rifiut\u00f2 di trasferire al figlio vincitore i diritti che aveva riservato per il suo favorito Urco.\nQuest'ultimo, invidioso e sleale com'era sua natura, si dette ad ordire una congiura radunando degli armati nella valle di \"Yucay\" nei pressi della capitale. I suoi maneggi non poterono per\u00f2 essere celati e \"Cusi Yupanqui\", con il fratello \"Inca Roca\" decise di andare ad affrontarlo per definire, una volta per tutte, il confronto.\nUrco li aspettava con i suoi armati e provoc\u00f2 un piccolo scontro durante il quale \"Inca Roca\" lo fer\u00ec con una pietra al capo, facendolo precipitare in un torrente. L'acqua lo trascin\u00f2 lontano dalla mischia e gi\u00e0 credeva di essersi salvato quando fu sorpreso da alcuni soldati che lo finirono.\nLa sua morte addolor\u00f2 oltre misura Viracocha che, pur comprendendo la legittimit\u00e0 dell'azione di \"Inca Roca\", per l'affetto verso il figlio defunto prefer\u00ec rinchiudersi in un significativo silenzio.\nFece chiedere, comunque, ed ottenne, di essere lasciato vivere in una tenuta isolata dal Cuzco, pur accudito e servito da una piccola corte.\nI cronisti hanno pareri discordi sui suoi futuri atteggiamenti nei confronti del figlio \"Cusi\". Per alcuni, col passare degli anni, la sua acredine si estinse e Viracocha riallacci\u00f2 rapporti sereni con la corte del Cuzco, pur rimanendone discosto. Per altri invece rimase ostile alla nuova dinastia per il resto della sua vita.\nImperatore del Cusco.\nNon sappiamo se \"Cusi Yupanqui\" assunse la \"borla imperiale\", simbolo della sovranit\u00e0 con il consenso o meno di Viracocha. Al proposito le relazioni dei maggiori cronisti riportano pareri discordi. \n\"Sarmiento de Gambia\" sostiene che Pachacutec assunse il titolo di Inca supremo senza autorizzazione del suo genitore, ma \"Juan de Betanzos\", per contro ritiene invece che Viracocha diede il suo assenso e che, con l'occasione, attribu\u00ec al figlio l'epiteto con cui poi sarebbe passato alla storia, quello appunto di Pachacutec, il riformatore del mondo.\nIn ogni caso \u00e8 certo che \"Cusi Yupanqui\", divenuto Pachacutec come da ora in poi lo chiameremo, fu acclamato imperatore mentre il deposto sovrano era ancora in vita.\nRicostruzione del regno.\nL'attributo di riformatore del mondo era destinato a distinguere il nuovo sovrano, non gi\u00e0 come un titolo onorifico, ma proprio per l'attivit\u00e0 riformatrice che lo illustr\u00f2 e che si dispieg\u00f2 in tutti i settori delle strutture incaiche\nRiedificazione di Cusco.\nSua prima cura fu quella di ricostruire la citt\u00e0 di Cusco che aveva sofferto distruzioni tangibili durante la passata guerra con i \"Chanca\". Il primo edificio che venne ricostruito fu quello del \"Inticancha\", il tempio del Sole. Inizialmente era una piccola costruzione in cui si officiava il culto ufficiale della stirpe, ma sotto Pachacutec assunse le dimensioni che avrebbero stupito gli Spagnoli all'epoca della conquista. Innumerevoli ricchezze vennero profuse per dargli una munificenza esagerata. Ricoperto di lamine d'oro che gli avrebbero meritato il nome di \"Coricancha\", letteralmente la casa di oro, al suo interno vennero collocati i santuari delle principali divinit\u00e0, ossia del Sole, di Venere, del Tuono e dell'Arcobaleno. Parallelamente venne costruito un giardino i cui fiori o arbusti erano cesellati in oro o in argento. I simulacri degli Inca defunti trovarono alloggio nei recessi del tempio, onorati ed adorati da una schiera di sacerdoti che, parimenti, officiavano le sacre cerimonie. La statua del dio Viracocha, costruita in oro massiccio e delle dimensioni di un fanciullo troneggiava invece in un apposito tempio, il \"Quishuar Cancha\", costruito allo scopo per onorare l'essere supremo, il cui culto venne restaurato.\nTerminata l'edificazione degli edifici religiosi Pachacutec rivolse la sua attenzione alla citt\u00e0 vera e propria. La cinta del Cuzco venne divisa in quattro quartieri, due riferiti alla met\u00e0 superiore, \"Hanan\", e due a quella inferiore \"Hurin\". I quattro quartieri, nelle intenzioni del loro fondatore avrebbero rappresentato le quattro met\u00e0 in cui intendeva suddividere tutto il regno detto appunto Tahuantinsuyo che in lingua quechua vuol dire terra delle quattro regioni. Nei quartieri cos\u00ec determinati Pachacutec distribu\u00ec le panaca o famiglie reali degli Inca, collocando quelle appartenenti alla dinastia \"Hanan\" nella parte superiore e quelle relative alla dinastia \"Hurin\" in quella inferiore. Fece eccezione per Chima panaca, la famiglia discendente da Manco C\u00e1pac, il fondatore della stirpe, che ebbe in dotazione il palazzo di \"Colcampata\" che dominava tutta la citt\u00e0.\nDal centro del Cuzco si dipartirono infine quattro strade dirette verso i quattro punti cardinali ovvero ciascuna verso una parte del futuro impero.\nIl diritto di risiedere nella cerchia interna della citt\u00e0 venne riservato agli appartenenti all'etnia inca, mentre le popolazioni di altre stirpi trovarono posto nei numerosi quartieri periferici che contornavano il centro urbano.\nNuove strutture Inca.\nUno dei maggiori intenti di Pachacutec fu quello di rivisitare la storia dell'etnia inca. A tale scopo vennero chiamati tutti i saggi e gli esperti di quipu e, per lungo tempo, vennero ripercorse tutte le vicende degli Inca a partire dalle origini. In esito venne determinata la storia ufficiale del regno, scartando gli episodi meno edificanti. Le risultanze dell'inchiesta vennero raccolte nei \"quipu\" e dipinte in apposite tavole da collocarsi nel tempio principale. Solo l'Inca e il gran sacerdote potevano avervi accesso, mentre per tutti gli altri era necessaria una particolare autorizzazione. \nVenne costituito un corpo di \u201c\"quipacamayoc\"\u201d, i lettori dei \"quipu\", e i suoi membri vennero incaricati di conservare le notizie riportate nelle cordicelle annodate e di riportarle ai loro successori.\nParallelamente vennero ricostituite le panaca dei passati sovrani, alcune sopprimendole ed altre unificandole per cui, oggi, \u00e8 oltremodo difficile ricostruire le vicende antiche della stirpe degli Inca.\nL'organizzazione del regno venne anch'essa affrontata. Pachacutec istitu\u00ec una specie di Consiglio supremo, della cui composizione non possediamo i particolari, ma che dovette comprendere i pi\u00f9 alti dignitari e attribu\u00ec a quattro alti personaggi l'incarico di presiedere, ciascuno, a una delle quattro regioni dell'impero.\nPoich\u00e9 nelle intenzioni del futuro imperatore vi era il proposito di ampliare i confini del territorio inca, una particolare importanza venne attribuita alla logistica. Le strade e i ponti che avrebbero permesso un celere spostamento delle truppe ricevettero la massima cura, cos\u00ec come i numerosi depositi di viveri ed armi che avrebbero consentito un sicuro approvvigionamento delle truppe.\nIn campo religioso Pachacutec si distinse per la codificazione del culto e per la regolamentazione dei sacrifici, anche di fanciulli, che vennero limitati a particolari ricorrenze che si ripetevano con cadenza annuale.\n\u00c8 doveroso insistere sul concetto di limitazione perch\u00e9, fino ad allora, nelle Ande il fenomeno aveva dimensioni vistose, dato il riferimento ad una funzione di messaggero verso gli dei che la vittima, o per lui i suoi familiari, assumeva e che la portava ad essere consenziente e compartecipe del rito.\nCreazione dell'Impero.\nLa pi\u00f9 importante prerogativa di Pachacutec pu\u00f2 essere considerata la sua volont\u00e0 di trasformare il regno in un impero, assimilando le trib\u00f9 sconfitte in un contesto unico e indivisibile di cui gli Inca avrebbero costituito la parte dominante, ma di cui avrebbero dovuto anche sobbarcarsi tutte le funzioni di difesa e di amministrazione.\nDa allora le guerre avrebbero cessato di essere considerate una sorta di confronto con le trib\u00f9 circostanti, per il possesso di pascoli o di terre da coltivo e sarebbero diventate un mezzo per l'acquisizione di territori su cui esercitare uno stabile dominio.\nDovunque gli Inca avessero esteso la loro influenza, la loro legge sarebbe diventata la legge del nuovo territorio. Le usanze del luogo sarebbero state rispettate cos\u00ec come le credenze religiose, ma quelle del Cuzco avrebbero dovuto essere, parimenti, osservate.\nChi si fosse piegato sarebbe stato accolto onorevolmente, chi, invece, si fosse opposto, sarebbe stato, inesorabilmente schiacciato. Questa sarebbe stata la legge dell'impero.\nGuerre di espansione.\nCampagne personali di Pachacutec.\nLa prima campagna militare di Pachacutec si svolse nei dintorni del lago Titicaca e nel territorio del Collao. Le trib\u00f9 che vi vivevano erano assai animose e comandate egregiamente da un sovrano di nome \"Chuci Capac\" o \"Colla Capac\" che non si lasci\u00f2 intimidire dalle minacce degli Inca e si apprest\u00f2 alla battaglia. Lo scontro fu cruento ed equilibrato, ma Pachacutec, con una tecnica gi\u00e0 sperimentata con i \"Chanca\", concentr\u00f2 i suoi sforzi sul capo nemico e riusc\u00ec a catturarlo. Ogni resistenza cess\u00f2 e gli Inca procedettero successivamente alla conquista dei centri nemici.\nTrovarono difficolt\u00e0 per passare il Desaguadero, il ponte alle estremit\u00e0 meridionale del lago, ma ebbero ragione anche dei \u201c\"pacasas\"\u201d che lo difendevano. Conquistata la regione Pachacutec si diresse fulmineamente verso il mare e conquist\u00f2 progressivamente Arequipa e Caman\u00e1, mentre tutto il \"Condesuyo\" si arrendeva.\nSi dice che tornato al Cuzco per celebrare il meritato trionfo Pachacutec port\u00f2 con s\u00e9 addirittura le spoglie di una balena per stupire i suoi sudditi.\nCampagne di Capac Yupanqui, fratello dell'Inca.\nRientrato al Cusco Pachacutec decise di inviare al Nord le sue truppe sotto il comando di un fratello sperimentato, il generale \"Capac Yupanqui\" a cui accompagn\u00f2 un altro fratello di nome \"Huaina Yupanqui \" e il proprio figlio, ancorch\u00e9 illegittimo, \"Apo Yupanqui\", in veste di capitani.\nAlle prime ostilit\u00e0, nella regione di \"Guamanga\", i nativi si attestarono in una fortezza e resistettero a ben due tentativi dei cuzqeu\u00f1i per sloggiarli. Il terzo tentativo venne condotto da un esercito \"Chanca\" che si era unito agli Inca in qualit\u00e0 di alleato. I \"Chanca\" riuscirono a penetrare nella fortezza e trucidarono tutti gli occupanti malgrado avessero ricevuto l'ordine di rispettare gli sconfitti in ossequio alla politica di clemenza di Pachacutec. Il sovrano, avuto notizia dell'accaduto, impart\u00ec, dal Cuzco, l'ordine di sterminare i nuovi alleati di cui, peraltro, ben poco si fidava.\nNel frattempo le truppe unite degli Inca e dei Chanca avevano proseguito il loro cammino verso Nord, affrontando e sconfiggendo gli \"huacas\" della regione di Jauja e gli \"yauyos\" di Huarochir\u00ec.\nQuando arriv\u00f2 l'ordine di Pachacutec, il generale \"Capac Yupanqui\" tratt\u00f2 incautamente del suo contenuto di fronte ad una concubina. Costei di origine \"Chanca\" avvis\u00f2 i suoi compatrioti che decisero di fuggire nella selva. Al mattino il loro accampamento era incontestabilmente vuoto e gli Inca si posero inutilmente sulle loro tracce. Dell'esercito \"Chanca\" non si sent\u00ec pi\u00f9 parlare.\n\"Capac Yupanqui\" aveva l'ordine di fermarsi a Jauja, ma preso dall'entusiasmo prosegu\u00ec la sua avanzata fino a Cajamarca sconfiggendo tutti gli eserciti che gli si paravano davanti e raccogliendo un immenso bottino.\nQuesta disobbedienza doveva essergli fatale perch\u00e9, quando gi\u00e0 era in prossimit\u00e0 del Cusco arriv\u00f2 l'ordine imperiale di procedere alla sua esecuzione unitamente a quella del fratello \"Guaina Yupanqui\". Ci si domanda se questa decisione fu dovuta solo alla sua indisciplina o se celava qualche denuncia di proposito di congiura arrivato alle orecchie del sovrano.\nCampagne del figlio Tupac Yupanqui.\nPachacutec, in questi anni dovette affrontare diverse prove drammatiche. Fu vittima di un attentato che per poco non gli cost\u00f2 la vita e che gli avrebbe lasciato sul capo una vistosa cicatrice, ancora visibile sulla sua mummia, pi\u00f9 tardi, ritrovata dagli Spagnoli. Sub\u00ec una cocente sconfitta, quando volle avventurarsi nella giungla amazzonica, che gli cost\u00f2 una intera armata. Dovette affrontare una sollevazione delle genti della regione del lago Titicaca che mal sopportavano il dominio degli Inca e vide il suo regno sconquassato da un immane terremoto che distrusse la regione di Arequipa. Quello che per\u00f2 pi\u00f9 lo angustiava era il problema della sua successione. Tutto l'edificio che aveva costruito, a prezzo di anni di sforzi, avrebbe potuto essere stravolto da un erede poco accorto o addirittura incompetente.\nTra i suoi figli il principe Amaru Topa Inca si distingueva per la nobilt\u00e0 delle sue vedute e per la lungimiranza del suo ingegno, ma non possedeva alcuna attitudine per le attivit\u00e0 militari. Pachacutec aveva provato a coinvolgerlo in alcune imprese belliche, ma \"Amaru\" non solo si era dimostrato inadatto, ma aveva esplicitamente rivendicato la sua avversione per questo aspetto della politica incaica.\nPer fortuna un altro figlio aveva dimostrato di possedere le doti richieste. Si trattava di T\u00fapac Yupanqui il figlio minore della legittima consorte, \"Mama Anarhuaque\", che fin dalle prime esperienze aveva dimostrato una spiccata predisposizione per le operazioni militari.\nIl sovrano regnante ebbe dapprima l'accortezza di far accompagnare il futuro erede da generali sperimentati, suoi fratelli, ma ben presto T\u00fapac Yupanqui dimostr\u00f2 di non aver bisogno di tutori e, anzi, di avere le attitudini di un conquistatore nato.\nSotto i suoi stendardi gli Inca ampliarono notevolmente i loro confini e conquistarono addirittura l'opulento regno di Chim\u00f9 che per la raffinatezza della sua civilt\u00e0 si imponeva all'ammirazione di tutti i popoli andini. Fu proprio la ricchezza acquisita a perdere lo stato costiero. I suoi sovrani, abituati ad agi e comodit\u00e0 di ogni tipo, consentite dalla vasta rete di irrigazione che attraversava le loro terre, non seppero resistere alla minaccia di T\u00fapac Yupanqui di inaridire i canali e preferirono rendersi sudditi piuttosto che affrontare inevitabili rischi e privazioni.\nDurante la sua lunga assenza dal Cusco, l'erede di Pachacutec ebbe anche modo di distinguersi per una impresa notevole che \u00e8 ancor oggi variamente commentata dagli storici moderni. Secondo la cronaca di Sarmiento di Gamboa e quella di \"Cabello de Balboa\", il principe avrebbe intrapreso una lunga navigazione alla ricerca di terre segnalate ad Occidente. Al suo ritorno avrebbe portato seco strani trofei e la testimonianza dell'esistenza di genti diverse da quelle peruviane incontrate in due isole lontane.\nCi si interroga ancora per decidere se quelle isole erano le Gal\u00e1pagos o quelle di Juan Fern\u00e1ndez, ma, in ogni caso tutti sono concordi per ritenere notevole la navigazione degli Inca su imbarcazioni poco appropriate per percorrere distanze considerevoli nell'immensit\u00e0 del Pacifico.\nDopo quattro anni di successi e di conquiste T\u00fapac Yupanqui torn\u00f2 infine al Cuzco per raccogliere il meritato trionfo e per prepararsi ad assumere la reggenza dell'impero che l'et\u00e0 ormai avanzata del sovrano rendeva imminente.\nMorte di Pachacutec.\nCon la consapevolezza di aver finalmente trovato il giusto successore Pachacutec si spense serenamente, circondato da tutti i suoi parenti. Le sue ultime parole meritano di essere citate. \nDiscendenza.\nOltre a quattro figli legittimi avuti dalla consorte regale \"Mama Anarhuaque\", Pachacutec lasci\u00f2 un numero spropositato di discendenti. I cronisti spagnoli parlano di pi\u00f9 di cento figli maschi e di oltre cinquanta femmine.\nTutti indistintamente, tranne l'erede, si raggrupparono nella panaca creata allo scopo, il famoso Hatun ayllu che avrebbe avuto tanta parte di storia nelle future vicende dell'impero.\nI membri di questa famiglia allargata erano numerosi anche dopo la conquista spagnola. Sarmiento de Gamboa, all'atto della stesura della sua \"Historia Indica\" raccolse i nomi dei maggiori rappresentanti. Essi erano: \"Diego Cayo\", \"Felipe Inguil\", \"Juan Quispe Cusi\", \"Francisco Caucho Rimache\" e \"Juan Illac\". Erano tutti \"Hanan-Cuzco\"."}
{"id": "211289", "revid": "287204", "url": "https://it.wikipedia.org/wiki?curid=211289", "title": "Pachacuti", "text": ""}
{"id": "211290", "revid": "9316", "url": "https://it.wikipedia.org/wiki?curid=211290", "title": "Pachac\u00fatec Inca Yupanqui", "text": ""}
{"id": "211291", "revid": "9316", "url": "https://it.wikipedia.org/wiki?curid=211291", "title": "Cusi Yupanqui", "text": ""}
{"id": "211294", "revid": "118956631", "url": "https://it.wikipedia.org/wiki?curid=211294", "title": "Jean Rey (politico)", "text": "Fu pi\u00f9 volte ministro e commissario europeo e fu presidente della Commissione europea.\nProvenienza e formazione.\nIl padre di Rey era un pastore protestante di origine svizzera. La sua famiglia era attiva sia a livello politico che sociale.\nRey studi\u00f2 giurisprudenza all'universit\u00e0 di Liegi ottenendo la laurea nel 1926. Inizi\u00f2 la carriera come avvocato alla Corte di appello di Liegi.\nCarriera politica.\nCarriera a livello nazionale.\nLa carriera politica di Rey cominci\u00f2 all'interno del movimento vallone e per tutta la vita egli fu molto attivo nella difesa degli interessi della Vallonia. Si iscrisse al Partito Liberale e nel 1935 venne eletto consigliere comunale di Liegi. Nel 1939 venne eletto alla Camera dei rappresentanti.\nAllo scoppio della seconda guerra mondiale Rey si oppose alla politica di neutralit\u00e0 dello stato belga. Nel 1940 venne catturato dall'esercito tedesco e trascorse il resto della guerra nel campo di concentramento per ufficiali \"Oflag XD\" vicino a Fischbeck. Nel campo ader\u00ec alla loggia massonica clandestina \"L'Obstin\u00e9e\".\nNel 1947 Rey si dichiar\u00f2 a favore della trasformazione del Belgio in uno stato federale e present\u00f2 una proposta di legge che andava in quel senso, ma che non ottenne seguito.\nDurante la campagna elettorale per il referendum sul rientro in patria del re Leopoldo III del 1950 Rey sostenne il no al rientro. Propose inoltre che i voti fossero conteggiati regione per regione (Fiandre, Vallonia e Bruxelles) e che per l'approvazione del rientro fosse necessaria l'approvazione di tutte e tre le regioni.\nL'11 agosto 1949 Rey venne nominato ministro della ricostruzione nell'ambito del primo governo guidato da Gaston Eyskens, che rimase in carica fino al 6 giugno 1950. Tra il 23 aprile 1954 al gennaio 1958 partecip\u00f2 al quarto governo guidato da Achille Van Acker come ministro dell'economia. In tale veste Rey partecip\u00f2 ai negoziati per i Trattati di Roma.\nCommissione europea.\nIl 10 gennaio 1958 Rey divenne l'unico membro belga della prima Commissione europea. Gli venne assegnata la delega alle relazioni esterne e al commercio, che gli fu riconfermata anche nella successiva Commissione Hallstein II. Come commissario Rey fu uno dei protagonisti della sessione di negoziati per la liberalizzazione dei commerci mondiali indicata come \"Kennedy round\" (1964-1967).\nDopo le dimissioni di Walter Hallstein dalla presidenza della Commissione europea nel 1967, Rey venne nominato presidente al suo posto. Fu il primo e finora unico presidente della Commissione di provenienza belga. Rey entr\u00f2 in carica il 1\u00ba luglio 1967, lo stesso giorno in cui entr\u00f2 in vigore la fusione degli esecutivi comunitari, per cui egli fu il primo presidente della \"Commissione delle comunit\u00e0 europee\". Rimase in carica fino al 1970.\nConvinto federalista, durante la sua presidenza Rey promosse il rafforzamento delle istituzioni comunitarie. In particolare ottenne un rafforzamento dei poteri del Parlamento europeo ed auspic\u00f2 la sua elezione diretta da parte dei cittadini.\nNel 1968 giunse inoltre a compimento l'unione doganale.\nRey fu uno dei protagonisti del vertice europeo dell'Aja del 1969, che approv\u00f2 una serie di misure di rilancio e di accelerazione dell'integrazione europea, tra cui il progetto di creazione di un'unione economica e monetaria europea e la scelta di avviare la cooperazione politica europea. Al vertice dell'Aja venne anche approvata l'apertura dei negoziati per l'ingresso del Regno Unito, dell'Irlanda, della Danimarca e della Norvegia nelle Comunit\u00e0 europee. Al vertice di Lussemburgo del 1970 Rey riusc\u00ec ad ottenere l'appoggio dei governi degli stati membri alla sua proposta di dotare la CEE di risorse proprie, evitando di basare il suo bilancio solo sui trasferimenti dagli stati membri.\nEsperienze politiche successive.\nDal 1974 al 1978 Rey presiedette il Movimento europeo e fu membro della Fondazione per l'Europa \"Jean Monnet\".\nRey continu\u00f2 anche ad essere attivo nella politica belga. Inizialmente attivo all'interno del Partito della Libert\u00e0 e del Progresso unitario, nel 1972 fu tra i fondatori del Partito della Libert\u00e0 e del Progresso di Vallonia. Nel 1976 il partito assunse il nome di Partito delle Riforme e della Libert\u00e0 di Vallonia e nel 1979 di Partito Riformatore Liberale.\nNel 1979 Rey venne eletto al Parlamento europeo. Si dimise l'anno successivo.\nAltre attivit\u00e0.\nDal 1964 al 1974 Rey presiedette il consiglio del Collegio d'Europa a Bruges."}
{"id": "211295", "revid": "123942341", "url": "https://it.wikipedia.org/wiki?curid=211295", "title": "Walter Hallstein", "text": "Biografia.\nFormazione e attivit\u00e0 professionale.\nHallstein studi\u00f2 giurisprudenza a Bonn, Monaco e Berlino, conseguendo il dottorato nel 1925. In seguito lavor\u00f2 all'Istituto Kaiser Wilhelm per il Diritto Privato Internazionale a Berlino e insegn\u00f2 all'universit\u00e0 di Rostock, spostandosi nel 1941 all'universit\u00e0 di Francoforte.\nDal 1942 serv\u00ec nella Wehrmacht come ufficiale della riserva con il grado di \"Oberleutnant\", combattendo nella Francia del Nord. Venne catturato dagli americani il 26 giugno 1944, durante la battaglia di Cherbourg e trasferito fino al 1946 in un campo di prigionia nel Mississippi, dove Hallstein tenne corsi di diritto per gli altri prigionieri.\nNel 1946 Hallstein torn\u00f2 all'universit\u00e0 di Francoforte e ne venne nominato rettore. Nel 1948 insegn\u00f2 per un anno relazioni internazionali alla Georgetown University di Washington.\nCarriera politica in Germania.\nNel giugno 1951 il cancelliere federale Konrad Adenauer nomin\u00f2 Hallstein segretario di stato e lo incaric\u00f2 di guidare la delegazione tedesca ai negoziati per la creazione della CECA.\nPochi mesi dopo Hallstein divenne sottosegretario al ministero degli esteri, dove elabor\u00f2 la cosiddetta dottrina Hallstein. Nel 1955 partecip\u00f2 alla Conferenza di Messina, che segn\u00f2 una tappa fondamentale dell'integrazione europea. Al ministero degli esteri Hallstein segu\u00ec ed ebbe un ruolo importante nei negoziati per la creazione della Comunit\u00e0 Economica Europea e dell'Euratom, avvenuta nel 1957.\nPresidente della Commissione della Comunit\u00e0 Economica Europea.\nIl 7 gennaio 1958 Hallstein venne nominato primo Presidente della Commissione della Comunit\u00e0 Economica Europea (evolutasi poi nell'attuale Commissione europea).\nHallstein sosteneva la visione di un'Europa federale con una Commissione ed un Parlamento forti. La sua visione si scontr\u00f2 con quella del Presidente francese Charles de Gaulle, orientato verso un'\"Europe des \u00c9tats\" (Europa degli stati), in cui i governi nazionali mantenessero ampi poteri.\nHallstein si dimise dalla presidenza della Commissione nel 1967. Continu\u00f2 comunque a impegnarsi per l'integrazione europea: dopo il premio Carlomagno ricevuto nel 1961, nel 1968 ricevette anche il premio Robert Schuman. Tra il 1968 e il 1974 Hallstein presiedette il movimento europeo.\nCarriera politica successiva.\nDopo le dimissioni da Presidente della Commissione, Hallstein fu politicamente attivo in Germania. Dal 1969 al 1972 fece parte del Bundestag per conto della CDU.\nHallstein mor\u00ec a Stoccarda il 29 marzo 1982.\nRiconoscimenti.\nOltre ai premi Carlo Magno e Robert Schuman, Hallstein ricevette anche varie lauree e vari dottorati ad honorem in nove universit\u00e0 europee e in nove universit\u00e0 americane.\nNel 1997 l'Istituto per il diritto costituzionale europeo dell'universit\u00e0 Humboldt di Berlino venne intitolato ad Hallstein. L'universit\u00e0 di Francoforte ha istituito un premio annuale intitolato a Hallstein e assegnato a personalit\u00e0 distintesi per l'impegno europeista."}
{"id": "211302", "revid": "1442080", "url": "https://it.wikipedia.org/wiki?curid=211302", "title": "Mario Brenta", "text": "Biografia.\nHa esordito nel mondo del cinema come aiuto regista di Eriprando Visconti nel 1962, per \"Una storia milanese\".\nDa allora collabora con svariati registi, ma l'incontro pi\u00f9 importante \u00e8 senza dubbio quello con Ermanno Olmi, che lo influenzer\u00e0 a tal punto che nel 1981 gli dedicher\u00e0 un documentario, \"Effetto Olmi\", girato durante la lavorazione di \"Camminacammina\", selezione italiana al festival di Locarno. Con Olmi sar\u00e0 fra i fondatori di Ipotesi Cinema, progetto di scuola di cinema.\nIl suo primo film da regista \u00e8 del 1974, \"Vermisat\". \u00c8 un successo di critica, e raccoglie una messe di premi: Selezione Ufficiale al festival di Venezia 1974\u201a e poi l'anno successivo Premio Grolla d'Oro a Saint-Vincent e Premio Speciale della Giuria, ex aequo con \"Prima pagina\" di Billy Wilder al Festival internazionale di Valladolid.\nCome per il suo maestro Olmi, anche Brenta fa passare molto tempo tra un film e l'altro. In queste \"pause\", molte sono le collaborazioni con numerose reti televisive, non solo italiane: RAI, arte, France 2, solo per citare le principali.\nIl suo successivo lungometraggio, \"Maicol\" (1988), vinse il Gran premio della giuria \"Film et Jeunesse\" al festival di Cannes e il premio \"G. Sadoul\" come miglior film straniero a Parigi.\nUn'altra opera di Brenta \u00e8 stata in concorso a Cannes nel 1994: \"Barnabo delle montagne\", tratto da un racconto di Dino Buzzati. Questa pellicola ha vinto il Festival internazionale film della montagna di Trento ed il Cinemed di Montpellier, oltre a valere a Brenta il premio di Miglior Regista e il premio della Critica Internazionale al Festival de Gramado.\nAssieme a Karine de Villers, \u00e8 tornato dietro la macchina da presa per dirigere i documentari \"Calle de la Piet\u00e0\" (2010), sull'ultimo giorno di vita di Tiziano Vecellio, \"Agnus Dei\" (2012), \"Corpo a corpo\" (2014), sul teatro di Pippo Delbono, Gran Premio Art Film Festival di Praga e \"Delta Park\" (2016).\nDal 2020 passa sotto la produzione di Antropotopia, iniziando la collaborazione con il documentario \"Vanitas\" (premiato con lo Special Jury Prize \"Averro\u00e8s\" al Festival International Cin\u00e9ma et Philosophie de F\u00e8s) e proseguendo nel 2021 con il documentario \"Isole\".\nHa insegnato Teorie e tecniche del linguaggio cinematografico all'Universit\u00e0 di Padova ed a Cinecitt\u00e0 alla scuola di cinema romana Act Multimedia."}
{"id": "211305", "revid": "339392", "url": "https://it.wikipedia.org/wiki?curid=211305", "title": "Bao Dur", "text": ""}
{"id": "211306", "revid": "767487", "url": "https://it.wikipedia.org/wiki?curid=211306", "title": "Thomas Ohrner", "text": "Fin da piccolissimo appare in numerosi spot pubblicitari.\nDiventa famoso in Germania con la serie tv prodotta dalla televisione tedesca ZDF \"Timm Thaler\"."}
{"id": "211309", "revid": "767487", "url": "https://it.wikipedia.org/wiki?curid=211309", "title": "Will Oldham", "text": "La sua prolifica carriera musicale \u00e8 suddivisa tra gli pseudonimi Palace, Palace Songs e Palace Brothers (assunti nel corso degli anni novanta), mentre ha visto le opere pi\u00f9 recenti alternarsi tra il suo nome di battesimo e l'identit\u00e0 di Bonnie \"Prince\" Billy.\nBiografia.\nSe i primi lavori (il primo singolo come Palace, \"Ohio River Boat Song\", \u00e8 del 1992) sono frutto di collaborazioni con i pi\u00f9 svariati artisti, al cambio di nome corrisponde un mutamento di attitudine, che vede l'artista virare verso la creazione solitaria. Nonostante la frammentazione della sua opera si percepisce una certa continuit\u00e0 di fondo: prevalgono sonorit\u00e0 folk e country, anche se nell'ultimo disco, firmato a quattro mani con il socio Matt Sweeney (gi\u00e0 Guided by Voices, Chavez e Zwan), si avverte una pi\u00f9 netta propensione al rock. I testi: Oldham canta la vita e canta di vita, di sesso, d'amore e del cantare stesso; diventa animale (\u00e8 cane, cavallo, creatura marina) e diventa cosa; la sua voce si spezza e parla di incontri, arrivi, partenze.\nTra le numerose collaborazioni del cantautore, si segnala la canzone \"I see a Darkness\" (dall'omonimo album), in cui Oldham duetta con Johnny Cash; la partecipazione a due dischi di tweaker (band di Chris Vrenna, ex batterista dei Nine Inch Nails), e la recente \"Sea Lion\" dall'ultimo album di Sage Francis, A Healthy Distrust.\nWill Oldham vanta anche una discreta carriera di attore: la sua prima apparizione \u00e8 in \"Matewan\", del 1987."}
{"id": "211311", "revid": "254059", "url": "https://it.wikipedia.org/wiki?curid=211311", "title": "Distretto di Zofingen", "text": "Il distretto di Zofingen \u00e8 un distretto del Canton Argovia, in Svizzera. Confina con i distretti di Aarau e di Kulm a est, con il Canton Lucerna (distretti di Sursee e di Willisau) a sud, con il Canton Berna (distretto di Aarwangen) a ovest e con il Canton Soletta (distretti di G\u00e4u e di Olten) a nord. Il capoluogo \u00e8 Zofingen.\nComuni.\nAmministrativamente \u00e8 diviso in 18 comuni (stime relative al 31 dicembre 2009):"}
{"id": "211313", "revid": "785863", "url": "https://it.wikipedia.org/wiki?curid=211313", "title": "Atton Rand", "text": ""}
{"id": "211316", "revid": "827882", "url": "https://it.wikipedia.org/wiki?curid=211316", "title": "Palace", "text": ""}
{"id": "211317", "revid": "543975", "url": "https://it.wikipedia.org/wiki?curid=211317", "title": "Sopdu", "text": "Sodpu (anche Soped) fu una divinit\u00e0 della mitologia egizia talvolta assimilata ad Horo.\nM44-G43-G13 spd\nDio protettore delle vie carovaniere era venerato nel 20\u00ba distretto del Basso Egitto, la cui capitale era:\nO1:Z1-M44-G13-O49 pr sdp \"Casa di Soped\".\nLa sua controparte femminile era Sopedet dea legata alla stella Sirio, la Sothis della mitologia greca.\nBibliografia.\nTosi, Mario - Dizionario enciclopedico delle divinit\u00e0 dell'antico Egitto volume I - Ananke, Torino 2004 ISBN 8873250645"}
{"id": "211319", "revid": "20801", "url": "https://it.wikipedia.org/wiki?curid=211319", "title": "Palace Brothers", "text": ""}
{"id": "211320", "revid": "834", "url": "https://it.wikipedia.org/wiki?curid=211320", "title": "Neu", "text": ""}
{"id": "211323", "revid": "20801", "url": "https://it.wikipedia.org/wiki?curid=211323", "title": "Palace Songs", "text": ""}
{"id": "211333", "revid": "547992", "url": "https://it.wikipedia.org/wiki?curid=211333", "title": "Ivano Bordon", "text": "Caratteristiche tecniche.\nGiocatore.\nBordon \u00e8 stato un portiere freddo e affidabile, dotato di un ottimo senso della posizione; i suoi notevoli riflessi gli valsero il soprannome \"Pallottola\", coniato da Sandro Mazzola. Il suo stile di gioco ricalcava quello di Lido Vieri, suo predecessore nell': in proposito, Bordon ebbe a dire che \u00abse oggi vedo dei filmati di partite dell\u2019Inter di quegli anni, faccio fatica a capire se sono io o Lido, tanto il mio stile assomigliava al suo\u00bb.\nCarriera.\nGiocatore.\nClub.\n gi\u00e0 compagno di squadra del padre di Bordon nelle file del Venezia, durante la sua militanza nella Juventina Marghera, societ\u00e0 in cui mosse i primi passi.\nNell'estate del 1966, per centomila lire, pass\u00f2 all', approdando in prima squadra l'anno 1970. Fece il suo esordio nel massimo campionato l'8 novembre dello stesso anno, nel derby Milan-Inter (3-0), rimanendo in nerazzurro fino al 1983, per un totale di 382 partite di cui 281 in campionato.\nUna delle sue prime gare da titolare con i nerazzurri \u00e8 passata alla storia, il ritorno degli ottavi di finale di Coppa dei Campioni 1971-1972 contro il Borussia M\u00f6nchengladbach, in cui si ritrov\u00f2 a sostituire Lido Vieri: la gara fin\u00ec 0-0 dopo che all'andata l'Inter vinse 4-2. Con i milanesi conquist\u00f2 due scudetti (1970-1971, 1979-1980) e due Coppa Italia (1977-1978, 1981-1982). Nel corso della stagione 1979-1980 rimase imbattuto per 686 minuti (tra la 4\u00aa e l'11\u00aa giornata), all'epoca un record nella storia interista.\nDopo la militanza in nerazzurro, gioc\u00f2 per tre stagioni nella , dal 1983 al 1986, ancora in Serie A, con cui vinse la Coppa Italia 1984-1985. Sul finire della carriera difese la porta della per una stagione, e del per due, in Serie B. Si ritir\u00f2 dall'attivit\u00e0 agonistica nel 1989.\nNazionale.\nEsord\u00ec in nazionale nel 1978, sotto la direzione del commissario tecnico Enzo Bearzot. Venne quindi convocato come terzo portiere per il , dietro Dino Zoff e Paolo Conti. Partecip\u00f2 poi come vice di Zoff sia al che al vittorioso .\nDisput\u00f2 la sua ultima partita in nazionale nel 1985, totalizzando 22 presenze e 20 reti subite.\nAllenatore.\nNella stagione 1993-1994 inizi\u00f2 a lavorare come preparatore dei portieri entrando nello staff tecnico dell', in Serie A.\nL'annata seguente approd\u00f2 alla dove trov\u00f2 Marcello Lippi, con cui instaurer\u00e0 un lungo e proficuo sodalizio professionale. Chiamato a far \u00absalire Peruzzi dal quarto posto a quello di titolare della Nazionale dei Mondiali '98\u00bb, ebbe un importante ruolo nella crescita tecnica del portiere, che di l\u00ec a poco, come profetizzato da Lippi, diverr\u00e0 il nuovo \"numero uno\" dell'Italia. Rimase a Torino per tutto il primo ciclo bianconero del tecnico viareggino, fino al 1999, contribuendo alle vittorie in Italia di tre scudetti (1994-1995, 1996-1997 e 1997-1998), una Coppa Italia (1994-1995) e due Supercoppe di Lega (1995 e 1997), e in campo internazionale di una UEFA Champions League (1995-1996), una Supercoppa UEFA (1996) e una Coppa Intercontinentale (1996).\nNel 1999 segu\u00ec quindi Lippi e Peruzzi all', rimanendo nello staff nerazzurro per il successivo biennio. Nel 2001 torn\u00f2 alla Juventus, ancora al seguito del tecnico toscano; stavolta rimase a Torino fino al 2004, allenando Gianluigi Buffon e partecipando, nel secondo ciclo Lippi a Torino, alle vittorie di altri due scudetti (2001-2002 e 2002-2003).\nInfine dal 2004 al 2006 segu\u00ec ancora Lippi nello staff tecnico della nazionale italiana, lavorando in azzurro con Buffon, Peruzzi e Marco Amelia durante il vittorioso in Germania. Per questo ruolo, l'11 dicembre dello stesso anno venne premiato dalla FIGC con una Panchina d'oro speciale.. Nel 2020 scrive, con la collaborazione di Jacopo Dalla Palma, la sua biografia con il libro \"In presa alta\"."}
{"id": "211334", "revid": "599013", "url": "https://it.wikipedia.org/wiki?curid=211334", "title": "Fabio Cudicini", "text": "Pur non essendo mai sceso in campo con la maglia della nazionale (nonostante alcune convocazioni), si \u00e8 distinto come uno dei migliori portieri della storia del calcio italiano, grazie ai numerosi successi ottenuti \u2013 peraltro in et\u00e0 avanzata \u2013 durante la sua permanenza nel .\nBiografia.\nAppartiene a una famiglia di calciatori: \u00e8 figlio del terzino Guglielmo e padre di Carlo, questo ultimo a sua volta portiere di livello internazionale.\nSoprannominato \"Pennellone\" ai tempi della Roma per via dei suoi 191 centimetri di statura, ha in seguito condiviso con Lev Ja\u0161in il soprannome di \"Ragno nero\", dovuto all'uniforme scura che era solito indossare.\nCarriera.\nClub.\nCudicini esord\u00ec fra i professionisti con l'Udinese nel campionato di Serie B 1955-1956 conquistando la promozione in Serie A dove gioc\u00f2 nella sua prima stagione 13 partite, continuando ad alternarsi anche l'anno successivo con Primo Sentimenti. Dopo il quarto e il nono posto con i bianconeri, Cudicini fu chiamato nel 1958 alla , dove fu secondo portiere per due stagioni.\nDivenne titolare dal 1960 e conserv\u00f2 per 6 stagioni la maglia numero 1 dei giallorossi (la maglia del portiere era di regola di colore verde), collezionando 3 quinti posti consecutivi, la vittoria nel 1961 della Coppa delle Fiere e della Coppa Italia nel 1964, oltre al Premio Combi quale miglior portiere della Serie A 1961-1962. Con la Roma disput\u00f2 166 partite di campionato.\nNel 1966-1967 gioc\u00f2, pur senza continuit\u00e0, al Brescia, con cui conquist\u00f2 una risicata salvezza. A 32 anni, nel 1967, venne chiamato dal con cui vinse subito lo scudetto e la Coppa delle Coppe. L'anno successivo arrivarono anche i trionfi in Coppa dei Campioni, la seconda del club milanese, e in Coppa Intercontinentale. L'ultimo trofeo con la maglia del Milan fu la Coppa Italia del 1972.\nVest\u00ec in totale 127 volte la maglia del Milan in campionato. Nella sua carriera riusc\u00ec a vincere, almeno una volta, tutte le principali competizioni nazionali ed internazionali all'epoca esistenti (Campionato, Coppa Italia, Coppa dei Campioni, Coppa delle Coppe, Coppa delle Fiere, Coppa Intercontinentale).\nNazionale.\nQuando giocava nella Roma fu convocato in Nazionale B l'8 maggio del 1963; non gioc\u00f2 mai in Nazionale A, ma fu chiamato a fare da riserva a Zoff durante le qualificazioni al Mondiale 1970(.La riserva era Zoff di Albertosi)"}
{"id": "211337", "revid": "110157", "url": "https://it.wikipedia.org/wiki?curid=211337", "title": "Menznau", "text": "Menznau (toponimo tedesco) \u00e8 un comune svizzero di 2\u00a0884 abitanti del Canton Lucerna, nel distretto di Willisau."}
{"id": "211341", "revid": "110157", "url": "https://it.wikipedia.org/wiki?curid=211341", "title": "Buttisholz", "text": "Buttisholz (toponimo tedesco) \u00e8 un comune svizzero di 3\u00a0248 abitanti del Canton Lucerna, nel distretto di Sursee."}
{"id": "211342", "revid": "123456723", "url": "https://it.wikipedia.org/wiki?curid=211342", "title": "Francesco Datini", "text": "La sua importanza \u00e8 legata al ricchissimo archivio di lettere e registri da lui lasciato e ritrovato nel XIX secolo in una stanza segreta del suo Palazzo e che oggi consente di analizzare compiutamente la vita e gli affari di un mercante operante nella seconda met\u00e0 del XIV secolo.\nA causa del notevole numero di lettere di cambio presente in tale archivio, egli \u00e8 generalmente ritenuto l'inventore della Cambiale; secondo alcuni studiosi del periodo storico in cui visse, risulterebbe invece pi\u00f9 corretto riconoscergli un largo uso, unico per l'epoca e quindi moderno, della lettera di cambio, piuttosto che attribuirgliene l'invenzione vera e propria. \u00c8 a lui attribuita l'invenzione del sistema di aziende.\nA questo proposito, molti ritengono che la lettera di cambio fosse l'antenata della cambiale: in realt\u00e0 tale lettera permetteva al possessore di ricevere, presso una banca designata sulla lettera, l'equivalente della somma indicata nella lettera. Tale funzione si addice pi\u00f9 propriamente ad un assegno.\nA fine Trecento nella corrispondenza commerciale di Francesco Datini appare il segno della @ commerciale, volgarmente definita come chiocciola (segno).\nBiografia.\nIl padre di Francesco, Marco Datini, era un modesto oste, rimasto vittima della peste nel 1348, assieme alla moglie Vermiglia ed a due figli.\nFrancesco ed il fratello Stefano, gli unici sopravvissuti della famiglia, vennero accolti da una brava donna, Piera Boschetti, che li allev\u00f2.\nCirca un anno dopo la morte del padre, Francesco and\u00f2 a lavorare come garzone presso due mercanti di Firenze. L\u00ec impar\u00f2 i rudimenti del commercio. Sempre a bottega, ebbe modo di capire le possibilit\u00e0 che Avignone, allora sede del Papato, offriva alle persone ambiziose ed abili negli affari. A quindici anni, con in tasca i centocinquanta fiorini ricavati dalla vendita di un podere ereditato dal padre, si trasfer\u00ec proprio nella citt\u00e0 provenzale, che stava vivendo il suo periodo pi\u00f9 fulgido.\nSul primo periodo vissuto ad Avignone non ci sono documenti, fino al 1363, quando risultava associato in posizione subordinata in alcune compagnie. Nel 1373 fond\u00f2 un'azienda individuale facendo fortuna; nel 1376 spos\u00f2 Margherita di Domenico di Donato Bandini, una giovanissima fiorentina: lui era quarantunenne e lei sedicenne.\nAlla fine del 1382, dopo che nel 1378 la sede del papato era stata riportata a Roma, il Datini decise di rientrare in patria. Nel fortunato prosieguo delle sue molteplici attivit\u00e0 mercantili furono molto utili i numerosi rapporti con mercati della Francia, del Mediterraneo e delle Fiandre.\nImpiant\u00f2 manifatture a Pisa, e poi a Prato, Genova, Barcellona, Valenza, Maiorca, occupandosi prevalentemente di produzione e commercio tessile. Lasci\u00f2 in funzione anche la vecchia sede di Avignone. La direzione generale di tutto il sistema era a Firenze, dove nel 1398 fond\u00f2 la Compagnia del banco, forse il primo esempio di un'azienda bancaria autonoma.\nA Prato, dopo il suo ritorno, diede inizio alla costruzione di un palazzo, arricchendolo di affreschi commissionati ai migliori maestri di Firenze. Pi\u00f9 tardi costru\u00ec anche una residenza extraurbana, la Villa del Palco.\nNegli anni seguenti ricopr\u00ec anche incarichi pubblici nel Comune di Prato (Consigliere e poi Gonfaloniere di giustizia) anche se il Datini preferiva la cura degli affari che seguiva di persona. La sua ospitale residenza di Prato ricevette negli anni visite illustri, come Francesco Gonzaga, Leonardo Dandolo, ambasciatore di Venezia, e il re Luigi II d'Angi\u00f2, di passaggio a Prato, che gli concesse di fregiarsi del giglio di Francia nello stemma.\nFrancesco Datini mor\u00ec, senza figli, il 16 agosto 1410, e lasci\u00f2 tutti i suoi beni ai poveri istituendo, a tale scopo, il \"Ceppo dei poveri\". Venne sepolto nella chiesa di San Francesco a Prato, sotto una lastra tombale ancora esistente, opera dello scultore fiorentino Niccol\u00f2 di Pietro Lamberti.\nIl Ceppo dei Poveri ed il suo lascito.\nFrancesco Datini fece un primo testamento il 27 giugno 1410, lasciando erede per la met\u00e0 l'Opera del Ceppo di Prato e per l'altra met\u00e0 lo Spedale di Santa Maria Nuova di Firenze. Il 31 luglio dello stesso anno modific\u00f2 il testamento, destinando la quasi totalit\u00e0 dei suoi beni ad una istituenda fondazione che avrebbe dovuto intitolarsi \"Ceppo dei poveri di Francesco di Marco\", da gestirsi dal Comune di Prato e non dalla Chiesa.\nLa sua eredit\u00e0 era formata da capitale enorme, di circa centomila fiorini d'oro (oltre a 420 \"ville\"), con cui diede vita a una delle tre principali istituzioni ospitaliere cittadine, il Ceppo Vecchio, con il Ceppo Nuovo e l'ospedale di San Silvestro o di Dolce, risalenti pure a quegli anni. L'istituzione oper\u00f2 fino ai gravi saccheggi del Sacco di Prato (1512), finendo per essere abolita da Cosimo II de' Medici. \nUna piccola parte dell'eredit\u00e0 Datini, mille fiorini, venne anche destinata per la creazione e per il sostentamento, tramite un vitalizio annuo, di un ospedale per gli orfani a Firenze, noto dalla sua fondazione come Spedale degli Innocenti. Si trattava di una istituzione che in Europa ancora non esisteva e che il Datini volle fosse realizzata in base ad una sua idea.\nArchivio Datini.\nLo straordinario archivio di Datini venne murato in un pozzo di scale in disuso e ritrovato solo nel XIX secolo. Si tratt\u00f2 di una scoperta sensazionale, per la ricchezza, la completezza e lo stato di conservazione dell'archivio: lettere, documenti, libri contabili e vari oggetti della vita aziendale, tra cui uno dei pi\u00f9 antichi esempi di campionario tessile. Esso rappresenta con i suoi centocinquantamila testi il pi\u00f9 importante archivio mercantile medievale, fondamentale fonte di informazione sulla vita economica del Trecento, ed offre anche un interessante spaccato di vita del medioevo, grazie alle oltre duecentocinquanta lettere che si scambiarono Francesco e sua moglie Margherita durante i suoi lunghi periodi di assenza da casa.\nAttualmente l'Archivio Datini, a Palazzo Datini, rappresenta uno dei nuclei storici dell'Archivio di Stato di Prato ivi costituito.\nDatini e l'arte.\nDiversamente da quanto si potrebbe credere, non sembra che il mercante Francesco Datini avesse un reale interesse per l'arte e doveva considerare i pittori che gli decoravano le pareti del palazzo che si era fatto costruire nel centro di Prato poco pi\u00f9 che dei semplici imbianchini. La causa seguita al suo rifiuto di pagare la somma che egli considerava esorbitante a questi pittori rappresenta un po' il contraltare delle velleit\u00e0 del Cennini che vedeva nella pittura un'arte di dignit\u00e0 inferiore solo alla scienza. Di un artista Francesco Datini preferiva servirsi per procurarsi vino a Pistoia, provocando una risposta piena di rammarico. Questo artista era Arrigo di Niccol\u00f2 e il Datini non manc\u00f2 di utilizzarlo, successivamente e a pi\u00f9 riprese, anche come pittore. Purtroppo, le sue opere documentate in San Francesco e in San Domenico a Prato non sono arrivate fino a noi e Arrigo \u00e8 rimasto senza volto, artisticamente parlando, anche se non manca una possibilit\u00e0 di fare la sua conoscenza. Nell'agosto del 1410 egli si dichiara creditore verso il Ceppo, l'istituzione fondata per testamento dal mercante appena morto: \"'dipinsi al Palcho uno tabernacolo in una chamera e armi, con cierti altri lavori, chome potete vedere. Viensi fiorini quindici\"'. \nIn una stanza rimaneggiata di quella che fu la casa di campagna di Francesco Datini, detta il Palco, esiste tuttora un tabernacolo con una 'Crocifissione' , assai ben leggibile nonostante una grave lacuna. Esso \u00e8 stato messo in rapporto col documento e considerato l'unica opera esistente di Arrigo di Niccol\u00f2. Questa conclusione \u00e8 suggestiva e credibile, ma non manca di sollevare alcune perplessit\u00e0 che nascono soprattutto considerando il notevole livello qualitativo del piccolo affresco e la sua cultura legata non solo ad Agnolo Gaddi ma aggiornata anche alle soluzioni pi\u00f9 sciolte ed eleganti che il giovane Lorenzo Monaco aveva proposto dei modi di Agnolo. In particolare, le figure esili ed allungate e la cromia fredda e trasparente sono chiaramente allineate sui risultati del monaco fiorentino precedenti alla sua svolta gotica del 1404. \u00c8 la stessa cultura degli affreschi della cappella Manassei del Duomo di Prato, decorata con gli 'Evangelisti' nella volta, busti di 'Santi' nel sottarco d'ingresso e le 'Storie di San Iacopo e di Santa Margherita' sulle pareti laterali.\nCuriosit\u00e0.\nA Francesco Datini nella provincia di Prato \u00e8 dedicata una scuola intitolata \"Istituto Professionale Statale Francesco Datini\". Inoltre, in suo onore \u00e8 intitolato un istituto internazionale di storia economica, provvisto di una biblioteca fornita di testi specialistici.\nLa sua statua, mostrata in foto, opera di Antonio Garella ed eretta nel 1896 in piazza del Comune a Prato, secondo il comune sentire dei pratesi mostrerebbe nella mano sinistra le cambiali; un'altra interpretazione pi\u00f9 benevola vuole che mostri piuttosto il suo benefico testamento di 70.000 fiorini a favore del Ceppo vecchio, pia istituzione dell'epoca a favore dei poveri.\nA Datini viene attribuita la celebre frase:\n\"...nel nome d'Iddio e del guadagno...\""}
{"id": "211345", "revid": "111373", "url": "https://it.wikipedia.org/wiki?curid=211345", "title": "Nottwil", "text": "Nottwil (toponimo tedesco) \u00e8 un comune svizzero di 3\u00a0613 abitanti del Canton Lucerna, nel distretto di Sursee, sul lago di Sempach.\nHa ospitato il Campionato mondiale di rugby in carrozzina 2015 e i Campionati del mondo di paraciclismo 2015.\nInfrastrutture e trasporti.\nNottwil \u00e8 servita dall'omonima stazione sulla ferrovia Olten-Lucerna."}
{"id": "211346", "revid": "767487", "url": "https://it.wikipedia.org/wiki?curid=211346", "title": "Zwan", "text": "Gli Zwan sono stati un supergruppo pop rock fondato negli ultimi mesi del 2001 da Billy Corgan, ex cantante e chitarrista degli Smashing Pumpkins, in compagnia di Jimmy Chamberlin (batteria), altro ex Smashing Pumpkins, David Pajo (chitarra), ex Slint e Tortoise autore di vari album solisti e Matt Sweeney (chitarra, ex Chavez). Al gruppo si unir\u00e0 in seguito Paz Lenchantin, ex A Perfect Circle, al basso. Nel 2003 uscir\u00e0 il loro unico album, \"Mary Star of the Sea\"; pochi mesi dopo il gruppo si scioglier\u00e0, a causa dei dissidi interni e dello scarso successo commerciale.\nStoria del gruppo.\nLa formazione e i primi concerti.\nIn seguito allo scioglimento degli Smashing Pumpkins, Chamberlin e Corgan formano il nucleo originario degli Zwan assieme a Matt Sweeney, amico di vecchia data dello stesso Corgan. Raggiunti successivamente da David Pajo, il gruppo debutta dal vivo con un concerto in California, nel novembre del 2001, presentandosi al pubblico con il nome \"The True Poets of Zwan\".\nNel dicembre del 2001 continuano la loro attivit\u00e0 live con uno show acustico e cambiano il loro nome in \"Djali Zwan\".\nPaz Lenchantin si unisce al gruppo nella primavera del 2002. Nell'aprile dello stesso anno il gruppo prende definitivamente il nome Zwan. Il gruppo, dopo una lunga serie di concerti in chiave minore nei club fa la sua prima grande apparizione al WKQX's Jamboree Festival nel maggio del 2002.\nIl primo disco e lo scioglimento.\n\"Mary Star of the Sea\" \u00e8 il primo e unico lavoro in studio del gruppo a vedere la luce nel febbraio del 2003. Preceduto dal singolo \"Honestly\", che ha raccolto un discreto successo in Europa e ha raggiunto la diciottesima posizione della classifica italiana \u00e8 entrato nelle classifiche di numerosi stati, raggiungendo tra le altre posizioni la sesta in Australia e la decima in Nuova Zelanda. Il lungo tour programmato per l'estate, che li avrebbe visti suonare all'Heineken Jammin' Festival, viene improvvisamente annullato, segno che qualcosa all'interno del gruppo non va. Poco tempo dopo David Pajo inizia un tour solista per il suo progetto Papa M e Paz Lenchantin abbandona formalmente gli Zwan per lavorare con lui. Il 15 settembre 2003, infine, Billy Corgan annuncia in radio lo scioglimento del gruppo, accusando gli altri componenti - principalmente David Pajo e Paz Lenchantin - di averne causato la fine."}
{"id": "211348", "revid": "1776051", "url": "https://it.wikipedia.org/wiki?curid=211348", "title": "Eich (Svizzera)", "text": "Eich (toponimo tedesco) \u00e8 un comune svizzero di 1\u00a0684 abitanti del Canton Lucerna, nel distretto di Sursee, sul lago di Sempach."}
{"id": "211350", "revid": "1318658", "url": "https://it.wikipedia.org/wiki?curid=211350", "title": "Faust (gruppo musicale)", "text": "I Faust sono una band tedesca formatasi a W\u00fcmme nel 1969 e dedita ad un art-rock elettronico, in linea con la corrente experimental rock tedesca di inizio anni settanta conosciuta con il nome di krautrock al quale vengono associati anche gruppi come i Can, gli Amon D\u00fc\u00fcl, i Neu! e i primi Kraftwerk. I Faust sono considerati uno dei pi\u00f9 importanti complessi rock della storia. \nMembri del gruppo sono Werner \"Zappi\" Diermaier (batteria), Jean-Herv\u00e9 P\u00e9ron (basso, chitarra, voce), Hans Joachim Irmler (organo, elettronica), Arnulf Meifert (percussioni), Rudolf Sosna (chitarra, tastiere) e Gunter W\u00fcsthoff (sax ed effetti).\nBiografia.\nIl gruppo si \u00e8 formato nel 1969. Si assicurarono un lucroso contratto con la casa discografica Polydor e presto cominciarono a registrare il loro album d'esordio, \"Faust\", che fu un fiasco commerciale ma ricevette ampie lodi dalla critica per il suo approccio innovativo e contribu\u00ec a creare una schiera di fans ristretta ma devota. I Faust furono fra i primi ad avere una certa rilevanza a livello internazionale per quello che poi sarebbe stato chiamato krautrock.\nI Faust furono anche fra i primi ad imbarcarsi nell'allora giovanissima Virgin Records di Richard Branson, che intraprese un'audace e poderosa campagna pubblicitaria mirata all'introduzione dei Faust nel mercato britannico. \"So Far\", secondo album della band, \u00e8 unanimemente considerato uno dei dischi pi\u00f9 importanti (e pi\u00f9 genialmente \"fuori\") della storia del rock. \"The Faust Tapes\" era un taglia-e-cuci di numerosissime registrazioni private, inizialmente non pensate per la pubblicazione, ma che oggi viene considerato fra i loro lavori pi\u00f9 riusciti. La Virgin Records lo mise in vendita al prezzo di un singolo (48 pence) e vendette pi\u00f9 di copie, ma il suo prezzo irrisorio lo escluse dalle classifiche di vendita.\nI Faust si sciolsero nel 1975 dopo che la Virgin rifiut\u00f2 il loro quinto album (alcune delle registrazioni apparvero in seguito sul disco \"Munich and Elsewhere\"), ma le riedizioni dei loro precedenti insieme con vario materiale in aggiunta, attraverso la Recommended Records di Chris Cutler mantenne un discreto livello di interesse.\nDopo il loro scioglimento, l'attivit\u00e0 del gruppo rimase ignota. La Recommended Records parlava di \"scomparsa\" del gruppo. Il sito ufficiale conferma tre soli concerti nel decennio 1980-89.\nNel 1990, Irmler, Diermeier e P\u00e9ron si riunirono per esibirsi. Nel 1994, P\u00e9ron e Diermeier intrapresero per la prima volta una tourn\u00e9e negli Stati Uniti. Da allora hanno continuato ad esibirsi con differenti formazioni.\nTutt'oggi sottovalutati e misconosciuti, restano una delle tracce seminali pi\u00f9 influenti del rock trasversale e anche di certa musica elettronica. Moltissimi i musicisti che hanno attinto ispirazione dalle loro bizzarre metodologie di contaminazione sonora e culturale portandone avanti la sperimentazione. Tra questi vale la pena citare Legendary Pink Dots, Julian Cope, Sonic Youth, Deca."}
{"id": "211351", "revid": "111373", "url": "https://it.wikipedia.org/wiki?curid=211351", "title": "Oberkirch (Svizzera)", "text": "Oberkirch (toponimo tedesco) \u00e8 un comune svizzero di 4\u00a0316 abitanti del Canton Lucerna, nel distretto di Sursee, sul lago di Sempach.\nInfrastrutture e trasporti.\nOberkirch \u00e8 servita dall'omonima stazione sulla ferrovia Olten-Lucerna."}
{"id": "211353", "revid": "111373", "url": "https://it.wikipedia.org/wiki?curid=211353", "title": "Sempach", "text": "Sempach (toponimo tedesco) \u00e8 un comune svizzero di abitanti del Canton Lucerna, nel distretto di Sursee, sul lago di Sempach.\nInfrastrutture e trasporti.\nSempach \u00e8 servita dalla stazione di Sempach-Neuenkirch sulla ferrovia Olten-Lucerna."}
{"id": "211354", "revid": "1893", "url": "https://it.wikipedia.org/wiki?curid=211354", "title": "Kraut rock", "text": ""}
{"id": "211358", "revid": "1776051", "url": "https://it.wikipedia.org/wiki?curid=211358", "title": "Grosswangen", "text": "Grosswangen (toponimo tedesco) \u00e8 un comune svizzero di 3\u00a0117 abitanti del Canton Lucerna, nel distretto di Sursee."}
{"id": "211359", "revid": "124445314", "url": "https://it.wikipedia.org/wiki?curid=211359", "title": "Tim Hardin", "text": "Musicista dotato di grande talento canoro e compositivo, non riusc\u00ec a conseguire il successo che avrebbe meritato, anche a causa della sua dipendenza dall'eroina. Fra le sue canzoni pi\u00f9 celebri: \"If I Were a Carpenter\", \"Reason to Believe, Hang On To A Dream e 'Lady Came from Baltimore\", brani che sono stati reinterpretati da artisti come Johnny Cash, Bobby Darin, Joan Baez, Robert Plant, Paul Weller, Rod Stewart, Mark Lanegan e molti altri.\nIl suo stile univa al folk elementi blues, jazz e psichedelici. Molti suoi dischi sono stati a lungo irreperibili, solo in anni recenti la sua opera \u00e8 stata rivalutata e i suoi dischi ristampati.\nPer molti aspetti la sua vita privata e artistica pu\u00f2 essere paragonata a quella di un altro musicista di culto: Tim Buckley.\nBiografia.\nNato in Oregon, finita la scuola si arruola nei marines nel 1959, viene inviato in Vietnam. Dopo il congedo si trasferisce a New York dove si iscrive all'Accademia di Arti Drammatiche che frequenta per un breve periodo. Inizia in questo periodo a cantare per le strade, si inserisce cos\u00ec nell'ambiente del Greenwich Village. Si trasferisce a Boston dove viene notato da Erik Jacobsen che gli procura un contratto con la Columbia.\nRitorna a New York, registra alcuni brani che non vengono per\u00f2 pubblicati, il contratto viene scisso. L'anno seguente dopo una breve parentesi a Los Angeles dove conosce Susan Morss, firma per la Verve con la quale pubblica il primo album: \"Tim Hardin I\" nel 1966 contenente \"Reason To Believe\" e \"Misty Roses\". Nel 1967 esce il secondo album, \"Tim Hardin II\", con la sua pi\u00f9 famosa ballata \"If I Were a Carpenter\", entrata nella versione di Bobby Darin nella Top 10 dei singoli pi\u00f9 venduti. Partecipa al festival di Woodstock. Dopo un live, \"Tim Hardin 3 Live in Concert\" ed un altro disco (\"Tim Hardin 4\") firma per la Columbia con la quale pubblica altri 3 album.\nNegli anni 70 la dipendenza verso l'eroina che, a quanto pare aveva iniziato ad usare negli anni della permanenza nei marines, diventa padrone della sua vita, il suo ultimo disco del 1973, \"Nine\" sar\u00e0 pubblicato solo negli Stati Uniti solo nel 1976. Tim Hardin mor\u00ec per overdose nel 1980 ed \u00e8 stato sepolto al \"Twin Oaks Cemetery\" di Turner in Oregon."}
{"id": "211367", "revid": "767487", "url": "https://it.wikipedia.org/wiki?curid=211367", "title": "Nuraghe Arrubiu", "text": "Il nuraghe Arrubiu (\"nuraghe rosso\" in sardo) \u00e8 un complesso nuragico situato nel territorio del comune di Orroli nella provincia del Sud Sardegna. Deve il suo nome alla caratteristica colorazione rossa dovuta ai licheni che lo ricoprono e risulta essere il pi\u00f9 grande e complesso nuraghe della Sardegna e tra i maggiori monumenti protostorici di tutto l'occidente europeo.\nIl nuraghe.\nIl complesso nuragico risale al 1500 a.C. circa, il suo crollo \u00e8 stato datato al IX secolo a.C. per cause ancora non certe e rimase disabitato fino al 100 a.C. quando arrivarono i Romani. \u00c8 l'unico nuraghe premeditato presente in Sardegna, nonch\u00e9 uno tra i maggiori, costituito da una torre centrale circondata da altre cinque torri attorno alle quali si trova un antemurale (cinta esterna), con ulteriori sette torri che compongono un'altra cinta muraria difensiva, la quale racchiude diversi cortili intorno al bastione. \u00c8 presente poi una seconda cortina muraria esterna con cinque torri ed una terza cortina con altre tre torri, non raccordate con quelle precedenti. Il numero totale delle torri \u00e8 ventuno. Complessivamente copriva una superficie superiore a 5000 m\u00b2.\nLa struttura.\nDurante gli scavi \u00e8 stato rinvenuto un complesso sistema di drenaggio e di canalizzazione delle acque. Necessitano di essere descritti i due laboratori enologici, i cortili e alcune delle torri pi\u00f9 importanti di questo sito.\nLaboratorio Enologico.\nQuesti due laboratori si trovano in due punti del sito.\nIl primo, di et\u00e0 romana \u00e8 situato tra la torre D ed E (vedasi planimetria al lato), presenta una pianta quadrangolare non regolare adibita prettamente ad un'attivit\u00e0 agricola praticata da una comunit\u00e0 romanizzata che ha trasformato alcune parti dell complesso nuragico in una sorta di villa rustica. Il secondo invece, si trova nel cortile centrale B sempre di et\u00e0 romana e adibito ad attivit\u00e0 agricola. Ci\u00f2 che accomuna questi ambienti inoltre \u00e8 la presenza di vasche sovrapposte di arenaria usate per la pigiatura dell'uva e la raccolta del mosto.\nCortile X.\nIl cortile pi\u00f9 grande del nuraghe da cui possiamo scorgere tre torri del bastione pentalobato. Sono visibili ancora buona parte dei crolli e i rilievi archeologici hanno permesso di mettere in luce le basi delle torri costruite secondo la tecnica megalitica: sovrapponendo grosse pietre e riempiendo gli spazi vuoti con pietre pi\u00f9 piccole. In questa area \u00e8 presente il mastio centrale(Torre A): raggiungeva una misura compresa tra i 25 e i 30 m e si suppone fosse la pi\u00f9 alta sinora conosciuta: secondo i calcoli fatti inserendo i dati del materiale lapideo scavato (il mastio cadde tutto nel cortile interno, sigillandolo) e l'angolazione della parte ancora esistente, il software usato ha dato un'altezza di ben 27 metri. La Torre G invece risulta essere l'unica non collegata con il cortile, mentre la Torre F, situata alla fine del cortile, presenta una grande apertura non originale: la pietra obliqua \u00e8 spezzata e priva di un blocco che ne sosteneva il peso e si presume che tale modifica sia stata fatta in epoca romana.\nCortile K1.\nLuogo in cui \u00e8 stato ritrovato uno dei due laboratori artigianali per la produzione del vino ed \u00e8 inoltre presente la \"Capanna delle Riunioni\": la pi\u00f9 grande capanna di epoca nuragica al cui interno si trova un sedile che corre lungo il perimetro interno. Al centro vi \u00e8 la base di un focolare.\nCortile B.\nStiamo parlando del cortile centrale in cui possiamo trovare un sistema di canalizzazione dell'acqua piovana all'interno di una cisterna visibile sul cortile. Quattro torri(C-D-E-F) pi\u00f9 quella centrale A sono collegate con questo cortile.\nTorre A.\nOriginariamente, presentava tre piani sovrapposti di cui oggi ne resta solo uno. Al suo interno \u00e8 presente la \"Tholos\": una copertura circolare a falsa cupola ottenuta con un restringimento progressivo del cerchio di ciascun filare di pietre.\nTorre C.\nDefinita dagli archeologici \"torre delle donne\" in quanto sono stati ritrovati oggetti di uso femminile: fusaiole per filare la lana, aghi e pugnali in osso, macine per i cereali.\nOriginariamente anche questa torre presentava una copertura a tholos.\nGli scavi.\nIl sito archeologico \u00e8 stato oggetto di sistematiche campagne di scavo solo a partire dal 1981, che ne hanno rilevato la complessit\u00e0 strutturale.\nPer una presentazione generale del monumento e dello stato delle conoscenze fino alla met\u00e0 del XX secolo, bisogna fare riferimento a quanto descritto dal Cavaliere Vittorio Anedda (1876 - 1959), Ispettore Onorario Antichit\u00e0 e Belle Arti, considerato il primo cultore, scopritore e studioso del \"Gigante Rosso\", che gi\u00e0 nei primi decenni del XX secolo effettu\u00f2 una accurata descrizione del sito, pubblicata poi nel Giornale d'Italia del 9 agosto 1922 \"Dalla Sardegna. Un nuovo gigantesco nuraghe\". La descrizione di Anedda, comprensiva di rilievi e planimetrie del monumento, \u00e8 la prima ad essere stata fatta, precedendo di oltre trent'anni gli articoli scientifici dedicati al sito archeologico.\nGli scavi sono ripresi nel 2012 con cadenza annuale e sono caratterizzati dall'applicazione di metodologie stratigrafiche con le quali \u00e8 stato possibile realizzare dettagliate ricostruzioni paleoambientali del sito. Si ritiene che una grossa percentuale del complesso sia ancora da scavare.\nCuriosit\u00e0.\nNell'area circostante il nuraghe si pu\u00f2 osservare, oltre alle numerose capanne (alcune rappresentano riproduzioni ipotetiche) una Tomba di giganti chiamata \"Tomba della Spada\" oggetto di recenti scavi."}
{"id": "211369", "revid": "767487", "url": "https://it.wikipedia.org/wiki?curid=211369", "title": "Grandaddy", "text": "I Grandaddy sono un gruppo musicale statunitense nato nella cittadina californiana di Modesto nel 1992. \nStoria del gruppo.\nI primi due dischi sono stati pubblicati in maniera semi-carbonara. L'esordio \"A Pretty Mess By This One Band\" (1996) \u00e8 attualmente disponibile solo d'importazione, mentre il successore del 1997, \"Under the Western Freeway\" pu\u00f2 contare su una ristampa della V2 Records, etichetta che si occupa del gruppo da \"The Sophtware Slump\" (2000), disco considerato come il loro capolavoro, che unisce ad ottime intuizioni melodiche, contaminazioni di elettronica povera e un'atmosfera a met\u00e0 tra il dream-pop e il folk. L'ultimo capitolo \u00e8 \"Sumday\" (2003), che persegue la strada che gli americani hanno intrapreso affermando il proprio stile e la propria personalit\u00e0. Nel 2006 \u00e8 uscito \"Just Like The Fambly Cat\", sempre per V2.\nLa canzone \"A.M. 180\" dall'album Under the Western Freeway nel 2002 fece parte della colonna sonora del film 28 giorni dopo e di altre serie tv americane, mentre la \"He's simple, He's dumb, He's the pilot\", meglio conosciuta come \"2000 man\", \u00e8 comparsa nella colonna sonora del film italiano \"Tre metri sopra il cielo\".\nIl 27 gennaio 2006, Jason Lytle annuncia che il gruppo ha deciso di sciogliersi, nascono per\u00f2 altri progetti musicali dei vari membri, come i The Good Luck Thrift Store Outfit di Aaron Burtch, gli All Smiles di Jim Fairchild e lo stesso Jason, nel 2009, incide Yours Truly, the Commuter il suo primo album solista, cui seguir\u00e0 comunque, nell'ottobre 2012, la pubblicazione di \"Dept. of Disappearance\".\nNel mese di marzo 2012 i Grandaddy, dopo aver annunciato una riunione, si sono esibiti prima in California, poi durante diversi festival europei, tra cui il Festival Rock en Seine a Parigi il 26 agosto 2012 e l'End of the Road Festival in Inghilterra il 2 settembre 2012, chiudendo il tour europeo con un sold out allo Shepherd's Bush Centre di Londra il 4 settembre 2012.\nIl 3 marzo 2017 esce \"Last Place\" il loro quinto album in studio.\nIl primo maggio 2017 il bassista Kevin Garcia, a soli 41 anni, muore stroncato da un ictus."}
{"id": "211371", "revid": "363629", "url": "https://it.wikipedia.org/wiki?curid=211371", "title": "Alessandro Achillini", "text": "Biografia.\nStudi\u00f2 medicina e filosofia all'Universit\u00e0 di Bologna e, secondo il Giovio, per tre anni anche filosofia a Parigi, divenendo \u00abdialettico e filosofo eminentissimo, sottilissimo nelle dispute\u00bb. Laureato a Bologna il 7 settembre 1484, vi insegn\u00f2 dapprima logica, poi dal 1487 filosofia naturale, assumendo nel 1494 anche la cattedra di medicina. Nell'ambito della scuola medica bolognese \u00e8 considerato un seguace di Mondino de' Liuzzi (1270-1326) del quale studi\u00f2 e comment\u00f2 le opere; descrisse la funzione dei nervi olfattori, degli ossicini dell'orecchio e del condotto salivare.\nNel 1494 pubblic\u00f2 a Bologna i \"Quodlibeta de intelligentiis\" e nel 1498 i \"De orbibus libri quattuor\", esponendo una cosmologia secondo la quale i pianeti ruotano intorno alla Terra su sistemi di sfere concentriche, secondo un modello risalente al greco Eudosso di Cnido, del IV secolo a.C., in contrasto con l'Almagesto di Claudio Tolomeo. Nel 1501 pubblic\u00f2 l\"Opus septisegmentatum\" insieme con sei opere pseudoaristoteliche e con il \"De intellectu\" di Alessandro di Afrodisia e con il \"De animae beatitudine\" di Averro\u00e8; nel 1503 dedic\u00f2 a Bartolomeo Cocles la \"Quaestio de subiecto chyromantiae et physionomiae\".\nLa guerra vittoriosa condotta da Giulio II contro i Bentivoglio, signori di Bologna, lo costringe a fuggire nel 1506 a Padova, nel cui Studio insegn\u00f2 filosofia. Due anni dopo, il 14 settembre 1508, rientr\u00f2 a Bologna, riprendendovi l'insegnamento della filosofia e della medicina fino alla morte nel 1512. \u00c8 sepolto nella chiesa bolognese di san Martino Maggiore. Tanto il fratello Giovanni Filoteo Achillini che il nipote, Claudio Achillini, furono al loro tempo noti letterati. Diverse sue opere sull'anatomia umana, come l\"Humani corporis anatomia\", furono pubblicate postume, mentre \"De chyromantiae principiis et physionomiae\" fu messo all'Indice dei libri proibiti dalla Chiesa cattolica nel 1590.\nLa dottrina.\nChiamato dai contemporanei \u201cil secondo Aristotele\u201d per la sua padronanza del pensiero del filosofo greco, e seguace dell'interpretazione aristotelica di Averro\u00e8, distingue le verit\u00e0 di fede da quelle razionali. Scrive infatti nei \"Quodlibeta de elementiis\": \u00absecondo la ragione naturale o l'intelletto \u00e8 unico, come sostiene Averro\u00e8, o \u00e8 molteplice, come afferma Alessandro d'Afrodisia ma nessuna di queste teorie si concilia con la fede. \u00c8 uno di quei casi in cui occorre lasciar da parte Aristotele scegliendo, fra le due opinioni entrambe false, quella pi\u00f9 probabile di Averro\u00e8\u00bb. Quando dunque sono contrarie alla fede, le teorie filosofiche vanno dichiarate false ma ci si pu\u00f2 occupare ugualmente di filosofia seguendone i processi razionali.\nPer l'Achillini Dio \u00e8 il maggiore degli intelletti, \u00e8 l'\u00abintelletto agente\u00bb; seguono gli \u00abintelletti intermedi\u00bb - che sono creati, secondo la teologia, ma sono invece eterni secondo Aristotele - e infine l'\u00abintelletto potenziale\u00bb, il minore nella gerarchia degli intelletti, ma \"intensissimum\" fra i corpi materiali e \"remissimissimum\" fra gli incorporei. Per l'Achillini, l'intelletto potenziale \u00e8 immortale in quanto non materiale ma \"abstractum\" e, insieme, rappresenta l'autocoscienza umana: tuttavia ciascun essere umano non ha un proprio intelletto potenziale, che \u00e8 invece unico per tutta l'umanit\u00e0, anche se Aristotele afferma il contrario.\nAccogliendo tesi proprie di Sigieri di Brabante, per il quale lo scopo dello sviluppo umano consiste nell'unione con l'intelletto agente di Dio, afferma che l'intelletto umano sta tra il mondo della materia e quello dello spirito: \u00abnell'uomo si uniscono le cose materiali e immateriali cosicch\u00e9 egli \u00e8 l'unione delle realt\u00e0 superiori con quelle inferiori\u00bb."}
{"id": "211380", "revid": "628767", "url": "https://it.wikipedia.org/wiki?curid=211380", "title": "Autostrada A9", "text": ""}
{"id": "211381", "revid": "409613", "url": "https://it.wikipedia.org/wiki?curid=211381", "title": "Autostrada dei Laghi", "text": "La cosiddetta Autostrada dei Laghi \u00e8 il risultato della necessit\u00e0, sentita negli anni venti del XX secolo, di unire Milano alle vicine citt\u00e0 di Como e Varese e con le zone turistiche del Lago di Como e del Lago Maggiore. Oggi si compone di tre autostrade ufficialmente classificate come A8 (intera estensione), A9 (intera estensione) e A8/A26 (per il tratto Gallarate-Sesto Calende) gestite da Autostrade per l'Italia dal 1962; i relativi percorsi si sviluppano totalmente entro il territorio della Regione Lombardia.\nStoria.\nFu l'ingegnere Piero Puricelli, conte di Lomnago che concep\u00ec l'idea dell'autostrada come \"via per sole automobili\" cio\u00e8 riservata al traffico veloce (niente carri, carrozze, biciclette o pedoni) e con il pagamento di un pedaggio per coprire le spese di costruzione e di gestione. Un'idea davvero avveniristica, perch\u00e9 le auto in circolazione a quell'epoca erano poche. Nel 1923 circolavano complessivamente sulle strade italiane 84.685 autoveicoli, di cui 57000 automobili, 25000 autocarri e 2.685 autobus. Ma gi\u00e0 nel 1921 Piero Puricelli, imprenditore di costruzioni stradali e industriali, aveva fondato la Societ\u00e0 Anonima Autostrade e ottenuto le autorizzazioni per fare dichiarare \"di pubblica utilit\u00e0\" alcuni suoi progetti, e quindi per poter cominciare a realizzarli concretamente. Nonostante i ritardi burocratici e legali (gli espropri necessari furono pi\u00f9 di tremila) aveva portato a compimento il primo esempio di autostrada moderna in appena 15 mesi.\nIl 21 settembre del 1924 viene inaugurato a Lainate il primo tratto, da Milano a Varese (attualmente classificato come A8), di quella che diverr\u00e0 l\"'autostrada dei Laghi\" e che sar\u00e0 la prima autostrada a pedaggio realizzata in Italia. Il nastro inaugurale fu tagliato da una Lancia Trikappa di casa Savoia con a bordo il re in persona Vittorio Emanuele III, accompagnato da Puricelli, e seguita dal lungo corteo di automobilisti invitati. Tra essi, il cronista del quotidiano \"La Tribuna\" di Roma scrisse: \"Viaggio attraentissimo su un cemento liscio come un parquet, senza callaie insidiose o ciclisti o simili da mandare all'altro mondo...\"\nI lavori per la Milano-Varese costarono 90 milioni di lire e, nei calcoli preventivi, si era fatto assegnamento su un transito giornaliero di mille auto. La cifra venne raggiunta e raddoppiata nel 1938.\nLa nuova strada era a una sola corsia per senso di marcia e a una sola carreggiata (larga dagli 11 ai 14 metri di cui 8 o 10 pavimentati), pi\u00f9 che sufficienti per ospitare il passaggio delle poche decine di auto che vi circolavano ogni giorno. Il percorso era per lo pi\u00f9 rettilineo (il pi\u00f9 lungo tratto era di 18\u00a0km), le curve non avevano un raggio inferiore ai 400 metri, le pendenze non erano superiori al 3%. Il calcestruzzo ad alta resistenza, materiale usato per la pavimentazione dell'autostrada, era composto da lastre spesse dai 18 ai 20\u00a0cm.\nIl trasporto dei materiali necessari per la costruzione dell'autostrada, in particolare il pietrisco (il quale veniva estratto dalle cave \"Puricelli\" di Bisuschio in Lombardia), avveniva attraverso treni fino alle stazioni pi\u00f9 vicine ai vari cantieri.\nNon c'era un vero e proprio casello, ma il pagamento del pedaggio avveniva nell'area di servizio e sosta, che era obbligatoria.\nVennero costruiti 17 caselli e 100\u00a0km di nuove strade di raccordo.\nNei primissimi anni l'autostrada chiudeva alle 1:00 e riapriva alle 6:00.\nMeno di un anno dopo, il 28 giugno 1925, fu inaugurato il tratto da Lainate a Como (attualmente classificato come A9), per una lunghezza di 24 chilometri e un costo di 57 milioni. Sempre nel 1925 fu realizzato il tratto Gallarate-Sesto Calende, di 11 chilometri, classificato ora come A8/A26.\nDal 1924 in avanti, a Lainate cominciarono ad arrivare tecnici da varie nazioni per studiare e copiare questa nuova strada veloce per auto, a pagamento. Era nata qui una delle prime autostrade del mondo.\nTuttavia l'Autostrada dei Laghi venne costruita senza una normativa precisa, in quanto la prima definizione normativa ufficiale risale solo al 1933 con il \"Regio Decreto n. 1740 del 1933\" che definiva le autostrade come strade riservate ai soli autoveicoli.\nIl 24 dicembre 1968 venne aperto al traffico il tronco da Como a Monte Olimpino (allacciamento provvisorio), nel solo senso di marcia verso Como.\nIl tratto Como-Chiasso con la nuova dogana di Brogeda fu completato e aperto al traffico il 1\u00ba dicembre 1971.\nLa prima autostrada del mondo?\nL'Autostrada dei Laghi viene spesso citata da fonti soprattutto italiane quale prima autostrada del mondo. In realt\u00e0 \u00e8 stata preceduta sia come progettazione che come apertura al traffico dalle seguenti autostrade: \nVa comunque precisato che le \"parkways\" statunitensi erano concepite, almeno in origine, come strade a scopo ricreativo automobilistico e paesaggistico, mentre la Long Island Motor Parkway e l\u2019AVUS erano costruite per il doppio utilizzo di tracciato per gare automobilistiche e per il traffico privato. Di contro l\u2019autostrada dei Laghi, secondo il suo ideatore Piero Puricelli, era concepita per unire due o pi\u00f9 destinazioni nella maniera pi\u00f9 rapida possibile, secondo il concetto moderno di autostrada. Questo la rende, se non tecnicamente, almeno concettualmente la prima al mondo, come fu certificato nel \"V Congresso Mondiale della Strada\" tenutosi a Milano nel 1926.\nAutostrada A8.\nL'autostrada A8 collega Milano a Varese con un percorso di 42,6\u00a0km.\nAutostrada A9.\nL'autostrada A9 collega Lainate (MI) a Como e a Chiasso (Svizzera) con un percorso di 32,4\u00a0km.\nAutostrada A8/A26.\nL'autostrada A8/A26, conosciuta attualmente come \"diramazione Gallarate-Gattico\", collega l'A8 all'A26 con un percorso di 23,2\u00a0km (il tratto aperto nel 1925 era pi\u00f9 corto e collegava l'A8 a Sesto Calende)."}
{"id": "211384", "revid": "287204", "url": "https://it.wikipedia.org/wiki?curid=211384", "title": "Poznan", "text": ""}
{"id": "211386", "revid": "287204", "url": "https://it.wikipedia.org/wiki?curid=211386", "title": "Torun", "text": ""}
{"id": "211388", "revid": "767487", "url": "https://it.wikipedia.org/wiki?curid=211388", "title": "Stephen Stills", "text": "\u00c8 celebre per il suo lavoro nei gruppi Buffalo Springfield e Crosby, Stills, Nash &amp; Young (inizialmente noti come \"Crosby, Stills and Nash\"; Young si un\u00ec alla band a partire dal secondo album).\nBiografia essenziale.\nInfanzia e adolescenza.\nStills nacque il 3 gennaio 1945 a Dallas nel Texas. Il padre di Stills era un membro delle Forze Armate e la famiglia si trasfer\u00ec diverse volte. Stills inizi\u00f2 gi\u00e0 da bambino ad interessarsi al blues e al folk. Durante un periodo passato in Costa Rica e nella Panama Canal Zone (dove complet\u00f2 le scuole superiori) conobbe anche la musica latino-americana.\nNei primi anni sessanta, Stills decise di intraprendere la carriera di musicista e abbandon\u00f2 la University of Florida. Fu membro di diverse band di scarso successo, tra le quali ricordiamo i Continentals, in cui suonava anche Don Felder (poi chitarrista degli Eagles). Alla fine approd\u00f2 a un gruppo corale composto da nove elementi, gli Au Go Go Singers, in cui incontr\u00f2 Richie Furay. Il gruppo incise un album e intraprese un tour del Canada, durante il quale Stills e Furay conobbero il chitarrista Neil Young. Poco tempo dopo, gli Au Go Go Singers si sciolsero.\nBuffalo Springfield e CSNY.\nAnni dopo, Stills, Furay e Young si incontrarono a Los Angeles, costituendo il nucleo centrale dei Buffalo Springfield. La band incise tre album (\"Buffalo Springfield\", \"Buffalo Springfield Again\", e \"Last Time Around\") e un singolo di successo, scritto da Stills: \"For What It's Worth\". Durante il periodo nei Buffalo, Stills arricch\u00ec notevolmente la propria tecnica chitarristica, in cui coesistevano elementi rock and roll, blues, country e folk. Lo stile di Stills influenz\u00f2 anche quello del suo amico Jimi Hendrix e persino diversi autori di musica latino-americana.\nDopo lo scioglimento dei Buffalo Springfield, Stills si un\u00ec a David Crosby (ex Byrds) e Graham Nash (ex Hollies) formando i \"Crosby, Stills &amp; Nash\" (CSN), che divennero poco dopo Crosby, Stills, Nash &amp; Young (CSNY). Fra gli ultimi anni sessanta e i primi anni settanta, CSN e CSNY furono fra le poche formazioni nordamericane a competere in popolarit\u00e0 con i Beatles. Il gruppo incide e suona dal vivo ancora oggi.\nLavoro solista.\nDa solista partecipa a varie session. Da ricordare \"Super Session\" nel 1968, con Al Kooper e Mike Bloomfield, altro esempio di 'supergruppo' e di session libere da vincoli produttivi.\nTutti i membri dei CSNY registrarono anche album solisti. Sul primo album di Stills, \"Stephen Stills\", (1970) compaiono come \"guest star\" musicisti quali Eric Clapton, Jimi Hendrix e Booker T. Jones, oltre agli altri membri dei CSN. L'album contiene anche il singolo di successo \"Love the One You're With\" e la celebre \"Black Queen\". Il secondo album, \"Stephen Stills 2\", fu pubblicato l'anno dopo. Nel 1972 Stills si un\u00ec a Chris Hillman (un altro ex Byrds) per formare il gruppo \"Manassas\". L'album che ne risult\u00f2, \"Manassas\", fin\u00ec per\u00f2 per essere pubblicato come album solista di Stills.\nDopo l'esperienza \"Manassas\" Stills pass\u00f2 alla Columbia Records e inizi\u00f2 a lavorare all'album \"Long May You Run\". Inizialmente si supponeva che l'album sarebbe stato pubblicato sotto il nome CSNY, ma Crosby e Nash abbandonarono per onorare i loro obblighi contrattuali a incidere e suonare in tour, per cui \"Long May You Run\" fu pubblicato come primo (e unico) album di Stills-Young Band. Durante il tour dell'album, anche Young abbandon\u00f2 (pare a causa di una infezione alla gola). Stills termin\u00f2 il tour da solo, e in seguito si un\u00ec nuovamente a Crosby e Nash. Da allora, Crosby, Stills &amp; Nash hanno continuato a incidere e suonare insieme, anche se tutti e tre hanno nel frattempo realizzato anche lavori solisti. Nel 1997 Stills divenne il primo artista a essere menzionato due volte nella Rock and Roll Hall of Fame, per il suo lavoro con CSN e con i Buffalo Springfield.\nAttivit\u00e0 politica.\nCSNY, e i singoli membri, sono sempre stati aperti sostenitori del radicalismo politico. Nel 2000, Stills fu delegato di Al Gore per la Florida durante la Convenzione Nazionale dei Democratici."}
{"id": "211389", "revid": "1181", "url": "https://it.wikipedia.org/wiki?curid=211389", "title": "Salad Finger", "text": ""}
{"id": "211391", "revid": "287204", "url": "https://it.wikipedia.org/wiki?curid=211391", "title": "Pachacutec", "text": ""}
{"id": "211392", "revid": "767487", "url": "https://it.wikipedia.org/wiki?curid=211392", "title": "This Heat", "text": "I This Heat sono stati un gruppo inglese art-rock/post punk formatosi nel 1975 a Camberwell, quartiere della South London.\nStoria.\nMembri fondatori sono Charles Hayward (batteria, nastri, voce) proveniente dal gruppo prog Quiet Sun e Charles Bullen (chitarra, clarinetto, voce). Nel 1976 prende parte al progetto Gareth Williams (basso, nastri, tastiere, voce) che porta nel gruppo la sua abilit\u00e0 di manipolatore di nastri.\nIl primo album \"This Heat\" si caratterizza per un sapiente lavoro di produzione e registrazione; concepito come una \"suite\" ininterrotta nel quale si intravedono squarci di industrial, noise rock e di espressionismo; buona parte delle canzoni si sviluppa attraverso l'utilizzo del cut &amp; paste e del loop dei nastri.\nIl gruppo si scioglie nel 1982 dopo che Williams lascia il gruppo. Charles Bullen intraprende una carriera da musicista elettronico, mentre Charles Hayward continua il discorso cominciato nei This Heat nei Camberwell Now nel 1983. Gareth Williams \u00e8 morto nel 2001.\nStile musicale.\nIl loro stile originale, ispirato al krautrock di gruppi come Can, Neu!, Faust e alla musica concreta, rappresenta un punto di raccordo tra la scena di Canterbury, la musica new wave e vari generi sviluppati successivamente come l'industrial."}
{"id": "211393", "revid": "2036605", "url": "https://it.wikipedia.org/wiki?curid=211393", "title": "Regno di Palmira", "text": "Il regno di Palmira, con capitale Palmira (l'attuale Tadmor in Siria), fu uno dei territori periferici dell'Impero romano che giunse a costituirsi come un vero e proprio Stato secessionista, in seguito alle rivolte militari che caratterizzarono la crisi del III secolo.\nLa regina Zenobia prese il potere su Palmira nel 267 e trasform\u00f2 il suo Stato in una monarchia indipendente: si sottrasse al controllo di Roma, si autoproclam\u00f2 \"Augusta\", si attribu\u00ec il titolo divino \"Discendente di Cleopatra\" e nomin\u00f2 suo figlio Vaballato \"Augusto\".\nAttu\u00f2 una politica ostile all'Impero romano e favorevole ai Persiani di Sapore I, lanciando il suo esercito, guidato dal capace generale Zabdas, alla conquista dei territori soggetti ai romani; accrebbe i propri domini con l'occupazione dell'Egitto, della Bitinia, della Siria e di una parte di Asia Minore ed Arabia.\nLa citt\u00e0 di Palmira, oasi lungo la via carovaniera che metteva in contatto l'oriente partico con i porti del Mediterraneo, aveva sviluppato la propria fortuna commerciale sulla neutralit\u00e0 tra i due imperi, spesso in lotta tra loro.\nL'oasi di Palmira era abitata da ricchi commercianti, gi\u00e0 nel I secolo a.C., tanto da spingere Marco Antonio a farvi un'incursione con la cavalleria, che si concluse con un nulla di fatto.\nStoria.\nDurante il regno di Valeriano il principe di Palmira, Settimio Odenato, appartenente ad una famiglia che aveva ottenuto la cittadinanza romana sotto Settimio Severo, dopo un fallito tentativo di alleanza col sovrano del regno dei Sasanidi, Sapore I, figlio di Ardashir I, si era avvicinato al proprio imperatore, Valeriano, che, nel 258 l'aveva riconosciuto \"vir consularis\".\nDopo la sconfitta, nel 260, nella battaglia di Edessa dove l'imperatore era stato catturato e fatto prigioniero da Sapore I, Odenato intervenne e insegu\u00ec sino a Ctesifonte l'esercito sasanide che, sconfitto dal generale Callisto, si stava ritirando. Durante tale azione, Odenato riusc\u00ec a procurare notevoli perdite al nemico e l'impresa fu apprezzata dall'imperatore Gallieno, il quale, dopo che Odenato, durante la ribellione dei Macriani, aveva sconfitto ed ucciso, nel 261, il generale Callisto gli confer\u00ec diversi titoli onorifici oltre quello pi\u00f9 importante di \"dux romanorum\", che in pratica riconosceva un'autorit\u00e0 regale del principe di Palmira su tutta l'area della provincia di Siria.\nOdenato ordin\u00f2 una forte leva in Siria per ripristinare gli organici dell'esercito romano e, appena completata la leva, nel 262, riprese la guerra contro i Sasanidi, riconquistando alcune fortezze in Mesopotamia, oltre a Carre e Nisibis in Cappadocia, sconfisse l'esercito sasanide e assedi\u00f2 Sapore I nella sua capitale, Ctesifonte e mentre Gallieno fu riconosciuto \"persicus maximus\", Odenato ricevette il titolo di \"corrector totius Orientis\", con giurisdizione sulle province romane orientali. Fu anche per merito delle vittorie di Odenato che i Sasanidi, negli anni successivi, non effettuarono altre incursioni.\nIn seguito, a Odenato fu riconosciuto il titolo di \"re dei re\", che lo contrapponeva al Gran re di Persia, Sapore I. I confini del regno di Odenato, in quegli anni, erano a nord i monti del Tauro e a sud il golfo Arabico e comprendeva la Cilicia, la Siria, la Mesopotamia e l'Arabia.\nNel 267, in una campagna alla quale partecip\u00f2 anche il figlio maggiore, Hairan, Odenato marci\u00f2 contro la Persia, arrivando a Ctesifonte, ma qui dovette arrestarsi per dirigersi in Cappadocia, che era stata invasa dai Goti. Odenato arriv\u00f2 fino ad Eraclea pontica, sul Mar Nero, ma troppo tardi.\nTornato a Palmira, pochi mesi dopo, in quello stesso anno o forse all'inizio del 268 Odenato fu assassinato, ad Emesa, assieme al figlio Hairan (o Erode o Erodiano) e ad un suo fedele collaboratore, il governatore militare di Palmira, Settimio Vorode. Furono assassinati da Maconio, cugino o nipote (a seconda delle fonti) di Odenato, su mandato della stessa Zenobia.\nRegno indipendente di Zenobia ed espansione (267-272).\nPoco dopo la morte del \"re dei re\", sua moglie Zenobia prese il potere, in nome del figlio minorenne, Vaballato, col sogno e l'ambizione non solo di mantenersi autonoma da Roma, ma di creare un impero d'Oriente da affiancare all'impero di Roma. Assunse il titolo divino di \"Discendente di Cleopatra\".\nGallieno avrebbe voluto regolare i conti con Zenobia, ma fu impedito a recarsi in Oriente sia dall'invasione dei Goti iniziata nel 267 che dalla grande invasione degli Eruli, del 268. La \"Vita Gallieni\" riporta che l'imperatore invi\u00f2 contro Palmira un suo generale, Aurelio Eracliano, nominato \"dux\" della spedizione volta a riprendere il controllo della frontiera con la Persia dopo la morte di Odenato nel 267, ma costui fu sconfitto dai Palmireni della regina Zenobia e di suo figlio Vaballato. Secondo alcune interpretazioni alternative, questa spedizione non avvenne sotto Gallieno ma sotto il suo successore Claudio il Gotico, o potrebbe non essere avvenuta affatto.\nAlla luce di questi avvenimenti si rafforz\u00f2 la convinzione che il regno di Palmira avesse la missione di governare l'Oriente e Zenobia, reggente al posto del figlio Vaballato, solo dopo la morte dell'imperatore, Claudio, avvenuta nel 270, guid\u00f2 la ribellione contro l'autorit\u00e0 imperiale. Per i primi anni Zenobia si limit\u00f2 a conservare e rafforzare il regno lasciatole da suo marito (la Cilicia, la Siria, la Mesopotamia e l'Arabia), mantenendo buoni rapporti con Roma.\nElla si proclam\u00f2 regina di Palmira, sal\u00ec il trono e assunse il titolo onorifico di \"Discendente di Cleopatra,\" rafforzando la sua convinzione a liberarsi da Roma; Cleopatra d'Egitto era stata una dei nemici pi\u00f9 pericolosi per Roma e Zenobia rappresentava una nuova Cleopatra, una nuova sovrana orientale che minacciava l'unit\u00e0 dell'Impero. \nPer prima cosa nomin\u00f2 comandante supremo delle truppe palmirene l'abile generale Zabdas, attuando una politica espansionistica a partire dalla fine del 269, politica che divenne molto aggressiva nel 270, dopo la morte per peste dell'imperatore Claudio, Zenobia riusc\u00ec ad estendere il potere del suo regno conquistando la Bitinia e l'Egitto.\nNel 270 divenne imperatore Aureliano che inizialmente riconobbe a Vaballato i titoli di \"vir clarissimus rex\" e \"imperator dux Romanorum\", tanto che nel regno di Palmira si batterono monete con da un lato l'effigie di Vaballato, \"imperator dux Romanorum\" e dall'altro dell'imperatore, Aureliano. A Zenobia fu riconosciuto il titolo di \"Augusta\" e di \"Regina d'Egitto\", le furono riconosciute pure le conquiste che ella aveva fatto a danno dello stesso Impero romano, anche perch\u00e9 Aureliano la riteneva un'ottima amministratrice di stati.\nProprio nel 270 il regno di Palmira raggiunse il massimo del suo potere, a tal punto da riuscire a sconvolgere l'equilibrio romano creatosi nella regione: Aureliano si vide costretto a concludere con la regina un trattato, con cui Roma accettava la situazione creatasi in Oriente.\nQuando tuttavia la regina cominci\u00f2 a presentarsi in pubblico avvolta in un manto purpureo, a battere monete con la propria effigie e quella del figlio (escludendo Aureliano, il che era un aperto atto di ostilit\u00e0), l'imperatore si allarm\u00f2 e ritenne di dover intervenire.\nConquista del Regno di Palmira.\nNel 271, risolti i problemi che aveva in Italia, Aureliano decise di tamponare tutte le falle del sistema difensivo romano, restaurando l'integrit\u00e0 dello stato sui vecchi confini, cominciando dal regno di Palmira.\nLe province, Bitinia ed Egitto, conquistate appena due anni prima da Zenobia, furono riconquistate, quasi senza colpo ferire, e l'avanzata di Aureliano continu\u00f2 senza incontrare resistenza.\nLe truppe di Palmira, al comando del generale Zabdas, che erano composte dai resti di almeno due legioni romane, gli arcieri palmireni e la cavalleria pesante (i \"clibanarii\" simili al catafratto persiano), erano state radunate ad Antiochia; allora si mossero incontro all'imperatore, che fu intercettato sulle rive dell'Oronte, dove avvenne la Battaglia di Immae, in cui Aureliano che, in passato, era stato comandante di cavalleria, al primo attacco dei \"clibanarii\", ordin\u00f2 alla sua cavalleria leggera di arretrare e farsi inseguire sino a quando i cavalli del nemico, appesantiti dalla propria corazza e da quella del cavaliere, furono esausti; allora la cavalleria di Aureliano si arrest\u00f2 e mise in fuga i clibanarii, mentre la sua fanteria, attraversato l'Oronte, attacc\u00f2 sul fianco le truppe di Zabdas che cos\u00ec subirono una sconfitta completa.\nZabdas si ritir\u00f2 ad Antiochia, dove, mentendo, si vant\u00f2 di aver fatto prigioniero Aureliano. Poi Zenobia e Zabdas, dopo aver lasciato una piccola guarnigione nel presidio fortificato di Dafne, di notte, si ritirarono da Antiochia dirigendosi a Emesa, per poter raccogliere un secondo esercito per fermare Aureliano.\nAureliano, ben accolto dagli abitanti di Antiochia, attacc\u00f2 e conquist\u00f2 Dafne, per proseguire celermente verso Emesa, dove nella piana antistante la citt\u00e0 avvenne lo scontro decisivo, (Battaglia di Emesa) nella quale, con una tattica simile a quella della battaglia di Immae, Aureliano, che aveva ricevuto i rinforzi di truppe mesopotamiche, siriane, fenicie e palestinesi, riport\u00f2 una grande vittoria contro un esercito, valutato intorno alle 70.000 unit\u00e0. Zenobia, aiutata nella fuga dai nomadi del deserto che attaccarono Aureliano si ritir\u00f2 a Palmira, preparandosi a sostenere un assedio, sperando nell'arrivo degli aiuti persiani.\nAureliano, dopo essere stato ferito, ebbe un momento di esitazione e propose a Zenobia una resa molto moderata, che la regina poco saggiamente rifiut\u00f2 e respinse con linguaggio poco diplomatico, costringendo l'imperatore a impegnarsi con risolutezza cosicch\u00e9 le trib\u00f9 del deserto vennero sottomesse o con le armi o col denaro (alcune trib\u00f9 ebbero il lucroso compito di approvvigionare l'esercito imperiale).\nMentre Palmira era sotto assedio, la regina e il consiglio cittadino pensarono di inviare un'ambasceria, guidata da Zenobia in persona, presso il re persiano Sapore I, con lo scopo di ricevere rinforzi e salvare cos\u00ec il Regno di Palmira.\nZenobia e il figlio furono per\u00f2 catturati dalla cavalleria leggera romana, mentre tentavano di attraversare l'Eufrate, ovvero a un passo dalla salvezza.\nCon la loro regina catturata e gran parte dell'esercito annientato e stremato, il generale Zabdas consegn\u00f2 la citt\u00e0 ai romani 272; il Regno di Parlmira era stato sottomesso e l'anno dopo Aureliano riconquist\u00f2 anche il cosiddetto Impero delle Gallie.\nL'oasi e la citt\u00e0 di Palmira, dopo la resa ad Aureliano, non subirono alcuna violenza, ma l'anno dopo (273), a seguito di una nuova ribellione, Palmira fu saccheggiata, i suoi tesori furono portati via e le mura furono abbattute.\nLa citt\u00e0 torn\u00f2 cos\u00ec a essere un piccolo villaggio; divenne una base militare per le legioni romane e in seguito una piazzaforte fortificata dell'Impero bizantino."}
{"id": "211394", "revid": "486946", "url": "https://it.wikipedia.org/wiki?curid=211394", "title": "Francesco Ferdinando", "text": ""}
{"id": "211395", "revid": "116449421", "url": "https://it.wikipedia.org/wiki?curid=211395", "title": "Movimenti insurrezionali", "text": "Per Movimento insurrezionale si intende il processo di aggregazione ed organizzazione di una parte della popolazione civile che, spontaneamente, pu\u00f2 essere influenzato da parte dello stato straniero, o opporsi con mezzi (il pi\u00f9 delle volte) violenti al regime che sta al potere, allo scopo di rovesciarlo e/o di sostituirsi ad esso.\nGli insorti, in quanto tali, non sono certo soggetti di diritto internazionale, ma solo dei sudditi ribelli nei confronti dei quali il Governo legittimo pu\u00f2 prendere provvedimenti che considera pi\u00f9 opportuni (salvo nel caso che si tratti di \"movimenti di liberazione nazionale\"); ma se essi riescono a costituire, gi\u00e0 nel corso della guerra civile, un'organizzazione di governo che controlla effettivamente una parte di territorio, allora si \u00e8 di fronte ad una forma sia pure embrionale di Stato alla quale la personalit\u00e0 non pu\u00f2 negarsi; ci\u00f2 indipendentemente dal fatto che tale personalit\u00e0 sia destinata ad estinguersi qualora, alla fine, l'insurrezione non abbia successo.\nLa rilevanza dal punto di vista internazionale di questi movimenti \u00e8 associata al principio di effettivit\u00e0."}
{"id": "211404", "revid": "1259603", "url": "https://it.wikipedia.org/wiki?curid=211404", "title": "Alexander Langer", "text": "Di formazione cattolico-sociale, esponente poi dell'organizzazione comunista Lotta Continua, ne diresse anche l'omonimo quotidiano. Fu tra i fondatori del partito dei Verdi italiani e uno dei leader del movimento verde europeo. \u00c8 stato promotore di numerosissime iniziative per la pace, la convivenza, i diritti umani, contro la manipolazione genetica e per la difesa dell'ambiente.\nLe principali tematiche al centro della sua attenzione intellettuale e del suo agire politico furono la situazione dell'Alto Adige e in particolare il rapporto tra le diverse comunit\u00e0 linguistiche (noto fu il suo rifiuto, come germanofono altoatesino, di identificarsi politicamente con un'etnia, nonch\u00e9 la sua opposizione all'etnonazionalismo); le problematiche internazionali, come il rapporto tra nord e sud del mondo, la situazione dei paesi dell'Europa dell'est e i problemi di convivenza nelle aree di crisi; gli interrogativi sul senso e la dinamica dell'integrazione europea; la lotta contro la guerra e in favore della conciliazione.\nBiografia.\nLanger nacque in una famiglia borghese, laica e liberale. Il padre era un medico viennese di origini ebraiche, la madre una farmacista tirolese. Durante la seconda guerra mondiale la madre si oppose all'adesione al governo nazista, per poi essere eletta nel dopoguerra al consiglio comunale di Vipiteno, come indipendente nella lista della S\u00fcdtiroler Volkspartei.\nRicerca del dialogo interetnico.\nNonostante le tensioni tra la comunit\u00e0 linguistica italiana e quella tedesca in Alto Adige, il clima che si respirava in casa Langer era molto tollerante: i genitori frequentavano amici italiani e volevano che i figli conoscessero bene entrambe le lingue, cos\u00ec Langer frequent\u00f2 un asilo italiano. Langer si trasfer\u00ec a Bolzano per frequentare le scuole medie e il liceo classico in lingua tedesca presso i francescani, visse presso parenti in un quartiere prevalentemente italiano.\nLa tendenza a interrogarsi sull'appartenenza comunitaria e sul rapporto tra culture diverse lo spinse a diciotto anni a creare, insieme ad altri amici, un gruppo di studio e una rivista comprendenti ragazzi di lingua madre tedesca, italiana e ladina. Si confrontavano tra loro superando gli stereotipi e sperimentando un ideale di convivenza. Tale esperienza segn\u00f2 profondamente il giovane Langer che, anche molti anni dopo, ne far\u00e0 un fulcro della propria azione pacifista: \u00abquando mi trovo di fronte ad un conflitto di natura etnica, mi metto per prima cosa a vedere se esiste qualche gruppo che riesca a riunire al proprio interno persone dell'uno e dell'altro schieramento [...] L'esperienza di un gruppo interetnico, o se volete del gruppo pilota che accetta di sperimentare su di s\u00e9 le possibilit\u00e0 e i limiti, i problemi della convivenza interetnica, per me rimane una cosa assolutamente determinante\u00bb.\nL'inesauribile ricerca di relazioni volta a costruire ponti per superare la conflittualit\u00e0 fu un principio guida della vita stessa di Langer. Nel 1981 e nel 1991 Langer rifiut\u00f2 di dichiarare la propria appartenenza al censimento etnico, opponendosi alla divisione etnica delle due comunit\u00e0 e all'indipendentismo sudtirolese di movimenti come l'Union f\u00fcr S\u00fcdtirol.\nMilitanza in Lotta Continua.\nDa giovane cattolico, Langer espresse l'intenzione di consacrare religiosamente la sua vita, ma fu dissuaso dall'opposizione dei genitori. Si laure\u00f2 in giurisprudenza presso l'Universit\u00e0 di Firenze. Negli anni degli studi universitari conobbe don Lorenzo Milani e don Ernesto Balducci e milit\u00f2 nella Federazione Universitaria Cattolica Italiana. Negli anni settanta milit\u00f2 in Lotta Continua, lavorando presso l'omonimo giornale e in Germania, cercando contatti con la realt\u00e0 tedesca e in particolare con gli emigrati italiani. Strinse una duratura amicizia con uno dei leader di LC, Adriano Sofri. Terminata l'esperienza di Lotta Continua, Langer torn\u00f2 a Bolzano.\nFondatore della Nuova Sinistra e leader dei Verdi.\nFondamentale e innovativo fu il contributo dato da Langer alle tematiche interetniche e al movimento ambientalista. Nel 1978 fu il fondatore della lista \"Neue Linke - Nuova Sinistra\", portandola anche nel parlamento provinciale. Negli anni ottanta fu uno dei fondatori del movimento politico della Federazione dei Verdi (nato dalla fusione delle Liste Verdi e dei Verdi Arcobaleno) in Italia ed in Europa. Langer fu anche membro, con l'amico Reinhold Messner dei Verdi del Sudtirolo/Alto Adige.\nIl suo tentativo di dare un senso vero e attuale a parole come \u201cconservazione\u201d, \u201cprogresso\u201d, \u201cidentit\u00e0\u201d, \u201ctolleranza\u201d lo port\u00f2 spesso su posizioni non convenzionali, talvolta in contrasto con quelle delle sinistre. Nella primavera del 1985, in occasione dell'apertura dell'assemblea nazionale dei \"verdi\" italiani a Firenze, Langer dichiar\u00f2 esplicitamente che gli ecologisti \"non sono n\u00e9 di destra n\u00e9 di sinistra\".\nLanger fece parte del consiglio provinciale della Provincia autonoma di Bolzano e del consiglio regionale del Trentino-Alto Adige dal 1978 al 1989. Nel 1989 fu eletto per la prima volta al Parlamento europeo e divenne il primo presidente del gruppo parlamentare dei Verdi. Fu rieletto nel 1994.\nIl distacco dalla Chiesa non pose termine alla voglia di Langer di un dialogo con i cattolici e al suo interesse per il sacro. Il 14 aprile 1987, insieme ad altri ecologisti, present\u00f2 una dichiarazione di approvazione del documento della Congregazione per la dottrina della fede sui problemi morali connessi alla fecondazione artificiale e alla sperimentazione su embrioni, noto come \"documento Ratzinger\". Tale dichiarazione fu fortemente contestata da alcune giornaliste del Manifesto. Il 7 maggio dello stesso anno Langer precis\u00f2 che la dichiarazione non era un appoggio incondizionato ai contenuti del documento e non voleva in alcun modo entrare nel tema della fecondazione artificiale, ma era un apprezzamento limitato ai temi della manipolazione genetica e della vivisezione.\nConversione ecologica e stile di vita.\nAlexander Langer \u00e8 stato l'ideatore della \"Fiera delle Utopie Concrete\" che si svolge ogni anno a Citt\u00e0 di Castello presentando esperienze e soluzioni di conversione ecologica dell'economia e della societ\u00e0 attraverso iniziative permanenti e periodiche. Il concetto di conversione ecologica \u00e8 centrale nel pensiero di Langer e intende sia lo stile di vita individuale, sia la trasformazione della societ\u00e0. Egli lanci\u00f2 il motto (ispirato di contrario al motto olimpico \"Citius, altius, fortius\" ossia \"pi\u00f9 veloce, pi\u00f9 alto, pi\u00f9 forte\") \"Lentius, profundius, suavius\" (\"pi\u00f9 lento, pi\u00f9 profondo, pi\u00f9 dolce\"). Nel 2015 Marco Boato ha definito l'ecologismo di Langer come una delle ispirazioni dell'enciclica Laudato si' di papa Francesco.\nImpegno per la pace nell'ex Jugoslavia.\nLanger dedic\u00f2 negli ultimi anni della sua vita un particolare impegno alle ragioni della pace nei territori dell'ex-Jugoslavia, segnati dalla guerra. Per far cessare il conflitto propose l'intervento della comunit\u00e0 internazionale tramite una forza dell'ONU. Visit\u00f2 diverse volte i territori bosniaci e il Kosovo.\nNel 1994 egli introdusse per la prima volta al Parlamento Europeo l'idea di costituire un Corpo Civile di Pace Europeo per gestire, trasformare, prevenire i conflitti senza l'uso della violenza o delle armi.\nGli ultimi tempi e il suicidio nel 1995.\nNel maggio 1995 Langer si candid\u00f2 a sindaco di Bolzano, ma la sua candidatura fu respinta a causa del suo nuovo rifiuto di dichiarare la propria appartenenza etnica nel censimento.\nIn seguito alla strage di Tuzla, uno degli eventi dell'escalation della violenza serba sui bosniaci (un bombardamento di civili che uccise 71 giovani) che sarebbero culminati nel massacro di Srebrenica di 8000 bosgnacchi a opera delle milizie di Ratko Mladi\u0107, avvenuto alcuni giorni dopo la morte di Langer, nonostante fosse un convinto pacifista e nonviolento chiese in alcuni articoli \"l\u00b4intervento internazionale armato\", definendo i caschi blu \"ostaggi dileggiati\", e chiedendo di inviare soldati per \"fermare l\u00b4aggressione\", \"proteggere le vittime\", \"punire i colpevoli\", e impedire che \"la conquista etnica con la forza delle armi torni a essere legge in Europa\". Questi interventi gli alienarono la considerazione di ex compagni di lotta, come i Verdi, accentuando la sua sensazione di solitudine e sconfitta. Un altro evento che gli aveva provocato sconforto fu la morte della sua amica Petra Kelly (una dei promotori dei Verdi tedeschi), deceduta in un atto di omicidio-suicidio ad opera del compagno Gert Bastian, per cui scrisse un necrologio nel 1992.\nIl 26 giugno 1995 Langer partecip\u00f2 a Cannes alle proteste contro l'inerzia dell'Europa di fronte alla guerra nei Balcani e lo stesso giorno scrisse il suo ultimo articolo, sempre sulla Bosnia, intitolato \"L'Europa muore o rinasce a Sarajevo\". Sconvolto dal dramma della guerra, sofferente di asma e depressione, il 3 luglio 1995 Langer si tolse la vita a Pian dei Giullari, nei pressi di Firenze, impiccandosi a un albero di albicocche; ai familiari e agli amici lasci\u00f2 tre biglietti, di cui uno scritto in tedesco agli amici, che spiegava il gesto e citava anche una frase dal vangelo di Matteo: \nGli altri due brevi biglietti erano in italiano e citavano la moglie Valeria Malcontenti (sposata nel 1985), a cui l'ultimo era indirizzato direttamente: \"\u00abPerdonatemi tutti e vogliate bene a Valeria\u00bb\" e \"\u00abValeria, amata pi\u00f9 di quanto tu non voglia credere, non ce la faccio pi\u00f9. Perdonami e cerca una nuova spinta di vita. Ti abbraccio proprio forte\u00bb\". Alexander Langer riposa nel piccolo cimitero di Telves accanto ai suoi genitori.\nOnorificenze e dediche.\nIl 22 febbraio 2021, per il Settantacinquesimo anniversario della nascita, il Consiglio Comunale di Sarajevo gli ha conferito la Cittadinanza Onoraria postuma per il suo impegno per la promozione della pace e della riconciliazione in Bosnia Erzegovina e soprattutto a difesa della citt\u00e0 di Sarajevo durante la guerra del 1992-1995.Nel 2006 il Comune di Vipiteno ha dedicato ad Alexander Langer la piazza sulla quale si affaccia lIstituto Pluricomprensivo Alta Val D\u2019Isarco; successivamente l'intero polo scolastico \u00e8 stato a lui dedicato, andando a sostituire, nel 2019, la vecchia denominazione di Liceo P.M.Virgilio."}
{"id": "211406", "revid": "124874527", "url": "https://it.wikipedia.org/wiki?curid=211406", "title": "Simon &amp; Garfunkel", "text": "Simon &amp; Garfunkel sono stati un popolare duo folk statunitense, costituito da Paul Simon (Newark, 13 ottobre 1941) e Art Garfunkel, (New York, 5 novembre 1941). Dopo il loro primo grande successo (\"The Sound of Silence\", 1964) divennero fra i pi\u00f9 famosi artisti musicali degli anni sessanta. Alcune delle loro canzoni (\"The Sound of Silence\", \"The Boxer\", \"Mrs. Robinson\", \"Bridge over Troubled Water\") sono veri e propri classici della musica leggera. Il duo ha ricevuto innumerevoli Grammy Awards ed \u00e8 citato nella Rock and Roll Hall of Fame. Sono stati inseriti al 40\u00ba posto nella lista \"Greatest Artists of All Time\" stilata dalla rivista Rolling Stone.\nStoria del duo.\nLe origini.\nEntrambi di origine ebraica, Paul Simon e Arthur Garfunkel vivono da bambini a pochi isolati l'uno dall'altro a Forest Hills, una zona residenziale nella periferia di New York, e frequentano la stessa scuola elementare. La loro prima esibizione in pubblico si pu\u00f2 far risalire appunto a quell'epoca, quando in una recita scolastica interpretano rispettivamente il ruolo del \"Bianconiglio\" e dello \"Stregatto\" in \"Alice nel Paese delle Meraviglie\" di Lewis Carroll.\nArrivati alla Forest Hills High School di New York, i due compagni di scuola iniziano a suonare insieme come \"Tom and Jerry\" (come il celebre cartone animato), con gli pseudonimi Jerry Landis (Simon) e Tom Graph (Garfunkel). Ispirandosi dichiaratamente allo stile degli Everly Brothers, nel 1957 cominciano a scrivere brani originali e incidono la loro prima canzone, \"Hey, Schoolgirl\", per Sid Prosen dell'etichetta Big Records. Il singolo viene pubblicato sia come 45 giri che come 78 giri (il lato B era \"Dancin' Wild\") e vendette circa 100.000 copie, raggiungendo la posizione 49 nelle classifiche di Billboard.\nCon questo brano partecipano al festival \"American Bandstand\", suonando subito dopo \"Great Balls of Fire\" di Jerry Lee Lewis.\n\"Tom and Jerry\" incidono altri singoli e, nel periodo tra il 1958 e il 1964, tentano altre strade nel mondo musicale (Simon incide sotto gli pseudonimi di Jerry Landis, True Taylor, Tico &amp; The Triumphs e Paul Kane, Garfunkel come Artie Garr), ma non riescono a ripetere il successo del primo disco. Simon si iscrive al Queens College di New York e Garfunkel alla Columbia University.\nNel 1963 Simon torna alla ribalta sulla scena \"folk\", suonando con Bob Dylan e poi con Carole King. Sempre in quel periodo fa ascoltare a Garfunkel alcune sue canzoni folk: \"Sparrow\", \"Bleecker Street\" e \"He Was My Brother\".\nNel 1964 la Columbia Records pubblica il primo album di \"Simon &amp; Garfunkel\", \"Wednesday Morning, 3 A.M.\", che include cinque brani originali, fra cui \"The Sound of Silence\", in versione acustica, e i tre gi\u00e0 menzionati. \"He Was My Brother\" viene dedicato ad Andrew Goodman, amico di entrambi e compagno di classe di Simon al Queens College; Goodman fu uno dei tre attivisti per i diritti civili assassinati nella Contea di Neshoba il 21 giugno 1964.\nPrima separazione.\nPoco dopo l'incisione del loro primo album, che all'inizio si rivela un \"flop\" commerciale, il duo si divide nuovamente. Simon si trasferisce in Inghilterra, dove nel maggio 1965 registra il suo album solista \"The Paul Simon Songbook\". L'album \u00e8 stato ritirato dal mercato nel 1979 su richiesta di Simon, per essere poi ripubblicato nel 2004 su CD, con l'aggiunta di tracce bonus.\nNell'estate del 1965, alle stazioni radio attorno a Cocoa Beach e Gainesville (Florida) cominciano a pervenire richieste per \"The Sound of Silence\". Il brano inizia poi a essere trasmesso per radio anche a Boston. Mentre Simon \u00e8 ancora in Inghilterra, Tom Wilson, produttore del disco, decide di modificare la registrazione originale del brano aggiungendovi chitarra elettrica e batteria (ispirandosi ai primi lavori dei Byrds) e lo ripubblica come singolo (con \"We've Got a Groovy Thing Goin\" come lato B). \"The Sound of Silence\" diviene cos\u00ec uno dei primi esempi di \"folk rock\", posizionandosi nei primi quaranta posti delle classifiche di vendita americane e salendo poi fino al primo posto a dicembre dello stesso anno.\nIl ritorno del duo.\nSulla scorta dell'inaspettato successo di \"The Sound of Silence\", Simon torna negli Stati Uniti e il duo si ricompone. La nuova collaborazione d\u00e0 vita a una sequenza di celebri album. I testi di Simon, profondi e immaginifici, sono spesso alleggeriti da una costante vena ironica.\nIl 17 gennaio 1966 Simon &amp; Garfunkel pubblicano l'album \"Sounds of Silence\", che raggiunge la posizione 21 nelle classifiche; anche \"Wednesday Morning, 3 A.M.\" viene ristampato e questa volta raggiunge la posizione 30. \"Sounds of Silence\" include anche alcuni brani tratti da \"The Paul Simon Song Book\", rielaborati con strumenti elettrici: \"I Am A Rock\", \"Leaves That Are Green\", \"April Come She Will\" e \"Kathy's Song\".\nIl duo compone altri singoli di successo, fra cui \"Scarborough Fair\" (basato su una ballata tradizionale inglese arricchita con una contromelodia originale e con un testo antimilitarista) e \"Homeward Bound\" (brano autobiografico sulla vita di Simon in \"tour\" in Inghilterra nel 1965).\nAltri brani di \"The Paul Simon Song Book\" verranno poi inclusi nell'album del 1966 \"Parsley, Sage, Rosemary and Thyme\".\nNel 1967, Simon e Garfunkel partecipano, in giugno, al \"Monterey Pop Festival\" e scrivono la colonna sonora del film \"Il laureato\" di Mike Nichols, con la quale Simon vince il Grammy per la migliore colonna sonora originale.\nNel marzo 1968 viene pubblicato \"Bookends\", anch'esso subito in testa alla \"top ten\". I testi di questo album affrontano per la prima volta temi complessi quali la vecchiaia e la perdita. \nVi si trovano, tra le altre, ancora \"Mrs. Robinson\" (che questa volta salta al primo posto in classifica come singolo nella Billboard Hot 100 per tre settimane e vince il Grammy nel 1969) e la celebre \"America\" (di cui anche gli Yes hanno proposto una famosa \"cover\").\nSeconda separazione.\nNel 1969, Garfunkel aveva iniziato a lavorare come attore. Simon incomincia a sentirsi frustrato dai troppi impegni di Garfunkel (e dalla scelta di questi di non pubblicare \"Cuba s\u00ec, Nixon no\") e il rapporto fra i due finisce per deteriorarsi. Gli ultimi concerti del \"tour\" del 1969 includono le celebri \"performance\" alla Miami University di Oxford (Ohio, 11 novembre) e a Carbondale (Illinois), di cui si ritiene esistano numerose registrazioni \"bootleg\". Filmati di questi concerti furono mostrati nel controverso speciale televisivo \"Songs of America\", che gli sponsor TV rifiutarono di sostenere a causa delle posizioni fortemente contrarie alla guerra nel Vietnam prese da Simon e Garfunkel.\nL'album finale del duo, \"Bridge over Troubled Water\", viene pubblicato il 26 gennaio 1970. Il singolo con la \"title track\" arriva primo nella Billboard Hot 100 per sei settimane diventando uno dei 45 giri pi\u00f9 venduti di tutto il decennio. Nell'album sono inclusi brani come \"The Boxer\" e \"El c\u00f3ndor pasa\". Sia l'album che il singolo omonimo ricevono nel 1971 un ricco bottino di Grammy (per il miglior album, miglior singolo, disco meglio prodotto, migliore canzone contemporanea, migliore arrangiamento e cos\u00ec via).\nIl duo si scioglie quindi nuovamente, e la casa discografica fa uscire la \"compilation\" \"Greatest Hits\", che nel 1972 registra un enorme successo commerciale. Simon prosegue con una carriera solista di grande successo, grazie ad album come \"There Goes Rhymin' Simon\" (1973), \"Still Crazy After All These Years\" (1975), \"Hearts and Bones\" (1983) e \"Graceland\" (1986). Garfunkel prosegue sia come musicista che come attore. Il suo album pi\u00f9 apprezzato dalla critica \u00e8 stato \"Watermark\" (1978).\nDopo lo scioglimento.\nPur non essendosi mai ufficialmente ricostituiti come duo, Simon e Garfunkel si sono talvolta esibiti insieme in concerto. Il primo episodio fu il concerto al Madison Square Garden (1972) a favore del candidato alla presidenza George McGovern. Il 18 ottobre 1975 il duo apparve nella trasmissione della NBC \"Saturday Night Live\", suonando \"The Boxer\" e \"Scarborough Fair\". In quella stagione pubblicarono assieme anche un singolo, \"My Little Town\", che come prevedibile entr\u00f2 nelle top ten (il brano fu poi pubblicato nella discografia solista di entrambi).\nAltro episodio celebre fu il maestoso concerto in Central Park (19 settembre 1981), a cui assistettero 400.000 persone circa, e da cui fu ricavato quello che \u00e8 probabilmente l'album pi\u00f9 noto del duo, \"The Concert in Central Park\", che fu pubblicato su CD, VHS, LD e DVD. In seguito al grande successo di questo lavoro, Simon e Garfunkel si esibirono ancora dal vivo in un \"tour\" mondiale nel 1982 (Europa e Giappone) e 1983 (Stati Uniti e Canada). Il duo prov\u00f2 anche a realizzare un nuovo album insieme, ma alla fine Simon decise di cancellare la voce di Garfunkel dai brani e pubblic\u00f2 il materiale sull'album solista \"Hearts and Bones\". Nel 1990 i due suonarono ancora insieme alla cerimonia per la loro iscrizione nella Rock and Roll Hall of Fame. Nel 1993 tennero 21 concerti a New York. Nello stesso anno tennero anche alcuni concerti per beneficenza, come il \"Bridge School Concerts\".\nNel 2002, la Columbia pubblic\u00f2 un \"live\" inedito di Simon &amp; Garfunkel, col titolo \"Live from New York City, 1967\", registrato alla Philharmonic Hall il 22 gennaio 1967. L'anno successivo, il duo si riun\u00ec ancora per suonare \"The Sound of Silence\" all'apertura della cerimonia dei Grammy Awards, dopo aver ricevuto il Grammy Lifetime Achievement Award (il premio Grammy alla carriera). Nel 2003, Simon e Garfunkel iniziarono un altro \"tour\" degli Stati Uniti (con un appuntamento anche a Toronto), con il titolo \"Old Friends\". Al \"tour\" parteciparono come ospiti anche gli Everly Brothers. Il successo di \"Old Friends\" port\u00f2 il duo a replicare con un altro \"tour\" nel 2004, conclusosi al Telecomcerto in via dei Fori Imperiali a Roma. L'ultima esibizione del duo risale al New Orleans Jazz &amp; Heritage Festival nel 2010.\nAnni 2010.\nCantare i loro cavalli di battaglia al festival del 2010 New Orleans Jazz and Heritage fu difficile per Garfunkel, che aveva problemi di voce: \"Io ero terribile, matto e nervoso. Contavo su Paul Simon e sull'affetto del pubblico\", disse a Rolling Stone parecchi anni dopo. A Garfunkel fu diagnosticata una paresi alle corde vocali e i \"tour\" successivi, gi\u00e0 programmati, furono cancellati. Il suo manager, John Scher, inform\u00f2 la \"troupe\" di Simon che Garfunkel sarebbe stato pronto entro un anno, cosa che non accadde, danneggiando i rapporti fra i due. Simon continuava a pubblicizzare la sua volont\u00e0 di vedere Garfunkel ed elogiava la sua \"angelica\" voce. Garfunkel riguadagn\u00f2 la sua forza vocale nel corso dei due anni successivi, partecipando a spettacoli in un teatro di Harlem e in esibizioni \"underground\".\nNel 2014, Garfunkel disse a Rolling Stone di ritenere che lui e Simon avrebbero nuovamente partecipato insieme a dei \"tour\" ma aggiunse \"Io so che il pubblico di tutto il mondo ama Simon e Garfunkel e io sono con loro. Ma non credo che lo sia Paul Simon\". Interrogato su un ricongiungimento nel 2016, Simon disse: \"Onestamente, noi non andiamo d'accordo. Perci\u00f2 [cantare insieme] non \u00e8 come fare una cosa divertente. Se fosse divertente, io avrei detto OK, qualche volta usciremo e canteremo vecchie canzoni in armonia. Ci\u00f2 va bene. Ma se non si tratta di divertimento, sapete, e state per trovarvi in una situazione di tensione, bene, io ho un mucchio di ambienti musicali dove amo cantare. Cos\u00ec ci\u00f2 non accadr\u00e0 mai pi\u00f9. Questo \u00e8 tutto\". Nel febbraio del 2018, Simon annunci\u00f2 il suo ritiro dai \"tour\"."}
{"id": "211409", "revid": "14691", "url": "https://it.wikipedia.org/wiki?curid=211409", "title": "Pesciolino d'argento", "text": ""}
{"id": "211413", "revid": "1904508", "url": "https://it.wikipedia.org/wiki?curid=211413", "title": "Francesco IV d'Austria-Este", "text": "Biografia.\nInfanzia.\nSuo padre era l'arciduca Ferdinando d'Asburgo-Lorena, duca di Brisgovia; sua madre era Maria Beatrice d'Este, duchessa di Massa e principessa di Carrara e signora di Lunigiana, titoli ereditati dalla propria madre Maria Teresa Cybo-Malaspina.\nMatrimonio.\nNel 1812 Francesco spos\u00f2 la principessa Maria Beatrice di Savoia (1792-1840), figlia del re Vittorio Emanuele I di Sardegna e sua nipote, in quanto figlia della sorella Maria Teresa Giovanna (1773-1832). Francesco riteneva che la dinastia dei Savoia non seguisse la legge salica e perci\u00f2 Maria Beatrice potesse succedere al padre o agli zii ormai anziani: il regno di Sardegna unito ai ducati che Francesco stava per ereditare avrebbe formato lo stato pi\u00f9 potente dell'Italia settentrionale, in grado di aggregarne altri minori, se il desiderio di unit\u00e0 e indipendenza che circolava per l'Italia non si fosse indirizzato verso la repubblica come, invece, auspicava Mazzini. Maria Beatrice acconsent\u00ec piangendo al matrimonio con lo zio, come ricorda il diario della sua \"camerista\", Monica Borron.\nAvversione alla Carboneria.\nNel 1820 il Tribunale di Stato di Rubiera process\u00f2 quarantasette persone accusate di Carboneria, condannandole a varie pene; due furono le condanne a morte. Il duca, al quale spettava la convalida delle sentenze e che dimostrava generalmente clemenza, ne conferm\u00f2 alcune, per altre ridusse la pena inflitta e conferm\u00f2 delle due condanne a morte solo quella nei confronti di don Giuseppe Andreoli, decapitato poco dopo a Rubiera perch\u00e9 il suo stato di sacerdote, secondo il duca, aggravava il reato: egli, difatti, sosteneva la possibilit\u00e0 di conciliare la religione cattolica con le ideologie risorgimentali.\nPoich\u00e9 vari studenti si mostravano sostenitori delle nuove idee, impose che gli universitari risiedessero in collegi che sorsero numerosi; si impegn\u00f2 a far ridurre il numero degli studenti in giurisprudenza, giudicandoli pericolosi per le sorti del ducato e inutilmente in numero troppo elevato per le reali necessit\u00e0.\nPolitica agraria.\n, rivolgendo piuttosto le sue cure all'agricoltura, i cui lavoratori erano pi\u00f9 fedeli alla monarchia.\nNel 1834 fece costruire a Modena il grandioso Foro boario per il mercato del bestiame \"a onore e comodo dei fedeli agricoltori\", che per\u00f2 non gradirono e il fabbricato rimase vuoto. I grandi portici vennero chiusi e i locali ricavati adibiti a vari usi; oggi sono sede della facolt\u00e0 di economia dell'Universit\u00e0.\nA giudicare dalle cronache redatte dagli avversari politici (in particolare esponenti del Risorgimento), Francesco IV us\u00f2 nel suo governo un'impronta dittatoriale e sanguinaria. Ad esempio, il libro \"Ciro Menotti e i suoi compagni\", scritto dall'ufficiale garibaldino Taddeo Grandi, modenese, edito nel 1880 (dalla tipografia Azzoguidi di Modena e di cui una copia \u00e8 conservata presso la biblioteca del museo mazziniano di Genova), riporta gli atti di atrocit\u00e0 commessi dalla polizia del Ducato, al cui comando vi era proprio Francesco IV.\nRapporti con Ciro Menotti.\nCiro Menotti stesso mor\u00ec sulla forca in seguito a un mai ben dimostrato tentativo di insurrezione ai danni del Duca. Se la vicenda di Ciro Menotti non \u00e8 mai stata chiarita con certezza, certo \u00e8 che il Menotti e il duca si conoscevano e forse fra i due erano intervenuti accordi politici: Francesco IV condivideva il progetto menottiano di pervenire all'unit\u00e0 d'Italia attraverso moti coordinati in diverse citt\u00e0, nella speranza di essere lui il futuro sovrano d'Italia.\nCertamente egli pensava a un regno dell'Italia settentrionale fino alla Toscana, eppure non si capisce come mai il duca, che sapeva del progetto di Ciro Menotti, non l'abbia fatto arrestare prima: la versione pi\u00f9 accreditata \u00e8 che il duca abbia in un primo tempo favorito e appoggiato la rivolta, conoscendone anche la data, ma che un intervento dell'Austria gli fece cambiare idea e programmi.\nA questo punto, il 3 febbraio 1831, Menotti, temendo di essere arrestato, anticip\u00f2 i tempi. Francesco IV, informato, fece circondare dalle sue guardie la casa di Menotti, ove si stava svolgendo una riunione di una quarantina di congiurati; vennero sparati alcuni colpi e le guardie ebbero subito ragione dei rivoltosi, che in parte fuggirono, in parte furono arrestati.\nCiro Menotti cerc\u00f2 la fuga saltando da una finestra nel giardino retrostante ma rimase ferito e venne arrestato. Il duca scrisse subito una lettera al governatore di Reggio \"Questa notte \u00e8 scoppiata contro di me una terribile congiura. I cospiratori sono nelle mie mani. Mandatemi subito il boia.\"\nIntanto era scoppiata la rivolta a Bologna e il duca giudic\u00f2 prudente fuggire a Mantova, portando con s\u00e9 in catene Ciro Menotti, che, alla fine dei moti, fu ricondotto a Modena e giudicato dal Tribunale speciale di Rubiera; la condanna a morte per impiccagione fu eseguita sugli spalti della Cittadella della citt\u00e0.\nMorte.\nIl Duca mor\u00ec a Modena il 21 gennaio 1846 e venne sepolto nella Chiesa di San Vincenzo di Modena, che dal 1836 fu arricchita della Cappella funebre dei Principi d'Este e Austria-Este; la salma di Francesco IV fu collocata sopra la tomba di sua moglie, Maria Beatrice Vittoria.\nParentele.\nFrancesco IV era imparentato con le pi\u00f9 importanti case reali d'Europa.Per parte di padre era nipote di Maria Antonietta e Luigi XVI, cugino del re Francesco I delle Due Sicilie e dell'imperatore Francesco I d'Austria, del duca di Parma e re d'Etruria Ludovico di Borbone, di Luigi XVII di Francia e del granduca Ferdinando III di Toscana. Inoltre suoi cognati erano il re Vittorio Emanuele I di Savoia, che divenne in seguito anche suo suocero, e l'Elettore di Baviera Carlo Teodoro di Wittelsbach. Suo cugino di secondo grado era Luigi Filippo di Francia.\nDiscendenza.\nFrancesco e Maria Beatrice ebbero quattro figli:\nNote.\nMolte dettagliate notizie sui 24 mesi, non continuativi, di soggiorno in Sardegna del futuro Duca (tra la primavera 1811 e l'estate del '13) si leggono nel suo diario ancora inedito, consultabile nell'Archivio di Stato di Modena. V. Paolo CAU, Dal diario di Francesco d'Austria-Este: i due soggiorni in Sardegna, in \"Quaderni Estensi\", rivista online dell'Archivio di Stato di Modena, della Galleria Estense e della Biblioteca Estense, n.6, 2014, p.348\u00f7366"}
{"id": "211418", "revid": "123981741", "url": "https://it.wikipedia.org/wiki?curid=211418", "title": "Divisionismo", "text": "Il divisionismo \u00e8 un fenomeno artistico Italiano, nato alla fine dell'800, tecnicamente derivato dal neoimpressionismo e caratterizzato dalla separazione dei colori in singoli punti o linee che interagiscono fra di loro in senso ottico; per tali motivi pu\u00f2 essere definito come una variante specifica del puntinismo. Il divisionismo non pu\u00f2 essere definito un movimento pittorico perch\u00e9 gli artisti che usarono questa tecnica pittorica non scrissero mai un manifesto artistico. Secondo alcuni studiosi trov\u00f2 il suo esponente principale in Pellizza da Volpedo, secondo altri in Giovanni Segantini. I principi che ne codificarono le direttive furono delineati da Gaetano Previati, che ne svilupp\u00f2 le linee influendo sia sul territorio ligure che su quello lombardo.\nI maggiori divisionisti (Segantini, Previati, Morbelli, Pelizza e Longoni) erano a contratto della Galleria dei fratelli Grubicy, di cui Vittore Grubicy de Dragon anch'egli primario pittore divisionista e uno dei primi teorici della tecnica, ne promosse le opere attraverso mostre ed esposizioni nazionali e Parigine, attirando altri pittori dalla Lombardia, dal Piemonte, dalla Liguria e dalla Toscana.\nL'atto ufficiale che sancisce la nascita del divisionismo \u00e8 alla Triennale di Milano dove, nel 1891 viene esposto il quadro \"Le due madri\" di Giovanni Segantini. Influenz\u00f2 le giovani generazioni di pittori italiani fino alla stagione delle avanguardie: mossero i primi passi sotto l'astro del divisionismo pittori futuristi come Umberto Boccioni e Giacomo Balla, oppure Plinio Nomellini.\nOrigini.\nDal punto di vista tecnico, il divisionismo prese spunto dal \"Pointillisme\" (Puntinismo) francese. Quest'ultimo, derivato dalla corrente impressionista, accostava nella tela attraverso puntini e non pennellate, colori puri senza mescolarli. In Italia l'applicazione alla pittura delle nuove scoperte scientifiche relative al tema del colore non avviene nel modo strettamente ortodosso, fedele alle leggi della mescolanza ottica e ai principi della forma, come in Francia (Georges Seurat). Diversi sono, infatti, i precedenti pittorici e l'ambito culturale: in Francia, l'Impressionismo; in Italia la Scapigliatura e il Decadentismo.\nIl puntinismo.\nLa tecnica del \"pointillisme\" consentiva di ottenere la massima luminosit\u00e0 accostando i colori complementari ma rivelava anche un interesse scientifico: l'artista si prefiggeva di ottenere la scomposizione del colore quale quella che si riteneva essere allora, sulla scorta delle ultime acquisizioni scientifiche, la scomposizione ed acquisizione \"naturale\" dei colori a livello retinico. La retina dell'osservatore dovr\u00e0 ricomporre tonalit\u00e0 e sfumature derivate dalla pittura \"per punti\", come avviene fisiologicamente quando guardiamo un bosco e le mille tonalit\u00e0 di verde delle foglie e delle piante. Queste, infatti, ci appariranno distinte in loro prossimit\u00e0, mentre tenderanno sempre pi\u00f9 ad \"unificarsi\" per tonalit\u00e0 omogenee non appena le si osserver\u00e0 di lontano. A tale proposito, tuttavia, va precisato che l'interesse scientifico rivolto al colore ed alla sua percezione prese relativamente meno forza nel divisionismo rispetto al pointillisme. Nel divisionismo, infatti, i puntini diventano filamenti frastagliati che invece di accostarsi spesso si sovrappongono (in tal senso, sono chiari gli spunti che indirizzano verso il dinamismo futurista).\nConcetti estetici.\nIl Divisionismo trae dal Simbolismo la rivalutazione dei miti, il misticismo, il rapporto tra musica e pittura propria dell'estetica wagneriana e soprattutto per la corrispondenza tra essi ed il mondo interiore,ma si caratterizza per l'impegno sociale e politico dei suoi aderenti.\nLa Scapigliatura lombarda di met\u00e0 dell'Ottocento provoca la perdita l'interesse antiaccademico che contrasta l'arte consacrata dalla tradizione, il contenuto mitologico e storico, le forme classicheggianti o puriste, privilegiando invece il ritratto di introspezione psichica o sentimentale comuni anche al Realismo. Per la tecnica pittorica, caratterizzata da contorni sfumati, colore spumoso, forte contrasto chiaroscurale, la Scapigliatura viene accostata all'Impressionismo, ma se ne diversifica per l'acuta sensibilit\u00e0 e l'intimismo dell'interpretazione.\nVerso la fine del secolo, l'aggravarsi dei problemi sociali viene registrato dagli artisti i cui contenuti pittorici si fanno pi\u00f9 tragici, la scienza, invece che sanare la triste condizione delle masse, diventa mezzo per accrescerne lo sfruttamento. L'arte \u00e8 ora interpretata come una via di salvezza, per cui si estende ad ogni aspetto della vita (da notare gli sviluppi nel Regno Unito con i Preraffaelliti).\nContro il Positivismo si assiste alla rivalutazione della filosofia di Schopenhauer, anche attraverso il pensiero di Nietzsche, secondo la quale il mondo fenomenico \u00e8 ritenuto pura apparenza, mentre solo la contemplazione artistica consente il contatto con la verit\u00e0. Secondo lo Spiritualismo di fine secolo, la natura \u00e8 percorsa da forze vitali, identificate nella forma artistica della linea curva, serpentina.\nL'artista si rifugia nell'interiorizzazione del rapporto arte/natura, che interpreta con sottolineature diverse, accentuandone il significato simbolico evocativo, che si concretizza nel divisionismo. In questo senso, se il pointillisme si ricollega al Positivismo, la teoria divisionista ne diventa una sorta di antitesi. Per Previati: \nIl tratteggio, gi\u00e0 adottato nei disegni e nelle incisioni, diventa pennellata direzionale, che spesso si avvolge su se stessa, filamento arabescato, che asseconda le forme, si piega in matasse di luce/colore, dall'andamento spesso circolare, a spirale, a sezione di cerchio, perch\u00e9 la luce \u00e8 vita. Nell'interpretazione di Previati si ravvisano pi\u00f9 esplicitamente, sia nel valore di segno dei soggetti, sia nell'uso della linea curva, i caratteri propri del Simbolismo (\"Maternit\u00e0\" 1891; \"Il sogno\" 1912).\nSegantini, in \"Cos\u00ec penso e sento la pittura\" per \"Cronaca d'arte\" di Milano del 1\u00ba febbraio 1891, attribuisce all'arte un valore religioso: \"Letteratura, musica, pittura, ...formeranno la trinit\u00e0 dello spirito. Un forte sentire, a contatto della natura...\" (\"L'angelo della vita\" 1894; \"L'amore alla fonte della vita\" 1896)\nLe tematiche si differenziano dalla corrente francese puntinista: sebbene in un primo periodo vennero riproposti paesaggi e scenari all'aria aperta, questi lasciarono posto a problematiche sociali e vita quotidiana (sviluppo certamente gi\u00e0 presente nei macchiaioli toscani) in particolare nel caso di Pelizza e Plinio Nomellini i cui interessi artistici si intrecciarono all'attivismo socialista. Nel caso di Previati invece profonde riflessioni su temi religiosi.\nPittori divisionisti.\nI maggiori esponenti del Divisionismo furono Vittore Grubicy de Dragon, Giovanni Segantini, Plinio Nomellini, Matteo Olivero, Gaetano Previati, Angelo Morbelli, Giuseppe Pellizza da Volpedo, Rubaldo Merello, Carlo Fornara, Emilio Longoni. Inizialmente ader\u00ec al divisionismo Umberto Boccioni; anche Giacomo Balla part\u00ec per le sue ricerche di scomposizione della luce e delle forme dall'esperienza divisionista.\nAltri divisionisti da ricordare sono: Cornelio Geranzani, Giuseppe Cominetti, Lazzaro Luxardo ed Eso Peluzzi, appartenenti alla scuola ligure; Carlo Cressini, Angelo Barabino (Tortonese), Romano Valori milanesi; Plinio Nomellini, Galileo Chini, Adriano Baracchini Caputi, Llewelyn Lloyd, Gino Romiti(in alcune rare opere), Benvenuto Benvenuti, Reunuccio Renucci (in alcune rare opere) livornesi; Guglielmo Amedeo Lori pisano; Flavio Bertelli e Antonio Discovolo di Bologna (anche se abbandoner\u00e0 tale stile a causa dello sforzo e dei tempi lunghi che questa tecnica richiede) , Antonio Ballero sardo e Otello Leiss di Ferrara. Pietro Mengarini appartenente alla secessione romana di Roma. \nAlcuni aspetti tipici del Divisionismo possono rintracciarsi secondo alcuni critici in certe opere del milanese Filippo Carcano.\nOperarono un singolare rinnovamento dell'arte sacra in chiave divisionista i pittori Augusto Mussini, detto fra' Paolo, reggiano, che vag\u00f2 a lungo tra i conventi delle Marche, tanto da essere chiamato il \"frate-pittore\" pur non avendo mai preso i voti, e don Angelo Rescalli, sacerdote-pittore cremonese che pur non avendo mai trattato temi dichiaratamente sacri, riprodusse nei suoi dipinti numerosissime chiese, inserite sempre in paesaggi silenti."}
{"id": "211423", "revid": "614773", "url": "https://it.wikipedia.org/wiki?curid=211423", "title": "Lazzaro Luxardo", "text": "Biografia.\nNato a Voltri (GE), frequent\u00f2 l'Accademia Ligustica di Belle Arti dove fu in seguito professore. Segu\u00ec i corsi di incisione tenuti da Raffaele Granara. Vinse nel 1890 la Pensione Traverso che gli permise di soggiornare a Roma, Firenze e Venezia.\nEsord\u00ec coi dipinti di soggetto storico e letterario per dedicarsi in seguito al ritratto ed al paesaggio tradizionale che innover\u00e0 subendo l'influenza del divisionismo.\nPartecip\u00f2 a numerose esposizioni della Promotrice Genovese e a diverse edizioni della Mostra del bozzetto. Si perfezion\u00f2 a Roma e Firenze nella pittura tradizionale. Dipinse a Venezia dove si ciment\u00f2 con gli effetti della laguna. Fu anche ritrattista e dipinse inoltre alcuni affreschi decorativi.\nSi dedic\u00f2 anche all'acquaforte e all'affresco. Sue opere figurano all'Accademia Ligustica e nelle Civiche Raccolte di Genova."}
{"id": "211426", "revid": "1154737", "url": "https://it.wikipedia.org/wiki?curid=211426", "title": "Erne", "text": "L'Erne (in gaelico Abhainn na h\u00c9irne, in inglese River Erne) \u00e8 un fiume dell'Irlanda che nasce sul confine fra Repubblica d'Irlanda e Irlanda del Nord, per percorrere verso nord il Fermanagh fino all'Upper Lough Erne, dopo il quale cambia corso verso ovest-nord ovest, immettendosi nel Lower Lough Erne prima di entrare in Donegal e sfociare nei pressi di Ballyshannon. L'Erne \u00e8 collegato allo Shannon tramite un canale (\"Shannon-Erne Waterway\") che parte dalla contea di Leitrim e confluisce nei pressi di Belturbet."}
{"id": "211427", "revid": "297059", "url": "https://it.wikipedia.org/wiki?curid=211427", "title": "Vincenzo Cabianca", "text": "Biografia.\nNato da Giovanni, di origine vicentina e da Maria Pipa, Cabianca riceve la prima istruzione artistica presso l'Accademia Cignaroli di Verona, allievo di Caliari che l'avvia ai canoni pittorici tradizionali.\nNel 1845 frequenta i corsi dell'Accademia di Venezia con Ludovico Lipparini e Michelangelo Grigoletti, nel 1848 \u00e8 a Bologna per scampare alla Prima guerra d'indipendenza, nel 1849 \u00e8 di ritorno a Verona dove impartisce lezioni di pittura alla giovane allieva mantovana Orsola Ferrari, salva una parentesi nel 1851 a Milano dove conosce Domenico Induno, fino al trasferimento a Firenze nel 1853 per avviarsi alla scuola di Giovanni Signorini, padre di Telemaco e per sottrarsi alla persecuzione della polizia austriaca per i suoi ideali patriottici.\nA Firenze frequenta con assiduit\u00e0 Telemaco Signorini, Cristiano Banti e Odoardo Borrani, entrando a far parte del gruppo di artisti che a partire dal 1855 stabiliscono il proprio ritrovo al Caff\u00e8 Michelangiolo, dando origine alla innovativa corrente dei Macchiaioli che ne influenza decisamente parte della produzione artistica, come nel polemico \"Porco nero contro il muro bianco\" del 1859, anno in cui con gli amici Banti e Signorini viaggia a Napoli, a Solferino e La Spezia, mentre nel 1861 \u00e8 a Parigi dove incontra gli esponenti della Scuola di Barbizon come Camille Corot e Alexandre-Gabriel Decamps ed espone alla 1\u00aa Esposizione nazionale di Belle Arti di Firenze. \nNel 1863 si trasferisce a Parma dove \u00e8 ospitato dall'amico Cecrope Barilli e viene in contatto con Salvatore Marchesi, mentre nel 1869 \u00e8 prima sul litorale laziale e nel 1870 si stabilisce definitivamente a Roma con la famiglia (la moglie Adelaide, insegnante, i figli Silvio e Nerina), frequentando l'ambiente artistico capitolino e fondando il sodalizio \"In arte libertas\" con Giovanni Costa, Mario de Maria, Ettore Roesler Franz e Giulio Aristide Sartorio.\nNel 1873 \u00e8 a Castiglioncello con Federico Zandomeneghi, al 1875 e 1876 risalgono le visite ad Amalfi e a Capri con Nino Costa.\nNel 1886, su invito di Giuseppe Cellini, collabora all'illustrazione della edictio picta di \"Isaotta Guttadauro\" di Gabriele D'Annunzio.\nIn questo periodo partecipa a mostre presso le maggiori europee e negli Stati Uniti ma, a causa di gravi problemi di salute, dal 1893 la sua produzione cessa, nonostante i suoi dipinti continuino a comparire nelle esposizioni, come l'ultima personale del 1902 presso la Societ\u00e0 degli amatori e cultori di Belle Arti di Roma.\nMuore a Roma il 22 marzo 1902.\nArchivio.\nL'archivio di Vincenzo Cabianca, costituito da un epistolario (1856-1909) e appunti autobiografici manoscritti e dattiloscritti, \u00e8 una serie documentaria contenuta all'interno del fondo di artisti Macchiaioli, conservato presso il Nuovo Archivio dei Macchiaioli. Si tratta di una raccolta di vari nuclei afferenti a diversi artisti, costituita da Dario Durb\u00e9, comprendente documentazione, originale e in copia, di grande interesse per lo studio del movimento dei Macchiaioli, nonch\u00e9 del Risorgimento e della cultura toscana dell'Ottocento.\nAttivit\u00e0 e stile.\nAvviato all'attivit\u00e0 artistica secondo i canoni tradizionali dal veronese Caliari, nella prima fase della sua carriera Cabianca si dedica prevalentemente alle scene di genere e al ritratto (\"Autoritratto\" e \"Ritratto di famiglia\" del 1854), con tecnica a olio o acquerello, sfociando anche su temi sociali contemporanei (\"Rifiuto di elemosina del patriarca di Venezia del 1850\") e dove lascia gi\u00e0 intravedere un vivo interesse per il cromatismo reso con vivaci pennellate che lo conduce nel periodo tra il 1855 e il 1858 all'adesione alla corrente macchiaiola, cui \u00e8 avvicinato dagli amici Telemaco Signorini e Cristiano Banti.\nOpere significative di questo periodo sono \"Porcile\",\" Donna con un porco contro il sole\" (disperso) e \"Porco nero contro il muro bianco\", dove appaiono evidenti il realismo dei soggetti, le scelte chiaroscurali e le influenze del lombardo Gerolamo Induno.\nNel 1854 partecipa all'esposizione fiorentina di Belle Arti con quattro dipinti, mentre alla Promotrice espone quattro quadri di genere: \"Una confidenza\", \"La disdetta di casa\", \"Il magnetismo\", \"La miseria\".\nNel 1859 espone alla Promotrice \"Novellieri fiorentini del Trecento\", \"Dante nel Casentino\", \"Il ratto di Piccarda Donati\" e \"Ricognizione per sorpresa\".\nAl 1861 risalgono il viaggio a Parigi con Banti e Signorini e l'esposizione alla Mostra nazionale di Belle Arti con \"Ferriera nella Versilia\" che riscosse poco credito, cos\u00ec come all'esposizione fiorentina di Belle Arti del 1863, dove espose \"Barca a rimorchio\", \"Mattino nei dintorni di Firenze\" e \"Crepuscolo\". \nNel 1863 Giovanni Boldini esegue alcuni ritratti dell'amico Cabianca, insieme al quale frequentava casa di Cristiano Banti, sei dei quali ci sono pervenuti.\nAi suoi soggiorni a La Spezia ed Arezzo risalgono \"Castiglion Fiorentino\" e \"Le monachine\" (1862), \"Arco a Portovenere\", \"Contadina a Montemurlo\", \"Cave di La Spezia\", \"Acquaiole della Spezia\" (1864), \"Spiaggia a Viareggio\" (1865), \"Case a Lerici\" (1867), \"Il bagno tra gli scogli\" (1868), dove nelle scelte cromatiche \u00e8 evidente l'influenza di altri artisti macchiaioli come Raffaello Sernesi e Odoardo Borrani.\nAlla Esposizione di Belle Arti della Societ\u00e0 promotrice di Napoli del 1865 presenta il dipinto \"Avanzi della chiesa di S. Pietro a Portovenere\".\nA partire dagli anni settanta si trasferisce definitivamente a Roma, dedicandosi in prevalenza agli acquerelli, tecnica di successo in Inghilterra dove soggiorna ed espone, uscendo quindi dalla corrente macchiaiola.\nMostre.\nNel 1927 a Verona gli viene dedicata la personale \"Onoranze centenarie al pittore Vincenzo Cabianca\" in occasione del centenario della sua nascita, cos\u00ec come nel 1938 a Roma presso la Opera Nazionale Dopolavoro.\nNel 1977 presso la Galleria nazionale d'arte moderna e contemporanea di Roma, si \u00e8 tenuta l'esposizione del fondo d'atelier pressoch\u00e9 intatto lasciata dall'artista alla sua morte, comprendente tutti i taccuini con i disegni custoditi nell'archivio Cabianca.\nNell'ottobre del 2007 \u00e8 allestita a Villa Bardini di Firenze la mostra \"Cabianca e la civilt\u00e0 dei Macchiaioli\".\nNel 2008 presso il Museo nazionale Alinari della fotografia di Firenze, si \u00e8 tenuta la mostra \"I macchiaioli e la fotografia\", nel quale sono pubblicate immagini fotografiche dell'archivio Cabianca collegato al ambiente dei Macchiaioli.\nNel gennaio 2013 si tiene la mostra \"Vincenzo Cabianca, il maestro della luce\" presso il Butterfly Institute Fine Art di Lugano."}
{"id": "211428", "revid": "1008732", "url": "https://it.wikipedia.org/wiki?curid=211428", "title": "99 Dike", "text": "99 Dike (in italiano 99 Diche) \u00e8 un piccolo e scuro asteroide della Fascia principale.\nDike fu il primo dei diciotto pianetini scoperti da Alphonse Louis Nicolas Borrelly, individuato il 28 maggio 1868 dall'osservatorio di Marsiglia; fu battezzato cos\u00ec in onore di Diche, nella mitologia greca dea della giustizia morale."}
{"id": "211431", "revid": "287204", "url": "https://it.wikipedia.org/wiki?curid=211431", "title": "Odoardo Borrani", "text": "Biografia.\nOdoardo Borrani nasce a Pisa dai fiorentini David Borrani e Leopolda Ugolini. Nel 1840 si trasferisce a Firenze e viene avviato alla pittura dal padre, modesto pittore, che nel 1850 lo iscrive all'Accademia di Firenze, dove studia sotto la guida di Gaetano Bianchi (restauratore degli affreschi di Paolo Uccello e del Ghirlandaio), Giuseppe Bezzuoli ed Enrico Pollastrini orientandosi inizialmente verso soggetti accademici, soprattutto storici, con forti rimandi al Quattrocento fiorentino e in particolare agli affreschi di Giotto.\nNel 1853 conosce Telemaco Signorini e Vincenzo Cabianca, con i quali dal 1855 frequenta il Caff\u00e8 Michelangiolo unitamente agli altri principali esponenti della corrente macchiaiola e, animato da forte patriottismo, nel 1859 parte come artigliere volontario per la Seconda guerra d'indipendenza.\nAl suo rientro, pur ottenendo riconoscimenti per alcuni suoi quadri di impronta accademica, come \"La congiura dei pazzi\" (vincitore del premio della Triennale dell'Accademia di belle arti di Firenze), con Raffaello Sernesi, Telemaco Signorini e Vincenzo Cabianca inizia a dipingere dal vero nelle campagne di Pergentina e di San Marcello Pistoiese, orientandosi verso la ricerca macchiaiola di una pittura ripresa dal reale.\nNel 1865 origina con Raffaello Sernesi, Silvestro Lega e Giuseppe Abbati il gruppo conosciuto come \"Scuola di Pergentina (o Piagentina)\", il quale rappresenta il secondo momento della svolta macchiaiola, con cui avviene una traslazione da uno stadio programmatico a uno pi\u00f9 libero e ispirato del quale Borrani \u00e8 protagonista.\nNel 1876 apre con l'amico Silvestro Lega una galleria d'arte dedicata al movimento macchiaiolo nel Palazzo Spini Feroni. \nDal 1880 in poi entra in una fase di declino artistico, caratterizzato anche dalla separazione dalla moglie Carlotta Meini e dalla morte del figlio Ugo, dove si tramuta in\nA seguito del fallimento della galleria d'arte, vive in modeste condizioni economiche lo costringono ad aprire una scuola di pittura e convegni di artisti nel proprio studio, chiamato \"Piccolo Pitti\", ad assumere il ruolo di insegnante all'Accademia di Firenze, di decoratore di porcellane presso la manifattura Doccia e a una collaborazione come disegnatore a l'Illustrazione Italiana.\nSi risposa in seconde nozze con Giovanna Santucci, levatrice vedova e madre di cinque figli, che scompare nel 1905, pochi mesi prima della morte di Borrani presso la sua casa di Pian dei Giullari il 14 settembre 1905.\nOpere e stile.\nIl periodo di formazione all'Accademia di Firenze dirige Borrani verso un'interpretazione accademica rivolta al Quattrocento fiorentino, in un periodo artistico che vede in Cesare Mussini il riferimento di un purismo meno rigido, in cui lo schema pittorico tradizionale viene evoluto in una tessitura cromatica di stampo romantico, vicina ai francesi Jean Auguste Dominique Ingres, Th\u00e9odore Chass\u00e9riau e Hippolyte Flandrin.\nNel 1853 Borrani avvia la sua svolta macchiaiola tramite la frequentazione del Caff\u00e8 Michelangiolo e l'amicizia con Raffaello Sernesi, Telemaco Signorini e Vincenzo Cabianca, con i quali inizia a dipingere \"en plein air\" nella campagna toscana.\nNel 1855 ottiene consensi con \"Un veglione al teatro della Pergola\", opera contraddistinta da colori sono accesi ma ancora permeata da accezione polemica e quindi lontana dai canoni veristi.\nDai tre taccuini di viaggio compilati da Borrani e raccolti nella collezione Mario Galli di Firenze, recuperiamo una visione completa del suo sviluppo artistico, con il primo periodo (1858-1859) che ne documenta gli slanci patriottici e il temperamento istintivo, che nel 1859 lo portano a partecipare come volontario alla Seconda guerra d'indipendenza, al termine della quale dipinge \"Lorenzo il Magnifico salva se stesso da essere assassinato nella Sagrestia della Cattedrale\", Medaglia d'oro del concorso dell'Accademia di Firenze.\nQuesto filone prosegue nel 1861 con \"Il 26 aprile 1859\".\nNello stesso 1861 espone con successo all'Esposizione di Firenze \"Un motivo a San Marcello\", \"La raccolta del grano sull'Appennino\" e \"Una giovinetta che cuce il tricolore alla vigilia della rivoluzione toscana del 26 aprile 1859\", temi storici affiancati ad altri ispirati dalle sue sperimentazioni di pittura all'aperto a Montelupo Fiorentino e a San Marcello Pistoiese, quest'ultima rappresentata in \"Alture\", \"Pascolo\", \"Paesaggio dal vero nei dintorni di San Marcello\", \"Raccolta del grano nell\u2019Appennino\".\nIl tema storico di stampo risorgimentale viene ripreso nel 1861 in \"26 aprile 1859\" e nel 1863 in \"Cucitrici di camicie rosse\".\nA partire dal 1862 frequenta la dimora di Diego Martelli a Castiglioncello, dove dipinge alcune opere riconosciute come manifesti del periodo, come \"Casa e Marina a Castiglioncello\" e \"Campagna di Castiglioncello con giovane contadino\".\nIl 1865, che vede la sua adesione alla \"Scuola di Pergentina (o Piagentina)\", rappresenta il momento di massima produzione artistica di Borrani, con opere quali \"Primizie\", \"Carro rosso a Castiglioncello\", \"Pagliai a Castiglioncello\", \"Gruppo di donne che cuciono\", \"Signora con l\u2019ombrellino\", \"In terrazza\", \"Raccolta del grano a Castiglioncello\" con temi rurali e domestici contraddistinti da netti effetti di luce con un linguaggio aperto, variato e una visione serena, eseguiti \"en plein air\" con Raffaello Sernesi a San Marcello Pistoiese, a Castiglioncello e a Piagentina con i colleghi della Scuola Raffaello Sernesi, Silvestro Lega, Adriano Cecioni, Giovanni Fattori e Giuseppe Abbati.\nRicorrente anche la pittura di soggetti religiosi colti nella dimensione intima di raccoglimento, come in \"Nel convento\" e \"Suora in giardino\".\nL'assidua frequentazione con Silvestro Lega, con il quale condivide una profonda vena meditativa e cromatismo morbido e che d\u00e0 origine a opere come \"Il Mugnone\", \"Il Mugnone presso il Parterre\", \"Lungo il Mugnone\", \"Pescatore sull\u2019Arno alla Casaccia\", \"Renaioli sul Mugnone\", dipinti nella campagna fiorentina.\nNel 1872 partecipa con successo alla Seconda Esposizione nazionale di Belle Arti di Brera con \"Visita al mio studio\", mentre nel 1879 \u00e8 all'Esposizione delle opere di belle arti di Brera con \"Il richiamo del contingente\".\nL'ultimo quaderno fa riferimento agli anni 1883-1887, periodo nel quale gli studiosi evidenziano il declino artistico di Borrani, dove l'accentuazione dei contrasti di luce e l'attrazione per una pittura di minuziosa precisione lo porta verso esperienze simili all'arte di Angelo Inganni o dei Fiamminghi del '600, con temi prevalentemente rivolti alle opere artistiche fiorentine in degrado.\nNel 1881 espone alla mostra della Societ\u00e0 di Incoraggiamento delle Belle Arti di Firenze con \"Il ponte alle Grazie\", riproposto nel 1882 alla Promotrice di Belle Arti di Torino, mentre nel 1883 partecipa all'Esposizione di belle arti in Roma con \"Curiosit\u00e0\".\nNel 1981 al Gabinetto Vieusseux di Firenze viene allestita la personale \"Contributo a Borrani\".\nNel 2012 il Centro Matteucci per l\u2019Arte Moderna gli dedica a Viareggio la personale \"Borrani al di l\u00e0 della macchia. Opere celebri e riscoperte\"."}
{"id": "211437", "revid": "1543377", "url": "https://it.wikipedia.org/wiki?curid=211437", "title": "Carcinogenesi", "text": "La carcinogenesi (letteralmente la creazione del cancro) \u00e8 il processo che trasforma cellule normali in cellule cancerose.\nLa divisione cellulare (\"proliferazione\") \u00e8 un processo fisiologico che ha luogo in quasi tutti i tessuti e in innumerevoli circostanze. Normalmente l'omeostasi, l'equilibrio tra proliferazione e morte cellulare programmata, di solito per apoptosi, \u00e8 mantenuto regolando strettamente entrambi i processi per garantire l'integrit\u00e0 di organi e tessuti. Le mutazioni nel DNA che conducono al cancro, portano alla distruzione di questi processi ordinati distruggendone i programmi regolatori.\nLa carcinogenesi, secondo la teoria pi\u00f9 condivisa, \u00e8 causata dalla mutazione del materiale genetico di cellule normali, che altera l'equilibrio tra proliferazione e morte cellulare. Questo d\u00e0 luogo a una divisione cellulare incontrollata e alla formazione del tumore. La rapida e incontrollata proliferazione pu\u00f2 portare a tumori benigni o a tumori maligni (\"cancri\"). I tumori benigni non si estendono ad altre parti del corpo, non invadono altri tessuti e raramente costituiscono un pericolo per la vita dell'individuo. I tumori maligni possono invadere altri organi, estendersi in organi distanti (metastasi) e mettere in pericolo la vita.\nQuesto evento richiederebbe pi\u00f9 di una mutazione, in genere, pi\u00f9 mutazioni a carico di certe classi di geni. \nLa perdita del controllo della proliferazione avr\u00e0 luogo solo in seguito a mutazioni nei geni che controllano la divisione cellulare, la morte cellulare, e i processi di riparazione del DNA.\nCaratteristiche delle cellule tumorali.\nLe cellule che sono andate incontro a trasformazione neoplastica (carcinogenetica) presentano varie propriet\u00e0 che le distinguono dalle cellule del tessuto sano:\nLe cellule pi\u00f9 aggressive possono presentare alcune caratteristiche aggiuntive che le rendono particolarmente maligne:\nQuasi tutti i tumori si sviluppano a partire da una sola cellula, ma solitamente la cellula iniziale non acquisisce tutte le caratteristiche in una volta sola. Con ogni mutazione tumorale la cellula acquisisce un leggero vantaggio evolutivo sulle cellule vicine, entrando in un processo detto di evoluzione clonale. Ne consegue che cellule discendenti dalla cellula mutata, per effetto di ulteriori mutazioni, possano trarre un vantaggio evolutivo ancora maggiore. Le cellule che presentano solo alcune delle mutazioni necessarie alla formazione di un tumore maligno sono ritenute origine dei tumori benigni; tuttavia con l'accumularsi delle mutazioni le cellule mutate formeranno un tumore maligno. Lo sviluppo di un tumore \u00e8 spesso iniziato da un piccolo cambiamento nel DNA, mutazione puntiforme, che porta ad una instabilit\u00e0 genetica della cellula. L'instabilit\u00e0 pu\u00f2 aumentare fino alla perdita di interi cromosomi o alla formazione di copie multiple. Anche lo schema della metilazione del DNA della cellula cambia, attivando e disattivando geni in modo incontrollato. Le cellule che proliferano rapidamente, come le cellule epiteliali, hanno un rischio maggiore di trasformarsi in cellule tumorali, al contrario delle cellule che si dividono meno, per esempio i neuroni.\nMeccanismo della carcinogenesi.\nIn definitiva, il cancro \u00e8 una malattia dei geni. Perch\u00e9 delle cellule inizino a dividersi in maniera incontrollata devono essere danneggiati i geni che ne regolano la crescita. I proto-oncogeni sono geni che promuovono la crescita cellulare e la mitosi cio\u00e8 un processo di divisione cellulare; i geni soppressori del tumore scoraggiano la crescita cellulare o impediscono la divisione cellulare per consentire la riparazione del DNA. Tipicamente \u00e8 necessaria una serie di numerose mutazioni a questi geni prima che una cellula normale si trasformi in una cellula cancerosa.\nProto-oncogeni.\nI proto-oncogeni promuovono la crescita cellulare in diversi modi. Molti producono ormoni, \"messaggeri chimici\" tra le cellule, che incoraggiano la mitosi e il cui effetto differisce a seconda del tessuto o cellula riceventi e della conversione dello stimolo (trasduzione del segnale) che si verifica (meccanismo mediante il quale l'informazione \u00e8 trasferita dalla superficie della cellula al suo nucleo attivando una serie di reazioni a cascata). Alcuni proto-oncogeni controllano la sensibilit\u00e0 agli ormoni perch\u00e9 sono responsabili essi stessi del sistema di conversione dello stimolo o dei recettori nelle cellule o nei tessuti. Producono spesso mitogeni o sono coinvolti nella trascrizione del DNA nella sintesi proteica che crea proteine ed enzimi che la cellula utilizza o con i quali interagisce.\nMutazioni nei proto-oncogeni possono modificare la loro funzione, aumentando la quantit\u00e0 o l'attivit\u00e0 delle proteine prodotte. Quando questo accade diventano oncogeni e le cellule hanno una maggiore probabilit\u00e0 di dividersi in maniera eccessiva e incontrollata. Il rischio di cancro non pu\u00f2 essere ridotto rimuovendo i proto-oncogeni dal genoma in quanto essi sono fondamentali per la crescita, la riparazione e la omeostasi (equilibrio) dell'organismo, e diventano pericolosi solo quando mutano.\nFattori di crescita.\nUna cellula privata di fattori di crescita va rapidamente incontro ad apoptosi. Analogamente, affinch\u00e9 un tessuto possa proliferare o andare incontro a differenziazione, occorrono segnali extracellulari rappresentati da molecole di natura proteica, come l'insulina e le citochine, lipidica come ad esempio il cortisolo e la triiodotironina, o peptidica; tali molecole vengono chiamate anche fattori di crescita o mitogeni.\nAffinch\u00e9 un fattore di crescita sia in grado di stimolare la proliferazione cellulare, occorre che esso si leghi ad un recettore, localizzato nella membrana cellulare, nel citoplasma o nel nucleo. Il complesso fattore di crescita-recettore \u00e8 in grado di attivare una cascata di segnalazione intracellulare il cui scopo finale \u00e8 quello di promuovere la trascrizione di mRNA contenente le informazioni necessarie alla creazione di proteine che innescano la divisione cellulare. Le tappe che dal complesso fattore di crescita-recettore portano alla divisione cellulare sono molteplici; il motivo di tale complessit\u00e0 \u00e8 quello di favorire e modulare il controllo di segnali altrimenti di grado di promuovere una eccessiva proliferazione del tessuto. In questa maniera, per ogni scalino del processo di trasduzione vengono attuati una serie di meccanismi di controllo, il cui corretto funzionamento porta ad una corretta e coordinata proliferazione cellulare. Per esempio, questo meccanismo porta all'arresto della crescita in cellule poste ad un carico eccessivo di mitogeni, essendo magari una tappa a valle in grado di inibire a \"feedback\" una tappa a monte.\nUna cellula \"autosufficiente\" \u00e8 una cellula che non ha bisogno della fisiologica quantit\u00e0 di stimoli esterni per provvedere alla crescita e al differenziamento. L'autosufficienza pu\u00f2 realizzarsi attraverso molteplici meccanismi:\nGeni soppressori del tumore.\nI geni soppressori del tumore codificano i messaggeri chimici e le proteine anti proliferazione che fermano la mitosi e la crescita cellulare. Di solito i soppressori del tumore sono fattori di trascrizione che sono attivati dallo stress cellulare o dal danneggiamento del DNA. Spesso danni al DNA causano tra le altre cose la presenza di materiale genetico vagante e attivano cos\u00ec enzimi e reazioni chimiche che portano all'attivazione dei geni soppressori del tumore. La funzione di tali geni \u00e8 di arrestare il ciclo della cellula in modo da effettuare la riparazione del DNA, impedendo che le mutazioni siano passate alle cellule figlie. Soppressori del tumore sono fra gli altri il gene p53, che \u00e8 un fattore di trascrizione attivato da molti stress cellulari tra cui danni da ipossia (mancanza di ossigeno) e radiazione ultravioletta.\nTuttavia, una mutazione pu\u00f2 danneggiare un gene soppressore del tumore o la via che porta alla sua attivazione. L'inevitabile conseguenza \u00e8 che la riparazione del DNA \u00e8 impedita o inibita: il danno al DNA si accumula senza essere riparato portando inevitabilmente al cancro.\nMutazioni multiple.\nIn generale, sono richieste mutazioni in entrambi i tipi di gene perch\u00e9 si formi il cancro. Una mutazione limitata ad un oncogene verrebbe eliminata dai normali processi di controllo della mitosi e dai geni suppressori dei tumori. Una mutazione di un solo gene soppressore del tumore, sarebbe anch'essa insufficiente per causare il cancro per la presenza di numerose copie di \"backup\" dei geni che duplicano la sua funzione. \u00c8 solo quando un numero sufficiente di proto-oncogeni \u00e8 mutato in oncogeni e sufficienti geni soppressori del tumore sono stati disattivati che i segnali di crescita cellulare sopravvanzano i segnali che la regolano e la crescita cellulare aumenta rapidamente completamente fuori controllo.\nIl \"danno accumulato\" \u00e8 teorizzato da molti ricercatori per spiegare la crescita esponenziale dei tumori nella tarda et\u00e0. Nei giovani le difese contro il danno al DNA sono molto forti, ma, con la mutazione dei geni soppressori del tumore, la velocit\u00e0 con cui si sommano i danni aumenta in modo esponenziale in una sorta di \"spirale mortale\". Questa teoria \u00e8 ulteriormente supportata dal fatto che la probabilit\u00e0 di contrarre un cancro aumenta in modo esponenziale e non lineare con l'et\u00e0. La quantit\u00e0 del danno in una cellula cancerosa \u00e8 immensa, quasi tutti i cromosomi presentano un qualche tipo di mutazione comprese multiple copie del cromosoma trisomia, o completa mancanza di un cromosoma (monosomia). \nDi solito gli oncogeni sono geni dominanti poich\u00e9 contengono mutazioni che portano funzioni nuove o anormali (Mutazione genetica) mentre soppressori del tumore mutati sono geni di tipo recessivo perch\u00e9 contengono mutazioni che riducono o annullano la funzionalit\u00e0. Ogni cellula ha due copie dello stesso gene, una proveniente da ogni genitore, ma nella maggior parte dei casi una mutazione con aumento della funzionalit\u00e0 da parte di un gene proto-oncogene \u00e8 sufficiente a trasformarlo in un oncogene. Di solito invece una mutazione con perdit\u00e0 di funzionalit\u00e0 deve accadere in entrambe le copie di un gene soppressore del tumore per rendere quel gene completamente inefficace. Esistono comunque casi in cui la perdit\u00e0 di funzionalit\u00e0 di una sola copia di un gene soppressore del tumore rende anche l'altra copia non funzionante, e ci\u00f2 \u00e8 chiamato \"effetto negativo dominante\". Ci\u00f2 si pu\u00f2 osservare in molte mutazioni del fattore di trascrizione p53.\nMutazioni nei geni soppressori del tumore possono essere passate ai discendenti causando un aumento di probabilit\u00e0 di ereditare il cancro. Si verifica in tali individui una incidenza aumentata di tumori multipli e una loro minore latenza. Se si eredita una copia dei soppressori del tumore difettosa da un genitore e una normale dall'altro si \u00e8 a rischio di sviluppare il tumore perch\u00e9 le mutazioni nei soppressori del tumore agiscono in maniera recessiva e la perdita della copia normale crea il fenotipo del cancro. Per esempio individui che sono eterozigoti per mutazioni p53 sono spesso vittime della sindrome di Li-Fraumeni, e quelli che sono eterozigoti per mutazioni della proteina del retinoblastoma (pRb) sviluppano il retinoblastoma. Allo stesso modo mutazioni nel gene della poliposi adenomatosa familiare sono collegate al cancro del colon poliposico con migliaia di polipi nel colon in giovane et\u00e0 (vedi Il cancro del colon: una neoplasia prevenibile). Mutazioni in BRCA1 e BRCA2 portano invece ad un precoce cancro al seno.\nInsensibilit\u00e0 all'invecchiamento cellulare.\nNei laboratori di microbiologia l'identificazione di un virus avviene grazie all'incubazione in colture cellulari (piccoli contenitori rettangolari che contengono cellule prelevate da tessuti come il rene di scimmia) del materiale prelevato dal paziente sospetto. Il pi\u00f9 grosso limite di questa metodica \u00e8 la \"scadenza\" cellulare, ovvero, il periodo oltre il quale una colonia di cellule non \u00e8 pi\u00f9 capace di sopravvivere anche se continuamente stimolata da fattori di crescita (vedi autosufficienza per la crescita cellulare). La \"scadenza\" imposta \u00e8 comune a tutte le cellule dell'organismo umano; questo fenomeno, nell'insieme, \u00e8 implicato nel processo di invecchiamento e senescenza dei tessuti e degli organi. Ad oggi, il problema della \"scadenza\" cellulare per le colture virali \u00e8 stato valicato grazie alla presenza di colture in linea continua, gruppi cellulari che derivano da tumori, come le cellule \"HeLa\" (cellule del carcinoma della cervice uterina di \"He\"nrietta \"La\"cks). Le cellule in linea continua sono cellule immortalizzate (senza \"scadenza\") da specifiche alterazioni a carico di alcuni geni, come quelli che codificano per la telomerasi, un enzima che stabilizza il genoma aggiungendo una specifica sequenza di DNA sull'estremit\u00e0 3' di ogni cromosoma. L'insieme ripetuto delle sequenze specifiche aggiunte (TTAGGG, T=timidina, A=adenosina, G=guanosina) forma i telomeri, che costituiscono il \"cappuccio\" terminale di ogni cromosoma. In molti tipi di carcinoma polmonare la telomerasi \u00e8 costitutivamente attiva, a testimonianza dell'insensibilit\u00e0 delle cellule neoplastiche alla senescenza e alla morte cellulare.\nAngiogenesi.\nNel corso dell'embriogenesi, ma anche nella vita adulta, lo sviluppo di un tessuto o di un organo si accompagna ad un sincrono sviluppo dei vasi sanguigni da cui riceve ossigeno e sostanze nutritive. Il meccanismo alla base di questo processo deve essere ricercato nella secrezione da parte delle cellule del tessuto in espansione di una serie di fattori che stimolano la proliferazione dell'endotelio polarizzandolo verso il nuovo distretto. L'innesco alla secrezione di questi fattori di crescita \u00e8 rappresentato dall'ipossia; infatti, con l'espansione del tessuto, sempre pi\u00f9 cellule si troveranno ad una distanza tale dal vaso sanguigno da risultare relativamente ischemiche. In queste cellule, soprattutto macrofagi tissutali, l'ischemia relativa porta ad una cascata di segnalazione intracellulare che ha come bersaglio la trascrizione di alcuni geni come il fattore di crescita dell'endotelio vascolare (VEGF), il fattore di crescita derivato dalle piastrine (PDGF), il fattore di crescita epidermico (EGF), il fattore di crescita fibroblastico (FGF), il fattore di crescita trasformante \u03b1 (TGF-\u03b1) e il fattore di necrosi tumorale (TNF-\u03b1). Questo contesto di segnalazione molecolare, insieme alla presenza di proteasi e citochine, promuove lo sviluppo di nuovi vasi sanguigni, indirizzandoli verso le cellule relativamente ischemiche. Con il ritorno alla normale perfusione, lo stimolo proliferativo cessa e il nuovo tessuto \u00e8 in grado di sopravvivere grazie al nuovo corredo vascolare. Dato che l'ossigeno diffonde nei tessuti per solo 1\u20132\u00a0mm rispetto al vaso sanguigno, un tumore che non possiede capacit\u00e0 angiogenetiche non pu\u00f2 essere in grado di svilupparsi per uno spessore superiore a tale livello. Viceversa, un tumore con spiccata attivit\u00e0 angiogenica pu\u00f2 procurarsi un corredo vascolare tale da sostenere una crescita virtualmente illimitata. Non solo; con l'accesso al torrente ematico, un tumore pu\u00f2 garantirsi il mezzo necessario alla propagazione metastatica a distanza.\nRuolo del danno genetico.\nIl cancro \u00e8 in definitiva causato dall'accumulo di danni genetici che sono fondamentalmente mutazioni nel DNA.\nSostanze che causano queste mutazioni sono note come mutageni e mutageni che causano il cancro sono noti come cancerogeni. Particolari sostanze sono state associate a specifici tipi di cancro. Il fumo di sigaretta \u00e8 associato con il cancro ai polmoni. La prolungata esposizione alla radiazione, in particolare alla radiazione ultravioletta del sole, porta al melanoma ed altre patologie maligne della pelle. L'inalazione di fibre di asbesto \u00e8 associata al mesotelioma. In termini pi\u00f9 generali, agenti chimici detti mutageni e radicali liberi possono causare mutazioni cellulari. Altre mutazioni possono essere causate da infiammazioni croniche.\nInvasione e metastatizzazione.\nUna caratteristica che permette una prima distinzione tra tumori benigni e tumori maligni \u00e8 il tipo di invasione tissutale: infatti, mentre i primi tendono ad espandersi comprimendo i tessuti circostanti, i secondi tendono ad espandersi \"infiltrandoli\". Il processo di infiltrazione richiede la capacit\u00e0 attiva di farsi strada attraverso i tessuti, con demolizione della matrice extracellulare e sconvolgimento dell'architettura dell'organo. Non solo: in un organo sano i vari tessuti che lo compongono sono in \"equilibrio\" stabile. Si consideri ad esempio un bronco, formato da un epitelio colonnare semplice che poggia su un esile strato connettivale che compone la lamina propria. La lamina propria divide la superficie epiteliale dalla sottomucosa, composta da connettivo nel quale sono immerse ghiandole sierose, tessuto muscolare liscio, fibre elastiche e cartilagine. L'architettura di un tessuto cos\u00ec complesso viene garantita dalla presenza di segnali di riconoscimento tra cellula e cellula, che impediscono lo sviluppo eccessivo dell'uno rispetto all'altro. Ad esempio, nella superficie laterale della membrana delle cellule dell'epitelio bronchiale sono presenti proteine chiamate caderine. La vicinanza tra cellule della stessa specie (es: epitelio) porta al contatto tra le varie caderine, che, cos\u00ec, innescano un segnale intracellulare che inibisce la proliferazione del tessuto. Questo meccanismo, chiamato inibizione da contatto, blocca lo sviluppo eccessivo di un tessuto e al contempo porta alla proliferazione dello stesso in caso di mancanza di cellule (es: una lesione). L'inibizione da contatto che si sviluppa tra cellule della stessa specie viene definita omotipica; quella che si sviluppa tra due cellule diverse (es: epitelio e tessuto connettivo) viene invece definita eterotipica, operante, ad esempio, nella parte inferiore dalla membrana cellulare delle cellule dell'epitelio bronchiale. Da ci\u00f2 \u00e8 possibile dedurre che il primo passo per l'infiltrazione \u00e8 la perdita dell'inibizione da contatto.\nIl tasso di crescita globale di una neoplasia \u00e8 dato dalla velocit\u00e0 di crescita (quella con cui le cellule del clone completano il ciclo cellulare), dalla neoangiogenesi (garantendosi l'apporto di prodotti trofici) e la frazione di crescita (percentuale di cellule di una popolazione neoplastica che \u00e8 compresa nel compartimento profilerativo).\nCancerogeni.\nCancerogeno \u00e8 l'agente chimico, fisico o biologico che causa, promuove o propaga il cancro, per azione diretta sul materiale genetico, o per inferenza sui processi metabolici volti alla regolazione della morte cellulare programmata. I cancerogeni sono classificati da appositi organismi internazionali.\nRuolo delle infezioni virali.\nAlcuni tipi di virus possono causare mutazioni. Giocano un ruolo importante in circa il 20% di tutti i tumori maligni.\nCi sono essenzialmente due categorie di virus tumorali: \"a trasformazione acuta\" e a \"trasformazione lenta\". Nei primi le particelle virali contengono in s\u00e9 l'oncogene e per questo motivo non hanno la necessit\u00e0 di attaccare il protoncogene della cellula ospite come invece avviene nel secondo caso. Qui l'oncogene \u00e8 inserito nel genoma stesso del virus, prendendo il nome di v-onc. Il v-onc non \u00e8 nient'altro che un omologo, iperattivo e mutato, di un gene implicato nella proliferazione cellulare e lavora perci\u00f2 rapidamente in tutte le cellule infettate.\nNei virus a trasformazione lenta invece il genoma del virus \u00e8 inserito vicino ad un proto-oncogene nel genoma ospite. Il promotore virale o altri elementi di regolazione della trascrizione causano sovra espressione di quel proto-oncogeno che a sua volta induce una prolificazione cellulare incontrollata. I virus a trasformazione lenta hanno una latenza di tumore molto lunga confrontati con quelli a trasformazione acuta che portano invece direttamente l'oncogeno virale. Questo perch\u00e9 l'inserzione virale nel genoma vicino ad un proto-oncogeno \u00e8 bassa.\n\"Virus tumorali\", come alcuni retrovirus, herpesvirus e papillomavirus, di solito trasportano un oncogeno, oppure un gene che inibisce la normale soppressione dei tumori nel loro genoma.\nCancro nei Pesci.\nIl ruolo dello iodio nei pesci di mare (ricchi di iodio) e nei pesci di acqua dolce (iodio-carenti) non \u00e8 completamente chiarito, ma \u00e8 stato riportato che i pesci di acqua dolce sono pi\u00f9 soggetti a malattie infettive, arteriosclerotiche ed in particolare neoplastiche dei pesci di mare. Walsh, Luer et al. del Marine Biomedical Research Program del Mote Marine Laboratory di Sarasota (FL), e nel 1999, il Comitato del Senato U.S.A. riguardante la \"Marine Research\" hanno riportato che i pesci elasmobranchi marini come gli squali, le razze ecc. sono molto meno affetti da malattie tumorali che non i pesci di acqua dolce, e pertanto hanno stimolato la ricerca medica per una migliore comprensione di tale carcinogenesi in modo che possa essere utile negli altri animali ed in particolare negli uomini.\nEziologia.\n\u00c8 impossibile stabilire la causa iniziale per uno specifico tipo di cancro. Tuttavia, con l'aiuto delle tecniche della biologia molecolare, \u00e8 possibile caratterizzare le mutazioni o le aberrazioni cromosomiche all'interno di un tumore e rapidi progressi si stanno facendo nel campo della predizione della prognosi basandosi in alcuni casi sullo spettro delle mutazioni. Ad esempio, quasi met\u00e0 di tutti i tumori ha un gene \"p53\" difettoso. Questa mutazione \u00e8 associata con una scarsa prognosi, poich\u00e9 quelle cellule tumorali sono meno soggette ad andare in apoptosi (morte cellulare programmata) quando sono danneggiate dalla terapia. Mutazioni della telomerasi rimuovono barriere addizionali, aumentando il numero di volte che una cella pu\u00f2 dividersi. Altre mutazioni consentono al tumore una angiogenesi (crescita di nuovi vasi sanguigni) per consentirgli di ricevere pi\u00f9 nutrienti, o per andare in metastasi, diffondendosi ad altre parti del corpo."}
{"id": "211440", "revid": "812251", "url": "https://it.wikipedia.org/wiki?curid=211440", "title": "Czes\u0142aw S\u0142ania", "text": "Nacque in Polonia dove complet\u00f2 i suoi studi all'Istituto di Belle Arti di Cracovia. Nel 1951 incise il suo primo francobollo. Si trasfer\u00ec in Svezia nel 1959 e nel 1960 fu assunto a tempo pieno dalle poste svedesi.\nNel corso della carriera ha inciso oltre 1070 francobolli per numerosi paesi (Australia, Belgio, Cina, Citt\u00e0 del Vaticano, Danimarca, Estonia, Francia, Germania, Giamaica, Gibilterra, Groenlandia, Hong Kong, Irlanda, Islanda, Isole \u00c5land, Isole F\u00e6r \u00d8er, Isole Marshall, Lettonia, Lituania, Nuova Zelanda, ONU, Polonia, Principato di Monaco, Regno Unito, San Marino, Singapore, Spagna, Stati Uniti d\u2019America, Svezia, Svizzera, Thailandia, Tunisia). Il suo tratto ha caratterizzato per decenni i francobolli dell'area scandinava.\nOltre ai francobolli ha collaborato all'incisione di banconote per Argentina, Belgio, Brasile, Canada, Rep. Dominicana, Israele, Kazakistan, Lituania, Portogallo e Venezuela.\nNell'area italiana ha inciso francobolli per San Marino e per la Citt\u00e0 del Vaticano. Tra questi si ricordano i francobolli per l'ottantesimo compleanno del papa Giovanni Paolo II"}
{"id": "211441", "revid": "16793", "url": "https://it.wikipedia.org/wiki?curid=211441", "title": "Limite di esplosivit\u00e0", "text": ""}
{"id": "211442", "revid": "287204", "url": "https://it.wikipedia.org/wiki?curid=211442", "title": "Czeslaw Slania", "text": ""}
{"id": "211444", "revid": "56620", "url": "https://it.wikipedia.org/wiki?curid=211444", "title": "Adriano Cecioni", "text": "Biografia.\nNato a Fontebuona, frazione di Vaglia da Giuseppe ed Umiliana Cecchini, benestanti perch\u00e9 proprietari di immobili, studia presso l'Accademia di belle arti di Firenze come allievo dello scultore Aristodemo Costoli e nel 1859 si arruola come bersagliere alla seconda guerra di indipendenza. Tornato a Firenze l'anno successivo, partecipa senza successo a un concorso bandito da Bettino Ricasoli per la realizzazione di una statua di Carlo Alberto da erigere in Piazza Santa Maria Novella e si avvicina al movimento artistico dei macchiaioli, di cui \u00e8 considerato il teorico e l'animatore, dove si lega ai colleghi Telemaco Signorini, Vincenzo Cabianca e Cristiano Banti.\nNel 1863 si aggiudica una borsa di studio dell'Accademia fiorentina e si trasferisce a Portici, dando vita alla cosiddetta \"Scuola di Res\u00ecna\" insieme a Giuseppe De Nittis, Marco De Gregorio e Federico Rossano, che ha l'intento di integrare le istanze macchiaiole con il naturalismo della scuola napoletana: nel 1865 si sposa con Luisa Maiorino.\nTornato a Firenze nel 1868 a conclusione della borsa di studio, nel 1870 si trasferisce a Parigi dall'amico Giuseppe De Nittis dove, contrariamente al collega, non riesce ad adattarsi alla superficialit\u00e0 e all'estremo nazionalismo del mondo artistico parigino, nonostante i consensi riscossi al Salon del Louvre con \"Bambino col gallo\" e lo stesso anno ritorna a Firenze, rompendo ogni rapporto con De Nittis.\nDa uno scritto del 24 luglio 1870 all'amico Telemaco Signorini \nLe difficolt\u00e0 economiche e la morte di una figlia accrescono la sua naturale inquietudine e, tra il 1871 e il 1872, si sposta tra Parigi e Londra, dove lavora come caricaturista per il periodico Vanity Fair, tornando a Firenze nel 1873, anno nel quale collabora con Diego Martelli e Telemaco Signorini alla pubblicazione de \"Il Giornale artistico\", periodico progressista di belle arti, scientifico e letterario, dove non risparmia critiche ai \"nemici\" francesi della Scuola di Barbizon. Nel 1880 partecipa all'Esposizione nazionale di belle arti di Torino con \"La Madre\", riscuotendo valutazioni contrastanti che danno luogo ad accesi dibattiti con critici come Enrico Panzacchi che, in qualit\u00e0 di giudici, avevano stroncato la sua opera. Nel 1883 partecipa all'Esposizione di Roma e l'anno seguente viene nominato dal Ministero della Pubblica Istruzione maestro di disegno presso l'Istituto Superiore Femminile di Magistero, collegato con l'Istituto di studi superiori di Firenze; con la relativa tranquillit\u00e0 economica che ne consegue, si dedica agli scritti sui periodici \"Fanfulla della domenica\" e \"Capitan Fracassa\" e all'educazione artistica (tra gli allievi, Giorgio Kienerk).\nMuore improvvisamente a Firenze il 23 maggio 1886. Buona parte della famiglia Cecioni \u00e8 composta da apprezzati artisti, seguendo le velleit\u00e0 del padre Giuseppe: la sorella Giovanna \u00e8 pittrice autodidatta di fama solo recentemente riconosciuta, i fratelli Enrico ed Egisto mosaicisti.\nNel 1970 gli \u00e8 stata dedicata la personale \"Cecioni scultore\" presso la Galleria d\u2019Arte Moderna, Palazzo Pitti di Firenze.\nStile e opere principali.\nAll'attivit\u00e0 di scultore, prevalente rispetto a quella di pittore, affianca la produzione di caricature di personaggi (Wilkie Collins, Silvestro Lega, Vincenzo Cabianca, Spencer Walpole, Samuel Morley) e luoghi noti e una forte impronta critica che lo porta alla composizione di saggi e alla scrittura su periodici.\nLa frequentazione con le correnti macchiaiola e della Scuola di Res\u00ecna esercita una modesta influenza sull'attivit\u00e0 artistica di Cecioni, conforme ai canoni Veristi con rare eccezioni, come \"Veduta di Napoli\" (1865-1868), se non per le ambientazioni generalmente limitate agli ambiti domestico e familiare (\"Ragazzi che lavorano l\u2019alabastro\", \"Ritratto della moglie\", \"Le ricamatrici\", \"Le faccende di casa\"), nelle quali \u00e8 comunque evidente il gusto seicentesco per il dettaglio nei particolari dei dipinti, di retaggio della scuola napoletana e la stilizzazione dei soggetti, ridotti quasi a caricature.\nNegli scritti, traspare una forte ammirazione per l'ideologia realistica del pittore francese Gustave Courbet.\nNel 1867 il gesso \"Il suicida\", ispirato a una poesia di Giacomo Leopardi, viene valutato negativamente dalla giuria dell'Accademia di belle arti di Firenze, episodio che suscita un'accesa coda polemica tra l'artista e i giudici e che porta Cecioni a cercare all'estero, tra Parigi e Londra, una collocazione all'interno del panorama artistico contemporaneo. Nonostante i buoni riscontri del \"Bambino col gallo\" nella capitale francese, decide di ritornare in patria. Nel 1880 partecipa all'Esposizione nazionale di belle arti di Torino con il gesso di \"La madre\", che ispira un'omonima ode di Giosu\u00e8 Carducci (Libro II delle Odi barbare, La madre, Gruppo di Adriano Cecioni) ma viene aspramente criticata dalla critica per la mancata idealizzazione della figura femminile. La reazione di Cecioni si concretizza con la pubblicazione, con lo pseudonimo di Ippolito Castiglione, dei pamphlet \"La premiazione all'Esposizione Nazionale di Torino del 1880\" e \"I critici profani all'Esposizione Nazionale del 1880 di Torino\" dove lo scultore definisce profana e mercenaria la critica contemporanea e invita a diffidare di \"chi scrive d'arte senza essere artista\", affermazione rivolta a Enrico Panzacchi e Ferdinando Martini con i quali ha luogo un acceso dibattito sul Fanfulla della domenica. \nLa produzione saggistica, di cui si trova traccia nella Domenica letteraria, \u00e8 focalizzata sulle descrizioni ideologiche del movimento Macchiaiolo e delle sue correlazioni con gli Impressionisti francesi e lo configura come critico molto apprezzato dai suoi contemporanei.\nI suoi scritti sono stati raccolti nel volume \"Opere e scritti\", edito nel 1932 a cura di Enrico Somar\u00e9.\nScultura:\nPittura:"}
{"id": "211446", "revid": "322321", "url": "https://it.wikipedia.org/wiki?curid=211446", "title": "Valbelluna", "text": "Valbelluna (o Val Belluna, in antichit\u00e0 nota anche come Val Serpentina) \u00e8 il nome dato in et\u00e0 contemporanea alla media valle del Piave: estesa da nord-est a sud-ovest per circa 50\u00a0km, dalla zona di Ponte nelle Alpi alla stretta di Quero, si tratta di un'ampia vallata della provincia di Belluno, corrispondente al tratto della valle del Piave compreso tra le prealpi Bellunesi da una parte e le Dolomiti meridionali dall'altra; per le pi\u00f9 favorevoli condizioni geografiche e climatiche rappresenta la zona della provincia pi\u00f9 popolata, contando circa 120.000 abitanti (circa la met\u00e0 dell'intera popolazione bellunese).\nGeografia.\nLa struttura della valle coincide con un'ampia piega sinclinale, successivamente modificata nella sua morfologia dal ghiacciaio del Piave. La valle \u00e8 delimitata a nord dal gruppo dolomitico della Schiara, dal Serva, dai Monti del Sole e dalle Vette Feltrine e a sud dalla conca dell'Alpago, dalle Prealpi Bellunesi e dal Massiccio del Grappa. La valle, molto estesa, \u00e8 suddivisa in quattro aree geografiche:\nIdrografia.\nLa valle \u00e8 attraversata per tutto il suo tratto dal fiume Piave che nei pressi della cittadina di Ponte nelle Alpi curva in direzione sud-est e poi, presso Busche, curva ancora verso sud. \nLa valle \u00e8 ricca di corsi d'acqua tutti affluenti del Piave; i principali sono: il Terche, la Cicogna, la Limana e la Rimonta, in Sinistra Piave; il Cordevole, il Caorame e il Veses in Destra Piave. Presso la citt\u00e0 di Belluno scorre l'Ardo, mentre la citt\u00e0 di Feltre \u00e8 attraversata dalla Sonna. Nei pressi di Busche, uno sbarramento sul Piave crea l'omonimo lago artificiale che alimenta il sistema idroelettrico del basso Piave, mentre nei pressi della Certosa di Vedana si trova il Lago di Vedana.\nIl corso del Piave taglia longitudinalmente la valle e nei suoi 50\u00a0km di lunghezza le corrispettive sponde sono collegate da sei ponti a Soverzene, Ponte nelle Alpi, Belluno, Trichiana, Busche e Vas.\nStoria.\nLa Valbelluna era abitata sin dalla preistoria. Le locali popolazioni venete vennero assimilate ai romani dalla fine del II secolo a.C., quando iniziarono con questi i primi scambi commerciali; nel I secolo a.C. Belluno e Feltre divennero \"municipia\", ovvero citt\u00e0 dotate di autogoverno. La regione era probabilmente attraversata dalla via Claudia Augusta Altinate che da Altino portava al Danubio; questa strada era stata costruita inizialmente come strada militare e divenne in seguito una strada commerciale. Lungo questo percorso sorsero i primi avamposti fortificati, che da semplici torri si trasformarono nel medioevo in veri e propri castelli; molti altri castelli sorsero in tutta la vallata, il pi\u00f9 importante dei quali, e unico intatto ancora oggi, \u00e8 il Castello di Zumelle.\nDurante prima guerra mondiale la Valbelluna si trov\u00f2 lungo il fronte del Piave; questa situazione caus\u00f2 molte vittime civili e la distruzione e il saccheggio di molti centri abitati. Anche nella seconda guerra mondiale la Valbelluna si trov\u00f2 al centro di una lotta tra i tedeschi e i partigiani che trovavano rifugio nei molti paesi arrampicati nelle montagne. La popolazione dei questi paesi fu dimezzata dai rastrellamenti e da svariati massacri. Molti paesi vennero distrutti o dati alle fiamme. Diversi furono anche i bombardamenti che colpirono soprattutto la citt\u00e0 di Belluno e le principali vie di comunicazione.\nEconomia.\nL'attuale economia della valle \u00e8 sostentata da diversi settori. Diffusi distretti industriali, specialmente nel campo della refrigerazione e dell'occhiale come Luxottica, Marcolin, Safilo e De Rigo, sono oggi leader mondiali nelle rispettive produzioni. Da ricordare anche le aziende nel campo alimentare come quella casearia della Lattebusche o legate alla produzione di birra come la Pedavena.\nLa valle, ampia e soleggiata, offre favorevoli superficie da coltivare. L'attuale agricoltura \u00e8 specializzata nella produzione di prodotti locali e molto spesso tutelati come il Fagiolo di Lamon della Vallata Bellunese, il Fagiolo Gialet, il Mais Sponcio, o la produzione di Miele delle Dolomiti Bellunesi.&lt;br&gt; \nAltro settore non trascurabile \u00e8 quello del turismo, sia invernale legato agli impianti di risalita del Nevegal e di Passo Croce d'Aune, che estivo e sportivo, diffuso in tutta la valle. Le citt\u00e0 di Feltre e Belluno e altre piccole realt\u00e0, inoltre accolgono un modesto afflusso turistico legato a tematiche artistico-culturali.\nTurismo.\nSport invernali.\nPer gli amanti dello sci la Valbelluna offre due localit\u00e0 con piste e impianti di risalita:\nElementi di valore culturale e naturalistici.\nVille venete in Valbelluna.\nLe ville venete, sono presenti in tutto il Veneto e Friuli. Anche nella Valbelluna sono presenti numerosi esempi di villa veneta, che differiscono dalle altre tipiche della pianura Padana per un gusto e una caratterizzazione montana; quindi con volumi pi\u00f9 ridotti, locali pi\u00f9 bassi ed elementi artistici pi\u00f9 grezzi e semplici. Le ville sono inserite perfettamente nel paesaggio della valle e sono poste soprattutto nelle campagne, ai piedi delle montagne o sopra a lievi colli.\nLe ville si stendono in tutta la Valbelluna, specialmente nella zona centrale (destra e sinistra Piave)."}
{"id": "211447", "revid": "785863", "url": "https://it.wikipedia.org/wiki?curid=211447", "title": "Mission Vao", "text": ""}
{"id": "211448", "revid": "320578", "url": "https://it.wikipedia.org/wiki?curid=211448", "title": "De Reditu (Il Ritorno)", "text": ""}
{"id": "211471", "revid": "775372", "url": "https://it.wikipedia.org/wiki?curid=211471", "title": "Diaspora dei tatari di Crimea", "text": "La diaspora dei tatari di Crimea (in tataro di Crimea \"Q\u0131r\u0131mtatar diasporas\u0131\", in turco \"K\u0131r\u0131m Tatar Diasporas\u0131\") ebbe inizio con l'annessione della Crimea da parte della Russia nel 1783, anno a partire dal quale si ebbero varie ondate di migrazioni forzate dei tatari, protrattesi fino al 1917. La diaspora fu il risultato della colonizzazione russa dell'area che port\u00f2 alla distruzione della vita sociale ed economica di questa popolazione.\nL'atto finale della diaspora si ebbe nel 1944 durante la seconda guerra mondiale, quando gli ultimi tatari rimasti in Crimea vennero deportati in Asia centrale. Questi ultimi sono per\u00f2 considerati pi\u00f9 una popolazione \u201cin esilio\u201d piuttosto che una comunit\u00e0 della diaspora.\nLa diaspora ai tempi dell'impero ottomano.\nI primi tatari a lasciare la Crimea furono i \"mirzas\", membri della classe dominante che, temendo le persecuzioni russe in seguito all'annessione della penisola, cercarono asilo presso la corte dell'impero ottomano e nel nord del Caucaso. Successivamente, molti tatari migrarono nell'impero ottomano, dove vennero accolti quali membri della popolazione musulmana dello scomparso Khanato di Crimea. Il territorio ottomano fu da essi chiamato \"aqtopraq\" (cio\u00e8 \u201csuolo bianco\u201d o \u201csuolo di giustizia\u201d), visto che essi definivano la loro migrazione una egira simile a quella del profeta Maometto durante la sua fuga a Medina. L'ondata migratoria pi\u00f9 consistente si ebbe durante la guerra di Crimea (1854-1856), quando il governo russo cominci\u00f2 a considerare i tatari di Crimea una vera minaccia interna a causa della loro storica amicizia con gli ottomani.\nLe autorit\u00e0 ottomane stanziarono la maggior parte dei tatari nella regione balcanica della Dobrugia, anche se alcuni di essi furono trasferiti in varie zone dell'Anatolia, dove molti tatari e nogay perirono a causa delle difficili condizioni climatiche. \nSebbene alcuni dei tatari provenissero dalle zone costiere, urbane e montuose della Crimea, la maggioranza era comunque composta da contadini che abbandonavano le steppe della penisola.\nEsilio nell'Unione Sovietica.\nIl 18 maggio 1944, il governo sovietico deport\u00f2 i tatari della Crimea che erano stati lasciati nell'area, spostandoli nell'Asia centrale. Dopo il 1989, quasi 300.000 tatari hanno avuto la possibilit\u00e0 di tornare in Crimea. Il loro ritorno ha incontrato la forte opposizione della restante popolazione della Crimea. Un altro gruppo di circa 270.000 tatari di Crimea rimane in Uzbekistan e in altre parti dell'ex Unione Sovietica. La situazione di questa popolazione \u00e8 considerata pi\u00f9 come una comunit\u00e0 in esilio che come una diaspora, anche se potrebbe trasformarsi in diaspora, se l'esilio dovesse prolungarsi ancora."}
{"id": "211474", "revid": "114606361", "url": "https://it.wikipedia.org/wiki?curid=211474", "title": "Assioma di Dedekind", "text": "In matematica, l'assioma di Dedekind, detto anche \"assioma di continuit\u00e0\" oppure \"assioma di completezza\", riguarda l'insieme dei numeri reali R; esso afferma che ogni insieme \"S\" di numeri reali che non sia vuoto e che sia limitato superiormente possiede un estremo superiore in R, vale a dire un numero reale uguale o maggiore di tutti gli elementi di \"S\" e tale che non esista nessun reale pi\u00f9 piccolo con tale propriet\u00e0.\nSe ad esempio l'insieme \"S\" considerato \u00e8 quello dei numeri il cui quadrato \u00e8 inferiore a 2 (in simboli, l'insieme formula_1), l'estremo superiore \u00e8 formula_2. L'assioma si pu\u00f2 enunciare anche per ogni sottoinsieme di R che sia non vuoto e inferiormente limitato: in questo caso si garantisce che l'insieme abbia un estremo inferiore.\nQuesto assioma \u00e8 molto utile perch\u00e9 \u00e8 essenziale per dimostrare che la retta reale \u00e8 uno spazio metrico completo. L'insieme dei numeri razionali non soddisfa questo assioma, e perci\u00f2 non \u00e8 completo: per l'insieme \"S\" definito precedentemente non esiste un estremo superiore appartenente a Q.\nAssioma di completezza e continuit\u00e0 della retta.\nUna formulazione alternativa dell'assioma di Dedekind, nota sotto il nome di assioma di completezza, \u00e8 la seguente.\nL'assioma di Dedekind (o di completezza) permette di porre in corrispondenza biunivoca i punti di una retta con gli elementi dell'insieme R.\nCompletezza dei numeri reali.\nUsando l'assioma di Dedekind si pu\u00f2 dimostrare che i numeri reali formano uno spazio completo: in altre parole, che ogni successione di Cauchy \u00e8 convergente.\nDimostrazione.\nSia formula_3 una successione di Cauchy. Sia formula_4 l'insieme dei numeri reali che sono maggiori di formula_5 solo per un numero finito di valori di formula_6. Poich\u00e9 ogni successione di Cauchy \u00e8 limitata, formula_7 \u00e8 non vuoto e superiormente limitato ed ammette quindi, per l'assioma di Dedekind, un estremo superiore formula_8. Mostriamo che effettivamente la successione formula_9 tende a formula_8.\nPer ogni formula_11, esiste un formula_12 tale che formula_13 per ogni formula_14, formula_15 maggiore o uguale a formula_16. Allora la successione assume infinite volte valori all'interno dell'intervallo formula_17 e un numero finito di volte nel suo complementare. Quindi formula_18 \u00e8 un elemento di formula_19 e formula_20 \u00e8 maggiore di ogni elemento di formula_4, e quindi \u00e8 maggiore o uguale ad formula_8. \nQuindi formula_8 \u00e8 contenuto nell'intervallo formula_17, e per la disuguaglianza triangolare risulta che \nQuindi formula_26 e la successione converge. Q.E.D."}
{"id": "211476", "revid": "1833487", "url": "https://it.wikipedia.org/wiki?curid=211476", "title": "Tarapoto", "text": "Tarapoto \u00e8 una citt\u00e0 del Per\u00f9 centro-orientale ai margini della foresta Amazzonica. Cento Commerciale della regione di San Mart\u00edn e della provincia omonima, si trova tra le valli dei fiumi Cumbaza e Shilcayo.\nStoria.\nSede di universit\u00e0, fu fondata nel 1782 da Baltazar Martinez Jimenez de Compa\u00f1om.\n\u00c8 un importante centro turistico, nei pressi si trovano le cascate di Ahuashiyacu e la laguna Azul.\nTarapoto \u00e8 il centro delle reti terrestri e aeree tra la Sierra, la costa e l'oriente peruviano."}
{"id": "211482", "revid": "174925", "url": "https://it.wikipedia.org/wiki?curid=211482", "title": "Germania inferior", "text": ""}
{"id": "211487", "revid": "311148", "url": "https://it.wikipedia.org/wiki?curid=211487", "title": "HK-47", "text": "HK-47 \u00e8 un personaggio appartenente all'Universo espanso di \"Guerre stellari\", apparso nei videogiochi ', ' e \"\". \u00c8 un droide assassino al servizio di Revan prima e dell'Esule Jedi poi.\nStoria.\nAssassino al servizio di Revan.\nHK-47 venne originalmente costruito da Revan, poco dopo la battaglia di Malachor V, come prototipo del perfetto assassino. Mentre era completamente leale - anche amichevole - a coloro che venivano identificati come \"padroni\", non aveva alcun rispetto delle forme di vita, e veniva spinto ad uccidere qualunque cosa da una insaziabile sete di violenza e brutalit\u00e0. HK-47 si riferiva agli umani con il termine caratteristico \"mucchietti di carne\" (\"meatbag\", lett. \"sacchi di carne\"). L'insulto venne inventato da HK quando Malak chiese cosa il droide pensasse di lui; Revan trov\u00f2 il termine divertente e programm\u00f2 HK in modo che considerasse qualsiasi umano un mucchietto di carne.\nIl droide rimase a Revan, che venne aiutato nella ricerca della stazione spaziale chiamata Star Forge. HK-47 ricevette l'ordine di assassinare persone influenti nella galassia per destabilizzarla, finch\u00e9 non venne mandato in missione nello spazio mandaloriano. Anche se HK-47 port\u00f2 a termine la missione, le sue funzioni motrici rimasero danneggiate e venne preso come bottino da un soldato Mandaloriano. Il mandaloriano ripar\u00f2 il droide (scarsamente) per salire di rango.\nDa padrone a padrone.\nIl Mandaloriano ordin\u00f2 ad HK di uccidere un Mandalore non identificato che govern\u00f2 nel periodo tra Mandalore the Ultimate e Canderous Ordo. Fall\u00ec la missione e venne catturato, riprogrammato per uccidere il suo possessore. HK-47 si disattiv\u00f2 in quanto era programmato per spegnersi definitivamente quando il proprietario corrente moriva, e venne venduto a Bochaba the Hutt, un criminale del pianeta Sleheyron.\nHK-47 aiut\u00f2 Bochaba a mantenere la sua reputazione di criminale intatta, e il droide divent\u00f2 il pi\u00f9 temuto malvivente del pianeta, con 322 assassinii portati a termine in un anno. Quando Bochaba venne ucciso dai rivali, HK si spense e venne venduto a un senatore di Coruscant.\nIl senatore pens\u00f2 che HK fosse un semplice droide protocollare, ma uno dei suoi assistenti scopr\u00ec le funzioni da assassino integrate; l'assistente venne ucciso dal droide sotto ordine del senatore. HK rimase con il senatore, che lo us\u00f2 per eliminare i suoi nemici politici. Sulla strada per diventare Supremo Cancelliere si verific\u00f2 un fatto inaspettato.\nIl bersaglio successivo fu la moglie del senatore, che lo stava tradendo con un'altra persona. Quando HK si avvicin\u00f2 ai due amanti per ucciderli il senatore ebbe un ripensamento e si mise tra lui e i bersagli. Avendo ucciso per errore il suo padrone, HK si disattiv\u00f2. La moglie lo vendette in seguito a un ufficiale della Systech Corporation.\nAll'inizio, l'ufficiale us\u00f2 HK-47 come droide protocollare e come guardia del corpo. Dopo ci\u00f2, mand\u00f2 HK in missione per eliminare i lavoranti di una compagnia rivale, che stava sviluppando un prodotto che avrebbe rovinato la carriera del suo padrone.\nCi\u00f2 che l'ufficiale non sapeva era che la \"compagnia rivale\" era in realt\u00e0 una sottosezione della Systech. Quando cap\u00ec l'errore commesso, HK aveva gi\u00e0 ucciso 104 impiegati. HK pens\u00f2 che, rimanendo l'ultimo ufficiale, il suo padrone sarebbe stato promosso. L'ufficiale, temendo che HK volesse eliminare anche lui, attacc\u00f2 il droide. HK-47, a contrario di quanto riteneva l'ufficiale, non avrebbe potuto eliminarlo, infatti questo gli era vietato dai suoi protocolli interni (non poteva uccidere il suo padrone). Ci\u00f2 nonostante l'ufficiale durante l'attacco graffi\u00f2 uno degli attuatori di HK e caus\u00f2 un cortocircuito letale che lo uccise e distrusse i protocolli di assassinio. HK si disattiv\u00f2 ancora una volta.\nCon Revan e l'Esule Jedi.\nDopo l'incidente, HK-47 venne venduto a Yuka Laka, un rottamaio ithoriano su Tatooine. Revan, il suo padrone e creatore lo incontr\u00f2 quando si rec\u00f2 su tatooine, ma avendo perso la memoria era ignaro della sua identit\u00e0. Compr\u00f2 il droide per usarlo come traduttore per negoziare con i tusken.\nQuando Revan scopr\u00ec la verit\u00e0 riguardo alla propria storia, HK ricevette uno \"stimolo\" necessario a far riattivare la sua programmazione interna, permettendogli di accedere al nucleo della memoria e ai protocolli di assassinio. Il droide rimase con Revan fino al termine del viaggio, conclusosi con la distruzione della Star Forge. Revan lasci\u00f2 HK assieme a T3-M4 sulla \"Ebon Hawk\" prima di partire per le Regioni Ignote.\nIn qualche modo HK-47 venne gravemente danneggiato e quasi del tutto smembrato. Venne parzialmente riparato tramite l'uso di diversi componenti trovati nella Galassia. L'Esule Jedi ritrov\u00f2 HK-47 sulla Ebon Hawk e lo ripar\u00f2 usando parti di un droide HK-50, una versione pi\u00f9 avanzata. Il droide rimase poi con l'Esule, riconoscendolo come proprio padrone.\nDurante il suo periodo con l'esule HK-47 scopr\u00ec che, basandosi sul suo modello, erano stati creati i droidi HK-50 (e gli HK-51 erano in progettazione), con la programmazione di infiltrarsi nella flotta della repubblica fingendosi droidi protocollari e in questo modo destabilizzare le relazioni diplomatiche fingendo di aiutarle. Lo scopo ultimo era quello di eliminare i jedi rimasti nella galassia. HK-47, disprezzando questi droidi che considerava volgari imitazioni di se stesso, si diede lo scopo di trovare distruggere tutti gli esemplari. Nel corso delle avventure scopr\u00ec che i droidi erano stati creati da G0-T0.\nIn seguito HK-47 venne aiutato da HK-51 per distruggere il loro creatore G0-T0, durante il confronto finale su Malachor V.\nSu Mustafar.\nDopo migliaia di anni, mentre la Guerra Civile Galattica era in corso, la intelligenza artificiale di HK-47 venne trasferito in un computer dentro a un incrociatore della Repubblica.\nIl terminale della nave (che si era schiantata su Mustafar) conteneva un gruppo di spacers (intorno al 2 ABY). HK-47 ordin\u00f2 agli spacers di invadere la caverna degli scarafaggi Kubaza per permettere alla sua IA di venire trasferita dalla nave. Anche se dovettero combattere contro molta della fauna indigena, riuscirono a portare a termine il compito.\nIl terminale Delta Cinque contatt\u00f2 immediatamente il gruppo e ordin\u00f2 loro di entrare nella fabbrica dei droidi del pianeta e scrivere un codice di sei cifre nel terminale principale. Sfortunatamente il codice era frammentato in tre terminali diversi, disponibile ciascuno solo per 10 secondi.\nDopo aver completato il codice HK-47 era ritornato in un nuovo corpo meccanico. Il suo piano era di riattivare la fabbrica per vendicarsi dei \"sacchi di carne\" che lo avevano distrutto. Decise di uccidere ogni umano che incontrava, cominciando dal gruppo di esploratori che lo avevano aiutato. Il gruppo riusc\u00ec a fuggire e ritorn\u00f2 alla fabbrica minerale di Milo Mensix.\nHK assembl\u00f2 in breve tempo una armata di AK-1A \"Hammer\", AK-3 \"Reaper\", GK-5 Sentry, e HK-77 per distruggere tutti i \"sacchi di carne\" su Mustafar. L'esercito attacc\u00f2 il campo minatore Koseyet, e nonostante i loro attacchi fossero continui vennero sconfitti. Gli esploratori procedettero verso la fabbrica attaccando e distruggendo HK-58 Aurek, HK-58 Besh, e Doom Bringer prima di disattivare l'impianto. Dopo ci\u00f2 gli esploratori vennero portato sul cratere di lava al vulcano centrale per distruggere HK. Gli esploratori riuscirono ad avere la meglio sui droidi di HK, ma ricevettero un messaggio dal droide, stabilendo che fosse ancora vivo. In maniera sarcastica, HK-47 li premi\u00f2 con un ologramma di s\u00e9 stesso, con la scritta \"sacco di carne\" sulla placca.\nCuriosit\u00e0.\nHK-47 \u00e8 doppiato da Kristoffer Tabori in ' e '. Il personaggio \u00e8 uno dei pi\u00f9 amati della intera saga di \"Guerre stellari\" a causa della sua personalit\u00e0 cupa ma umoristica.\nCon un punteggio-allineamento di 20, HK \u00e8 il personaggio del party di Revan ad avere il punteggio pi\u00f9 basso nella scala allineamento chiaro-oscuro.\nInoltre, 47 \u00e8 anche il numero di serie usato per contraddistinguere L'assassino protagonista della serie di videogiochi \"Hitman\".\nOrigine del nome.\nHK-47 \u00e8 un riferimento al videogioco \"Shattered Steel\" di BioWare e possibilmente al mitragliatore AK-47 Kalashnikov."}
{"id": "211497", "revid": "709565", "url": "https://it.wikipedia.org/wiki?curid=211497", "title": "Crimpatura", "text": "La crimpatura \u00e8 un'operazione consistente nel connettere fisicamente ed elettricamente, mediante l'utilizzo di un attrezzo chiamato \"crimpatrice\", un cavo elettrico a un'opportuna terminazione o connettore. \nDescrizione.\nLa crimpatura avviene per schiacciamento meccanico cosicch\u00e9 il cavo rimane bloccato sul connettore a causa della pressione esercitata. Ci\u00f2 generalmente garantisce un buon contatto elettrico, quasi equivalente alla saldatura. Nei casi in cui occorra avere la massima affidabilit\u00e0 nel tempo in condizioni di temperatura e di umidit\u00e0 estreme, come avviene nei circuiti tropicalizzati, alla crimpatura si fa seguire la saldatura con lega di stagno. L'operazione di crimpatura \u00e8 irreversibile, nel senso che, una volta applicato il connettore alla parte terminale del cavo, risulta impossibile sfilarlo senza danneggiare cavo e connettore.\nL'attrezzo pu\u00f2 essere di grosse dimensioni, ad azionamento elettrico per grandi produzioni di serie, oppure, nel caso di lavori saltuari o piccole produzioni, di forma simile a una pinza da usare manualmente.\nUso.\nEsiste anche la crimpatura di fibra ottica, operazione che consiste nella preparazione della parte terminale della fibra ottica stessa e nel suo collegamento con un opportuno connettore. Oltre che nel campo elettrico, la crimpatura viene adottata anche nella tecnologia idraulica, ad esempio sulle tubazioni di impianti di climatizzazione e/o aria condizionata installati su veicoli all'interno delle quali circola il fluido refrigerante.\nViene utilizzato di frequente per realizzare cavi per reti LAN con connettore RJ-45. Tale procedimento pu\u00f2 essere realizzato manualmente con una crimpatrice o automaticamente da macchine industriali. Il termine si applica anche nell'operazione di assemblaggio di un proiettile al suo bossolo. Una volta eseguita questa operazione si fa seguire quella di crimpaggio o crimpatura del colletto onde impedire al proiettile di uscire dalla sua sede."}
{"id": "211499", "revid": "31886", "url": "https://it.wikipedia.org/wiki?curid=211499", "title": "12-XX", "text": "12-XX \u00e8 la sigla della sezione di livello 1 dello schema di classificazione\nMSC dedicata a teoria dei campi e polinomi.\nQuesta pagina presenta la struttura ad albero delle sue sottocategorie dei livelli intermedio e dettagliato."}
{"id": "211502", "revid": "3732", "url": "https://it.wikipedia.org/wiki?curid=211502", "title": "Emilio Cecchi", "text": "\u00c8 considerato una delle figure di maggior rilievo del giornalismo culturale italiano della prima met\u00e0 del Novecento.\nEra il padre della sceneggiatrice Suso Cecchi D'Amico (1914-2010) e del costumista, scenografo e pittore Dario Cecchi (1918-1992).\nBiografia.\nNasce il 14 luglio 1884 a Firenze, in via San Zanobi: il padre Cesare lavora in una ditta di ferramenta; la madre Marianna Sani ha un laboratorio di sartoria. Ottenuta la licenza media, nel 1894 s'iscrive a un istituto tecnico, nonostante la sua propensione per gli studi letterari. Nel 1901, concluse le scuole tecniche, Cecchi trova un impiego presso il Credito Italiano. Nello stesso periodo legge Baudelaire e Poe, su impulso di Diego Garoglio. Precoce \u00e8 il suo esordio come critico: nel 1902, all'et\u00e0 di 18 anni, avvia una collaborazione con un settimanale d'arte (\u00abLa Medusa\u00bb).\nL'anno successivo conosce Giovanni Papini e Giuseppe Prezzolini (anch'essi fiorentini), che lo aiutano a pubblicare su \u00abLeonardo\u00bb. Nel 1904 \u00e8 impiegato come copista all'Ospedale. L'anno dopo muore il fratello Guido. Si trasferisce a Roma nel 1906 e collabora ad \u00abAthena\u00bb e alla \u00abNuova Antologia\u00bb. Decide di prendere un secondo diploma. Studia da privatista e consegue la maturit\u00e0 classica al Liceo \u00abCicognini\u00bb di Prato. Successivamente si iscrive alla Facolt\u00e0 di Lettere dell'Istituto di Studi Superiori di Firenze; qui incontra Scipio Slataper e Carlo Michelstaedter. Non riesce per\u00f2 a conseguire la laurea.\nNel 1910 si fidanza con Leonetta Pieraccini, figlia di un medico di Poggibonsi. Il ritorno a Roma (1910) \u00e8 importante perch\u00e9, conosciuti Ugo Ojetti e Giuseppe Antonio Borgese, si orienta decisamente verso l'attivit\u00e0 giornalistica. Le sue collaborazioni sono numerose: scrive su \u00abLa Voce\u00bb di Prezzolini, \u00abil Resto del Carlino\u00bb, \u00abIl Fanfulla\u00bb, il \u00abGiornale d'Italia\u00bb. Olindo Malagodi gli prospetta una collaborazione fissa a \u00abLa Tribuna\u00bb. Sposata Leonetta, il 27 febbraio del 1911, conosce Giovanni Amendola, Sibilla Aleramo e Vincenzo Cardarelli. Nel 1913 nasce la prima figlia, Giuditta e nel 1914 la seconda, Giovanna (diventer\u00e0 Suso Cecchi D'Amico); il primo figlio, Mario, nacque morto nel 1912 mentre l'ultimo \u2014 Dario \u2014 nacque nel 1918.\nConosce Roberto Longhi e Grazia Deledda. Dopo aver esordito nel 1912 con un saggio su \"La poesia di Giovanni Pascoli\", rivolse le sue attenzioni soprattutto alla letteratura inglese, a cui dedic\u00f2 diverse traduzioni e importanti scritti critici. \u00c8 stato probabilmente il primo critico italiano a segnalare l\"'Ulisse\" di James Joyce, ma tra le sue scoperte c'\u00e8 anche un autore italiano, Dino Campana, da lui considerato \"il migliore poeta che abbiamo\". Il 10 maggio 1915 viene richiamato sotto le armi; a dicembre, in licenza a Roma, conosce Dino Campana. Nel settembre 1916 \u00e8 assegnato al Commissariato dell'VIII Corpo d'armata a Firenze; promosso capitano, nel settembre 1917 \u00e8 in linea sull'Altopiano dei Sette Comuni. \nNel 1918 collabora a \"L'Astico\" di Piero Jahier, ha contatti con Michele Cascella, Riccardo Bacchelli, Benedetto Croce (che lo annovera tra i collaboratori de \u00abLa Critica\u00bb) e Gaetano Salvemini. Nello stesso anno nasce il figlio Dario. \u00c8 in missione a Londra nel settembre 1918: ivi incontra Chesterton (che contribuir\u00e0 a far conoscere in Italia) e Belloc, e lo coglie l'armistizio di novembre. Il soggiorno inglese vede la sua collaborazione col \u00abManchester Guardian\u00bb e con l'\u00abObserver\u00bb. Tornato in Italia, Cecchi \u00e8 nel 1919 uno dei \"sette savi\" fondatori e co-direttori de \u00abLa Ronda\u00bb, la rivista letteraria romana che propugna un ritorno alla tradizione letteraria dopo gli eccessi delle avanguardie. Lo stesso Cecchi interpreta al meglio la poetica rondista del frammento nei suoi elzeviri, vere e proprie prose d'arte di lucida perfezione formale, raccolte nei volumi \"Pesci rossi\" (1920) e \"Corse al trotto\" (1936). \nNegli anni venti i due filoni principali della sua ricerca, letteratura e pittura, procedono appaiati. Nel 1920 esordisce su \u00abValori plastici\u00bb; dal dicembre 1923 fino al 1927 scrive su \u00abLa Stampa\u00bb; nel 1924 assume la titolarit\u00e0 della critica letteraria sul \u00abSecolo\u00bb. Nel 1925 \u00e8 tra i firmatari del Manifesto degli intellettuali antifascisti, redatto da Benedetto Croce, ma successivamente cambier\u00e0 fronte e vincer\u00e0 il \"Premio Mussolini\" per la letteratura nel 1936.. Nel 1927 entra stabilmente nel novero degli elzeviristi del \u00abCorriere della Sera\u00bb. Infine, cura con Roberto Longhi la direzione della rivista \"Vita Artistica\". Viaggia molto, in Gran Bretagna e nei Paesi Bassi e, nel 1930, in California. Coopera con i registi Blasetti e Camerini, chiama a collaborare Pirandello, Soldati, Malipiero e Guglielmo Alberti. \nNegli anni trenta procede intensamente l'attivit\u00e0 di critico, anche sulle riviste di Ugo Ojetti (\u00abDedalo\u00bb, \u00abPegaso\u00bb e \u00abPan\u00bb). Collabora all'Enciclopedia Italiana diretta da Giovanni Gentile. La sua incessante attivit\u00e0 lo conduce alla nomina all'Accademia d'Italia nel maggio del 1940. Collabora anche come autore di riduzioni cinematografiche di importanti opere della letteratura italiana. Negli anni 1940/41 lavora alle sceneggiature di \"Piccolo mondo antico\" di Soldati ed \"I promessi sposi\" di Camerini. Per un certo periodo \u00e8 anche direttore della societ\u00e0 di produzione \u00abCines\u00bb.\nLa sua abitazione durante gli anni di guerra viene visitata da Moravia, Elsa Morante, Longanesi, Brancati. Dopo la Liberazione riprende i contatti con le testate per cui aveva scritto nell'anteguerra. Nel 1946 riprende la collaborazione col \u00abCorriere della Sera\u00bb. Parallelamente si riannodano i rapporti internazionali (\u00abLa Parisienne\u00bb, \u00abNeue Zurcher Zeitung\u00bb, \u00abTimes Literary Supplement\u00bb). Nel 1947 Arrigo Benedetti lo chiama all'\u00abEuropeo\u00bb. Nello stesso anno \u00e8 nominato accademico dei Lincei. Negli anni sessanta dirige con Natalino Sapegno la \"Storia della letteratura italiana\", che viene pubblicata da Garzanti Editore in 10 volumi negli anni 1965-1969. \nIl Fondo Cecchi \u00e8 conservato presso il Gabinetto Viesseux di Firenze.\nRiconoscimenti.\nNel 1952, insieme a Marino Moretti e Ferdinando Neri, riceve il Premio Feltrinelli per le Lettere, conferito dall'Accademia dei Lincei."}
{"id": "211505", "revid": "124226608", "url": "https://it.wikipedia.org/wiki?curid=211505", "title": "Tomorrow (gruppo musicale)", "text": "I Tomorrow sono stati un gruppo di rock psichedelico inglese della fine degli anni sessanta.\nStoria.\nLa formazione del gruppo comprendeva Keith West alla voce, Steve Howe (pi\u00f9 tardi negli Yes) alla chitarra, John \"Junior\" Wood al basso, e John Alder \"Twink\" alla batteria. West, Howe e Wood provenivano da una precedente formazione chiamata In-Crowd, mentre Twink aveva suonato nei Fairies.\nI Tomorrow erano molto noti per le emozioni che sapevano suscitare nelle loro esibizioni dal vivo. Alla fine degli anni sessanta, i loro concerti erano apprezzati quanto quelli dei Pink Floyd o dei Soft Machine. Suonarono come \"supporter\" di artisti come Jimi Hendrix, che suon\u00f2 persino con loro al Saville Theatre di Brian Epstein (di beatlesiana memoria).\nLa loro musica era un cocktail di psichedelia alla Pink Floyd (con tanto di uso innovativo delle luci di scena), jazz ed elementi derivati da gruppi come i Beatles e i Byrds, che dominavano la scena musicale dell'epoca.\nIl primo disco dal titolo omonimo fu iniziato a registrare nel 1967, ma a causa di numerosi problemi di produzione fu pubblicato solo nel 1968 sotto il nome \"Tomorrow featuring Keith West\", quando le sonorit\u00e0 dominanti erano gi\u00e0 mutate, ed il disco non ottenne il successo che si aspettava. Nonostante questo, la discografia dei Tomorrow comprende due singoli piuttosto famosi, \"My White Bicycle\" (considerato un classico del rock psichedelico britannico) e \"Revolution\". Sebbene i risultati non fossero eccellenti in termini di vendite, il gruppo riusc\u00ec a crearsi un proprio pubblico di appassionati, tra cui il disc jockey John Peel, che mand\u00f2 in onda \"My White Bicycle\" ripetutamente nel suo programma radiofonico \"Perfumed Garden\".\nLa relativa celebrit\u00e0 dei Tomorrow fece s\u00ec che Michelangelo Antonioni li contattasse per suonare nel film \"Blow-Up\"; alla fine, per\u00f2, scelse gli Yardbirds. I Tomorrow apparvero comunque al cinema nel film \"Smashing Time\", col nome \"The Snarks\".\nA un certo punto della loro carriera, i Tomorrow decisero addirittura che ciascuno dei membri avrebbe anche dato vita a un progetto solista. Keith West fu quello che ebbe maggiore successo nell'impresa, ritrovandosi nelle cime delle classifiche con il singolo \"Excerpt from a Teenage Opera\" (Odeon, 1967), un brano con cori ironicamente infantili che trattava di Jack il Macellaio. Attorno a questo brano ed alla figura di Jack, con l'aiuto del produttore Marco Wirtz, fu costruito un intero concept album che per\u00f2 non vide mai la luce. Solo nel 1996 gli abbozzi, gli scarti di studio e le varie registrazioni di questa operazione furono confezionate nell'album \"A Teenage Opera\".\nAnche Steve Howe partecip\u00f2 al progetto di West. I progetti solisti alla fine fecero perdere coesione al gruppo. Twink abbandon\u00f2 entrando nei Pretty Things e nei Pink Fairies. Di l\u00ec a poco, Howe entr\u00f2 negli Yes, in cui suona, al 2019, da quasi 50 anni.\nLa maggior parte dei brani dei Tomorrow reperibili oggi sono in raccolte e compilation di brani inediti apparse postume, soprattutto in seguito al grande successo di Howe."}
{"id": "211507", "revid": "1494169", "url": "https://it.wikipedia.org/wiki?curid=211507", "title": "Convenzione di Berna", "text": "Con l'abbreviazione convenzione di Berna ci si pu\u00f2 riferire a due trattati:"}
{"id": "211508", "revid": "693190", "url": "https://it.wikipedia.org/wiki?curid=211508", "title": "Convenzione di Berna per la protezione delle opere letterarie e artistiche", "text": "La Convenzione di Berna per la protezione delle opere letterarie e artistiche (conosciuta anche come Convenzione Universale sul Diritto d'Autore), adottata a Berna nel 1886, \u00e8 un accordo internazionale che stabilisce per la prima volta il riconoscimento reciproco del diritto d'autore tra le nazioni aderenti. \u00c8 ancora in vigore oggi e grazie ad essa sono state appianate le divergenze internazionali sul diritto d'autore.\nOrigine.\nL'idea originale di questa convenzione si fa comunemente risalire a Victor Hugo, secondo il quale ciascuna nazione civilizzata avrebbe dovuto tutelare i propri autori in modo uniforme. Le origini scatenanti sono tuttavia pi\u00f9 antiche e coincidono con la nascita del concetto stesso di diritto d'autore, e dei relativi interessi economici e morali. Lo scrittore francese de \"I Miserabili\" fu infatti, nella doppia veste di autore e di Deputato della Terza Repubblica, uno degli artefici della legislazione francese sul diritto d'autore e ispiratore della Convenzione di Berna.\nPrima dell'adozione della convenzione, le nazioni spesso si rifiutavano di riconoscere sul materiale di nazioni straniere il diritto d'autore. Cos\u00ec per esempio un lavoro pubblicato a Londra da un cittadino britannico era tutelato nel Regno Unito ma liberamente riproducibile in Francia, cos\u00ec come un lavoro pubblicato a Parigi da un francese era protetto in Francia ma liberamente riproducibile nel Regno Unito. La convenzione di Berna nasceva quindi con il principale intento di proteggere in maniera uniforme ed efficace i diritti degli autori in riguardo alle opere artistiche e letterarie.\nContenuti.\nLa convenzione di Berna stabil\u00ec per prima la reciprocit\u00e0 della tutela del copyright tra numerosi stati sovrani di tutti i continenti: ogni contraente deve riconoscere come soggetto a diritto d'autore anche il lavoro creato da cittadini degli altri stati che aderiscono ad essa. La tutela \u00e8 automatica, nessuna registrazione \u00e8 richiesta e neppure \u00e8 necessario apporre un avviso di copyright. Inoltre alle nazioni firmatarie \u00e8 proibito richiedere alcuna formalit\u00e0 che possa ostacolare il \"godimento e l'esercizio\" del diritto d'autore come, per esempio, una registrazione degli autori stranieri. I contraenti rimangono liberi di imporre richieste di registrazione o note di copyright ai propri autori e ad autori di nazioni non aderenti alla convenzione di Berna, ma questa pratica \u00e8 molto raramente applicata eccetto che dagli Stati Uniti d'America.\nI firmatari restano liberi di imporre registrazioni o pubblici requisiti agli autori domestici o agli autori provenienti da nazioni non firmatarie, ma nella pratica giuridica si tratta di casi di estrema rarit\u00e0.\nLa convenzione stabilisce un termine minimo di tutela per tutta la vita dell'autore pi\u00f9 50 anni, ma le parti contraenti sono libere di estendere questo periodo, come ha fatto l'Unione europea con la \"direttiva sull'armonizzazione del diritto d'autore\" nel 1993. Gli Stati Uniti hanno pi\u00f9 volte esteso il termine di copyright, l'ultima volta con il Sonny Bono Copyright Term Extension Act nel 1998.\nLe nazioni soggiacenti alla prima versione del trattato possono scegliere di aderire, e per certi tipi di opere (come registrazioni musicali e film) si pu\u00f2 aderire per termini minori, altrimenti l'attuale durata generale del copyright \u00e8 pari alla vita dell'autore (o dell'ultimo autore sopravvissuto se ne esiste pi\u00f9 di uno) pi\u00f9 70 anni. Negli Stati Uniti, nel caso di opere create da enti diversi da singoli individui, la durata \u00e8 di 120 dalla creazione o di 95 anni dalla prima pubblicazione.\nLa convenzione si fonda su tre principi di base:\nInizialmente gli Stati Uniti rifiutarono di entrare nella convenzione, poich\u00e9 ci\u00f2 avrebbe richiesto importanti cambiamenti nella propria legislazione sul copyright (in particolare per quanto riguarda i diritti morali, la rimozione della necessit\u00e0 di registrazione e della nota di copyright). Cos\u00ec fu adottata la Convenzione universale sul diritto d'autore (CUA) nel 1952, per ovviare a queste obiezioni. Gli Stati Uniti aderirono alla convenzione di Berna nel 1989 e in base quanto in essa stabilito la nota di copyright non \u00e8 pi\u00f9 necessaria per ottenere la tutela del diritto d'autore. Tuttavia negli Stati Uniti, contrariamente al diritto d'autore conosciuto in Europa (Belgio, Francia, Italia, Spagna...) e per qualcuno dei 164 firmatari della Convenzione di Berna, il copyright esige il suo deposito, non per far esistere tale diritto, ma per farne valere i propri diritti sul territorio.\nAl contrario, in Italia il copyright \u00e8 un diritto automatico, il cui deposito prova il diritto di esistenza dell'opera creativa creazione a condizione che sia originale. Non appena il lavoro viene \"fissato\", ovvero scritto o registrato su qualsiasi supporto fisico, il suo autore \u00e8 riconosciuto automaticamente come il titolare esclusivo dei diritti di distribuzione e copia del lavoro, di ogni lavoro derivato fino alla fine della validit\u00e0 del copyright e al passaggio dell'opera nel pubblico dominio.\nLa convenzione di Berna ebbe diverse revisioni: Berlino (1908), Roma (1928), Bruxelles (1948), Stoccolma (1967) e Parigi (1971). Dal 1967 la convenzione \u00e8 amministrata dall'Organizzazione Mondiale per la Propriet\u00e0 Intellettuale (WIPO).\nNel 1994 l'organizzazione mondiale del commercio (WTO) elabor\u00f2 l'Accordo TRIPs (The Agreement on Trade Related Aspects of Intellectual Property Rights), in base al quale le nazioni aderenti (quasi tutte le nazioni mondiali sono membri del WTO) devono accettare pressoch\u00e9 tutte le condizioni della convenzione di Berna.\nNel 2013 il Trattato di Marrakech ha stabilito il principio che al diritto d'autore trova una limitazione nei confronti dei testi forniti al disabile visivo.\nSintesi dei principali articoli.\nFonti: Testo della Convenzione\nTesto vigente in Italia.\nLa ratifica della revisione di Parigi del 23 luglio 1971 e il suo recepimento nel diritto italiano \u00e8 avvenuto con legge 20 giugno 1978 n. 399. La successiva revisione del 28 settembre 1979 apporta modifiche minori relative alla gestione della WIPO. Bench\u00e9 tale modifica non sia stata ratificata dall'Italia \u00e8 entrata in vigore automaticamente per tutti i Paesi dell'Unione il 19 novembre 1984 in ragione del raggiungimento della quota richiesta (due terzi dei Paesi aderenti).\nPaesi aderenti.\nIn base ad una pubblicazione del Copyright Office statunitense, al gennaio 2003 la seguenti nazioni avevano recepito la convenzione di Berna:"}
{"id": "211511", "revid": "1629429", "url": "https://it.wikipedia.org/wiki?curid=211511", "title": "26-XX", "text": "26-XX \u00e8 la sigla della sezione di livello 1 dello schema di classificazione\nMSC dedicata alle funzioni reali.\nQuesta pagina presenta la struttura ad albero delle sue sottocategorie dei livelli intermedio e dettagliato."}
{"id": "211512", "revid": "6923", "url": "https://it.wikipedia.org/wiki?curid=211512", "title": "Herihor", "text": "Viene ricordato come il primo dei \"Primi Profeti di Amon\" presso il complesso templare di Karnak, a rendere ereditaria la sua carica, dando inizio ad una dinastia parallela a quella reale che govern\u00f2 sull'Alto Egitto durante parte del terzo periodo intermedio.\nBiografia.\nHerihor, di probabile origine libica, gi\u00e0 prima di acquisire il titolo di \"Primo Profeta di Amon\" era un importante funzionario della corte di Ramesse XI presso cui deteneva svariati incarichi quali: \"Flabellifero alla destra del re\", \"Capo degli scribi reali\", \"Sovraintendente al doppio granaio\", \"Responsabile di tutti i distretti del sud\", \"Capo dell'esercito\".\nHerihor venne inviato a Tebe, e investito della carica di Primo Profeta, da Ramesse XI con lo scopo di allontanare da quelle regioni Panehesi, un nubiano che Ramesse IX aveva fatto intervenire in quell'area per sedare dei tumulti e che si era, in seguito, comportato da usurpatore.\nSvolto il suo incarico Herihor prese a comportarsi anch'egli in modo estremamente indipendente e nel 18\u00ba anno di regno di Ramesse XI proclam\u00f2 la \"Weham-mesue\", \"Ripetizione delle nascite\" (atto compiuto in precedenza solamente da due sovrani: Amenemhat I della XII dinastia e Seti I della XIX) ossia l'inizio di una nuova era. Dopo tale atto Herihor inizi\u00f2 a datare i suoi monumenti dalla \"Weham-mesue\" e adott\u00f2 la completa titolatura reale.\nMalgrado questa aperta secessione non vi fu alcun tentativo di dichiarare decaduto il sovrano \"ufficiale\" ne alcun uso dei titoli usurpati al di fuori dei territori sottoposti al controllo del tempio di Amon di Karnak.\nLa sua tomba si trova presso la terrazza inferiore del tempio funerario della regina Hatshepsut mentre la mummia della sua consorte, la regina Nodjmet fu ritrovata nella tomba identificata come DB320 ove vennero nascoste decine di mummie reali per presevarle dall'azione dei violatori di tombe."}
{"id": "211520", "revid": "125919119", "url": "https://it.wikipedia.org/wiki?curid=211520", "title": "Assassinio sull'Orient Express", "text": "Assassinio sull'Orient Express () \u00e8 un romanzo giallo di Agatha Christie. Pubblicato nel Regno Unito nel 1934, vede protagonista l'investigatore belga Hercule Poirot ed \u00e8 uno dei pi\u00f9 noti lavori della scrittrice inglese.\nScritto durante un soggiorno dell'autrice a Istanbul, nell'estate 1933, il romanzo fu pubblicato a puntate dal settimanale statunitense \"The Saturday Evening Post\" e l'anno successivo fu stampato in un unico libro dall'editore britannico Collins Crime Club; in Italia giunse nel 1935 edito da Mondadori con il titolo \"Orient Express\", in seguito ridenominato con un titolo pi\u00f9 aderente all'originale.\nDal romanzo furono tratte due famose versioni cinematografiche con lo stesso titolo del romanzo: una del 1974, diretta da Sidney Lumet e un'altra del 2017 per la regia di Kenneth Branagh.\nTrama.\nLa storia ha inizio ad Aleppo, nel mandato francese della Siria e del Libano: dopo aver risolto un caso collegato ad uno scandalo interno all'esercito francese, l'investigatore Hercule Poirot si imbarca sul Taurus Express, che lo conduce ad Istanbul; qui prende alloggio al Tokatlian Hotel, intenzionato a restare nella citt\u00e0 turca per alcuni giorni. I propositi di Poirot sono per\u00f2 interrotti dall'arrivo di un telegramma da Londra, che richiede urgentemente il suo ritorno nella capitale britannica. Poirot decide pertanto di prenotare un posto sull'Orient Express di quella sera: i vagoni letto sono per\u00f2 tutti occupati (cosa assai strana vista stagione in cui di solito non c'\u00e8 nessuno), ma riesce a trovare un posto grazie al suo amico Monsieur Bouc, direttore della compagnia dei vagoni letto. Dopo un pasto, Poirot parla con monsieur l'imprenditore americano Ratchett, e rifiuta la sua richiesta di proteggerlo perch\u00e9 teme per la sua vita.\nDurante la notte, il treno si ferma in territorio jugoslavo a causa di una bufera di neve e alla mattina si scopre che Rachett \u00e8 stato assassinato nella notte con dodici pugnalate. Monsieur Bouc chiede a Poirot di prendere in mano il caso, e il belga, perquisendo lo scompartimento di Ratchett, trova un orologio fermo all'una e un quarto, un nettapipe (non appartenente a Ratchett perch\u00e9 fumava solo sigarette), un fazzoletto da donna con un H ricamata e un bigliettino bruciacchiato. Con un trucco ingegnoso, grazie al biglietto bruciacchiato Poirot scopre che la vittima era in realt\u00e0 un italiano di nome Cassetti, l'assassino della bambina Daisy Armstrong, e indirettamente di sua madre, suo padre, suo fratello e la sua cameriera (avvenuto anni prima, l'episodio si ispira alla tragedia che colp\u00ec il noto aviatore statunitense Charles Lindbergh, il cui figlioletto Charles III di un anno e mezzo fu rapito e ritrovato morto nel 1932).\nSar\u00e0 l'inizio di una serie di interrogatori a tutti i passeggeri del vagone, e fra esitazioni, reticenze, contraddizioni e lapsus indicativi emerger\u00e0 che pi\u00f9 di un passeggero aveva avuto dei legami con la famiglia Armstrong, e che certi depistaggi e la presenza di tanti indizi sono un tentativo premeditato per confondere e fuorviare le investigazioni del detective e per indirizzarne altrove le indagini.\nGli indizi principali.\nIl fazzoletto con la H e il passaporto truccato.\nAll'interno della camera di Ratchett/Cassetti, Poirot, il signor Bouc e il dottor Constantine trovano un fazzoletto con la lettera \"H\" elegantemente ricamata. Domandando a tutte le donne, dalle pi\u00f9 umili alle pi\u00f9 ricche, se avessero l'H nel nome o nel cognome, viene fuori che il fazzoletto non \u00e8 di nessuno. I sospetti cadono poi sulla contessa Andrenyi, il cui nome \u00e8 Elena. Ma sul passaporto di quest'ultima c'\u00e8 una macchia di unto (creata appositamente dal conte Andrenyi), che nasconde la H davanti al nome, pertanto la contessa si chiama Helena e non Elena. Nonostante ci\u00f2 il fazzoletto non apparteneva alla contessa Andrenyi, bens\u00ec alla principessa Dragomiroff, di origine russa, l'unica donna alla quale non \u00e8 stato domandato se il fazzoletto fosse suo. Il suo nome di battesimo era Natalia, ma in alfabeto cirillico la N si scrive come l'H. Svelato questo mistero, il fazzoletto torna alla sua proprietaria.\nIl nettapipe.\nSempre nella stanza di Ratchett, oltre al fazzoletto ricamato sopra citato, Poirot e i suoi due compagni rinvennero un nettapipe. Durante le deposizioni Poirot, con molta astuzia, domand\u00f2 ai passeggeri se fumassero la pipa . Tutti, a quanto pare, fumavano la sigaretta, tranne il colonnello Arbuthnot, il quale disse senza alcun problema di fumare la pipa e che probabilmente il nettapipe fosse di sua propriet\u00e0.\nSia il fazzoletto sia il nettapipe erano stati messi nello scompartimento di Ratchett solo dopo il delitto. Infatti i congiurati, bloccati dalla neve, avevano posizionato i due indizi per depistare le indagini. Questo perch\u00e9, grazie a questi due oggetti, i sospetti venivano a cadere sul colonnello Arbuthnot e sulla principessa Dragomiroff, quelli pi\u00f9 insospettabili, con l'alibi pi\u00f9 forte e minuzioso e anche i due che sembrava non avessero alcun legame con gli Armstrong.\nAltri indizi.\nL'orologio e l'ora del delitto.\nNella tasca del pigiama di Ratchett \u00e8 stato rinvenuto un orologio fermo sull'una e un quarto. La coincidenza \u00e8 anche strana per il fatto che a lato del letto della vittima c'era un gancio fatto apposta per tenere l'orologio. Questo ha quindi fatto pensare che l'orologio fosse stato messo l\u00ec dall'assassino per depistare le indagini. Poirot era certo che il delitto fosse stato compiuto prima delle 0:37, quando sent\u00ec provenire una voce, che parlava in francese, dallo scompartimento di Ratchett. Ma Ratchett non sapeva il francese, quindi non poteva essere stato lui a parlare, ma l'assassino. Pertanto a quell'ora Ratchett era gi\u00e0 morto.\nIl kimono scarlatto e l'uniforme del controllore.\nPoirot fece ispezionare le valigie e in quella della cameriera tedesca fu ritrovata l'uniforme del finto controllore, facendo presumere che l'assassino, scappando e avendo trovato quello scompartimento vuoto, l'avesse infilata nella valigia. Tornato al suo scompartimento, Poirot trov\u00f2 il kimono scarlatto dentro alla sua valigia e la prese come una sfida, accettandola.\nFinale.\nL'alternarsi di colpi di scena porter\u00e0 alla soluzione del caso, e al termine dell'inchiesta Poirot potr\u00e0 presentare al sig. Bouc, al dottor Constantine e agli altri viaggiatori due possibili soluzioni del caso: una prima, semplice conclusione secondo cui uno sconosciuto, travestito da dipendente delle ferrovie, sia entrato nella cabina di Cassetti e lo abbia pugnalato. E una seconda ipotesi, assai pi\u00f9 ardita e complessa, illustrata da Poirot attraverso una precisa e accurata ricostruzione dell'accaduto, durante la quale innumerevoli frammenti fino ad allora sconnessi verranno a combaciare. Stando a questa deduzione, il signor Cassetti \u00e8 stato colpito da dodici pugnalate, ognuna vibrata da una diversa persona. Quindi il colpevole non \u00e8 uno solo, ma ad aver ucciso Cassetti sono state dodici persone diverse (undici dei dodici passeggeri della carrozza Istanbul-Calais e un controllore), che avevano deliberatamente trovato sistemazione sul treno per portare a termine una vendetta per la morte della piccola Daisy, a cui tutti i sospettati erano profondamente legati.\nIl libro si conclude con la decisione da parte di Monsieur Bouc e del dottor Constantine di non consegnare tutti i passeggeri alla polizia iugoslava, ma di addossare la colpa dell'assassinio a uno sconosciuto, come nella prima soluzione offerta da Poirot, ritenendo che una sentenza sia stata espressa da una giuria composta da tutti coloro che erano legati alla famiglia Armstrong e che dopo tanti anni giustizia sia stata fatta.\nMoventi degli indiziati.\nPierre Michel.\nPierre Michel \u00e8 il padre di Susanne, una delle cameriere di casa Armstrong. La ragazza era stata accusata di complicit\u00e0 nel rapimento e, non reggendo all'accusa, aveva scelto di togliersi la vita. La notte del rapimento, Susanne in realt\u00e0 si stava intrattenendo con il suo amante sempre nei confini della propriet\u00e0 di casa Armstrong e pertanto dichiar\u00f2 di aver sentito un rumore e aver visto un'automobile allontanarsi, da qui le accuse di complicit\u00e0. Pierre Michel \u00e8 il tramite attraverso il quale i congiurati riescono a mettere in atto il loro piano, perch\u00e9 solo lui, in quanto dipendente delle ferrovie, pu\u00f2 procurare il passaporto e l'uniforme del presunto sconosciuto, avvisare i congiurati del giorno esatto in cui Ratchett avrebbe preso il treno e far s\u00ec che tutti i movimenti all'interno della carrozza possano avere luogo. Nella versione cinematografica del 1974 \u00e8 interpretato da Jean-Pierre Cassel, mentre in quella del 2017 da Marwan Kenzari.\nHector MacQueen.\nHector MacQueen \u00e8 il figlio del procuratore che si occup\u00f2 del caso Armstrong e che non riusc\u00ec a incastrare Cassetti, poich\u00e9 quest'ultimo riusc\u00ec a salvarsi d condanna grazie alle sue conoscenze e al suo denaro. Hector non nasconde a Poirot di aver conosciuto la famiglia Armstrong ai tempi dell'inchiesta, e anzi confessa la sua venerazione per la madre della piccola Daisy, poi morta in seguito alla tristezza della perdita della figlia, perdendo anche il bambino di cui era incinta; egli stesso confessa di aver parlato alla donna defunta del suo desiderio di recitare. MacQueen \u00e8 uno dei pilastri del piano: fa parte del piano il suo farsi assumere alle dipendenze di Ratchett/Cassetti, in modo da poter stare a stretto contatto e informare i compagni. \u00c8 a conoscenza delle lettere anonime, ma \u00e8 anche quello che le ha fatte sparire. La notte del delitto, si finge Ratchett nella sua cabina richiamando l'attenzione del conduttore Michel (e involontariamente di Poirot) per depistare le indagini, poi fa entrare i suoi complici attraverso la cabina della signora Hubbard. Alla fine crea falsi indizi per confondere ulteriormente le acque. Nella versione cinematografica del 1974 \u00e8 interpretato da Anthony Perkins, mentre in quella del 2017 da Josh Gad.\nCyrus Beltman Hardman.\nL'investigatore privato Cyrus Beltman Hardman \u00e8 uno degli ultimi tasselli ad andare al proprio posto ed \u00e8 anche uno di quei personaggi che non confessa a Poirot - pi\u00f9 o meno spontaneamente - il suo legame con la famiglia Armstrong forte della sua relativa estraneit\u00e0 alla famiglia. In realt\u00e0 Hardman era un poliziotto che all'epoca del rapimento si innamor\u00f2 della cameriera degli Armstrong, Susanne Michel, e il motivo per cui partecipa all'omicidio \u00e8 vendicare la morte per suicidio della sua amata. Si \u00e8 dimesso dalla polizia ed \u00e8 entrato nell'agenzia privata McNeil, per poter rintracciare Cassetti; con Poirot sostiene inizialmente di essere stato ingaggiato in segreto dallo stesso Ratchett. Nella versione cinematografica del 1974 \u00e8 interpretato da Colin Blakely, mentre in quella del 2017 da Willem Dafoe.\nGreta Ohlsson.\nGreta Ohlsson \u00e8 la bambinaia della piccola Daisy Armstrong, verosimilmente autrice di una delle ferite leggere dato il suo stato emotivo leggermente psicolabile. Nella versione cinematografica del 1974 \u00e8 interpretata da Indrig Bergman, mentre in quella del 2017 da Pen\u00e9lope Cruz (in quest'ultima edizione l'etnia del personaggio \u00e8 ispanica e il nome viene mutato in Pilar Estravados).\nPrincipessa Natalia Dragomiroff.\nL'anziana nobildonna Natalia Dragomiroff \u00e8 la madrina di battesimo della signora Sonia Armstrong, madre di Daisy, per via della sua amicizia con la madre della donna, la nota attrice Linda Arden,come si viene a sapere nel corso del primo interrogatorio. Suo \u00e8 anche il fazzoletto di batista con incisa la lettera H (che corrisponde alla N di Natalia in cirillico) che viene ritrovato sul luogo del delitto. Ovviamente nessuno sano di mente avrebbe accusato di omicidio una nobildonna, per giunta vecchissima e quasi impossibilitata a muoversi, data la presenza di ferite inferte con grande violenza. La testimonianza della principessa \u00e8 molto reticente perch\u00e9 cela a Poirot varie informazioni sul conto di Sonia Armstrong: il nome della sorella, il destino della madre e il nome della segretaria di Miss Armstrong; tutte cose che una stretta amica di famiglia non poteva non sapere. \u00c8 verosimilmente sua la seconda coltellata di striscio. Nella versione cinematografica del 1974 \u00e8 interpretata da Wendy Hiller, mentre in quella del 2017 da Judi Dench.\nHildegard Schmidt.\nHildegard Schmidt \u00e8 un'ex cuoca della famiglia Armstrong e ora cameriera della principessa Dragomiroff, di origine tedesca. Nella versione cinematografica del 1974 \u00e8 interpretata da Rachel Roberts, mentre in quella del 2017 da Olivia Colman.\nColonnello Arbuthnot.\nIl colonnello Arbuthnot, che nega di aver conosciuto il colonnello Armstrong ma conosce a menadito le sue medaglie e i suoi meriti, serv\u00ec insieme con lui in India e fu salvato dal suo commilitone; nel libro, \u00e8 Arbuthnot a convincere gli altri cospiratori che gli assassini/giustizieri dovranno essere 12, come una giuria. Durante l'esecuzione del piano si innamora di miss Debenham. Nella versione cinematografica del 1974 \u00e8 interpretato da Sean Connery, mentre in quella del 2017 da Leslie Odom Jr. (in quest'ultimo adattamento il personaggio \u00e8 un medico di etnia afroamericana).\nMary Hermione Debenham.\nMary Hermione Debenham fu istitutrice di Helena Andrenyi, quando questa era solo la sorella minore della signora Armstrong; durante il viaggio comincia una storia con il colonnello Arbuthnot. Nella versione cinematografica del 1974 \u00e8 interpretata da Vanessa Redgrave, mentre in quella del 2017 da Daisy Ridley.\nConte Rudolph Andrenyi e Contessa Helena Maria Andrenyi.\nLa contessa Helena Maria \u00e8 la sorella minore della signora Armstrong, prima di sposare il conte e diplomatico ungherese Rudolph; viene coinvolta dalla madre nonostante sia terrorizzata e traumatizzata dall'accaduto. Il marito la appoggia e la sostiene psicologicamente, e pugnala Cassetti in sua vece mentre lei \u00e8 addormentata sotto gli effetti di un sedativo; in questo modo le pugnalate ammonteranno esattamente a 12, nonostante i cospiratori siano 13. Sul passaporto di lei Poirot nota una macchia d'unto, il cui scopo \u00e8 modificare il nome di battesimo da Helena a Elena; il tutto serve a confondere le acque sul fazzoletto con la H, che Poirot e Bouc scopriranno poi appartenere alla principessa Dragomiroff. Nella versione cinematografica del 1974 sono interpretati rispettivamente da Michael York e Jacqueline Bisset, mentre in quella del 2017 da Serhij Polunin e Lucy Boynton.\nAntonio Foscarelli.\nAntonio Foscarelli fu l'autista della famiglia Armstrong, e venne colpito alle spalle dai rapitori della bimba. Nella versione cinematografica del 1974 \u00e8 interpretato da Denis Quilley (in cui il suo nome diventa Gino Foscarelli), mentre quella del 2017 da Manuel Garcia-Rulfo (in cui la sua etnia \u00e8 latinoamericana e il suo nome viene mutato in Biniamino Marquez).\nEdward Henry Masterman.\nCameriere di Cassetti/Ratchett, Edward Henry Masterman fu prima aiutante di campo del colonnello Armstrong e poi maggiordomo fedele della sua famiglia; insieme con MacQueen, \u00e8 entrato al servizio di Ratchett per preparare il terreno alla vendetta dei 12 giustizieri. Nella versione cinematografica del 1974 \u00e8 interpretato da John Gielgud (in cui il suo nome \u00e8 mutato in Edward Beddoes), mentre in quella del 2017 da Derek Jacobi.\nCaroline Martha Hubbard.\nDietro questo nome falso si cela Linda Arden, celebre attrice tragica americana, madre di Sonia Arden (poi Sonia Armstrong) ed Helena Maria Arden, futura contessa Andrenyi. \u00c8 la mente principale della vendetta contro Cassetti, nella quale ha coinvolto direttamente o meno tutti gli altri; dopo la morte della nipote e le tragedie da essa generate, si \u00e8 allontanata dalla scena pubblica per gestire il dolore, e ha cominciato a preparare il piano per uccidere Cassetti, facendosi passare per una banale e petulante donna americana allo scopo di passare inosservata. Nella versione cinematografica del 1974 \u00e8 interpretata da Lauren Bacall, mentre in quella del 2017 da Michelle Pfeiffer.\nDisposizione dei personaggi.\nEccettuati Bouc e Constantine (sistemati nella carrozza Atene-Parigi), questa la loro disposizione nella vettura Istanbul-Calais:\nEdizioni italiane.\nDurante la dittatura fascista in Italia le opere di molti autori polizieschi anglosassoni vennero pubblicate in traduzioni inattendibili, caratterizzate da pesanti tagli e manipolazioni. Ci\u00f2 avvenne in parte per una scelta editoriale volta al contenimento dei costi (in quanto la riduzione del numero delle pagine permetteva di abbassare il prezzo di copertina), e in parte per obbedire a precise direttive politiche da parte del regime, di carattere moralistico o razziale. Vennero perci\u00f2, ad esempio, censurati i riferimenti al suicidio o al sesso, e venne espunta ogni affermazione ritenuta offensiva per la reputazione del popolo italiano.\nLo dimostra la prima traduzione italiana del libro, di Alfredo Pitta, pubblicata da Mondadori nel 1935, dove si riscontrano estesi tagli, vistose manomissioni e varie censure. Un riferimento al suicidio venne espunto in una delle prime pagine, mentre due personaggi che nel testo originale erano italoamericani (Cassetti e Foscarelli) diventarono rispettivamente di origine irlandese (ribattezzato O'Hara) e brasiliana (ribattezzato Pereira).\nNegli anni '70 l'editore Mondadori ripubblic\u00f2 la traduzione di Pitta, emendandola da alcune delle sopra indicate manipolazioni e ristabilendo i nomi originali dei personaggi, ma solo nel 1987 venne pubblicata una nuova traduzione integrale, a cura di Lidia Zazo, molto pi\u00f9 fedele al testo originale. Curiosamente, alla fine del Capitolo XV dell'edizione Oscar Best Sellers del 1983, con la traduzione del Pitta, si fa riferimento, quale occupante dell'ultimo scompartimento, a un brasiliano. Evidentemente nel ripristinare i nomi e le nazionalit\u00e0 originarie in quella traduzione, questo particolare era sfuggito.\nNella seguente tabella sono messe a confronto le righe finali del decimo capitolo della seconda parte, rispettivamente nel testo originale di Agatha Christie, nella traduzione di Alfredo Pitta e in quella di Lidia Zazo."}
{"id": "211521", "revid": "712828", "url": "https://it.wikipedia.org/wiki?curid=211521", "title": "Carth Onasi", "text": ""}
{"id": "211522", "revid": "767487", "url": "https://it.wikipedia.org/wiki?curid=211522", "title": "The Modern Lovers", "text": "I Modern Lovers sono stati un gruppo musicale rock statunitense, fondato a Boston nel 1971 dal cantante e \"frontman\" Jonathan Richman.\nLa band propose un rock'n'roll per certi versi molto vicino ai Velvet Underground (che rappresentarono per Richman un'indiscutibile fonte di ispirazione) che nel 1976, anno di pubblicazione del loro unico omonimo album in studio, per\u00f2, si colloc\u00f2 alla perfezione nel proto-punk di New York Dolls, Patti Smith e Iggy Pop solista. In seguito all'esperienza come Modern Lovers, Jerry Harrison contribu\u00ec alla formazione dei Talking Heads, David Robinson si un\u00ec ai Cars, Ernie Brooks entr\u00f2 nella band di Elliott Murphy e Jonathan Richman diede inizio alla sua carriera solista. Pur con un solo album all'attivo, i Modern Lovers diedero un apporto fondamentale al nascente punk. Non a caso, i Sex Pistols li celebreranno nel loro \"The Great Rock 'n' Roll Swindle\" con una grezzissima cover di \"Roadrunner\"."}
{"id": "211523", "revid": "6923", "url": "https://it.wikipedia.org/wiki?curid=211523", "title": "San Giuseppe d'Arimatea", "text": ""}
{"id": "211524", "revid": "6923", "url": "https://it.wikipedia.org/wiki?curid=211524", "title": "Giuseppe d'Arimatea", "text": ""}
{"id": "211527", "revid": "1160255", "url": "https://it.wikipedia.org/wiki?curid=211527", "title": "Convenzione per la conservazione della vita selvatica e dei suoi biotopi in Europa", "text": "La Convenzione per la conservazione della vita selvatica e dei suoi biotopi in Europa, anche nota come convenzione di Berna fu elaborata nel 1979 e divenne esecutiva dal 1\u00ba giugno 1982. \u00c8 stata recepita in Italia con la legge n. 503 del 5 agosto 1981.\n\u00c8 stata ratificata da tutti gli Stati membri dall'Unione europea assieme a Ucraina, Moldavia, Macedonia del Nord, Montenegro, Albania, Monaco, Burkina Faso, Marocco, Libia, Tunisia e Senegal.\nAlgeria, Russia, Bielorussia, Bosnia ed Erzegovina, Serbia, Capo Verde, la Santa Sede e la Repubblica di San Marino non hanno sottoscritto l'accordo ma hanno lo stato di osservatori alle riunioni del comitato.\nLa Danimarca ovviamente risulta firmataria della convenzione ma con l'eccezione esplicita dei suoi territori autonomi della Groenlandia e delle isole F\u00e6r \u00d8er.\nIndirizzi ed obiettivi.\nGli scopi della convenzione sono:\nLa convenzione ha portato alla creazione nel 1998 dell\"'Emerald network of Areas of Special Conservation Interest\" (ASCIs) sui territori degli stati aderenti, che opera in parallelo al progetto di conservazione \"Natura 2000\" dell'Unione Europea.\nAppendici.\nQuattro appendici individuano le specie da proteggere e sono regolarmente aggiornate dal Comitato Permanente su indicazione di vari gruppi di esperti.\nRatifica della Convenzione.\nPaesi non appartenenti all'organizzazione Consiglio d'Europa.\nAlgeria, Capo Verde, la Santa Sede, San Marino e la Russia sono Paesi non firmatari della Convenzione, che presenziano in qualit\u00e0 di osservatori agli incontri della commissione permanente."}
{"id": "211529", "revid": "767487", "url": "https://it.wikipedia.org/wiki?curid=211529", "title": "Metal Magic", "text": "Metal Magic \u00e8 il primo album della heavy metal band statunitense Pantera. Prodotto dall'etichetta familiare \"Metal Magic Records\", \u00e8 stato pubblicato nel 1983."}
{"id": "211530", "revid": "600229", "url": "https://it.wikipedia.org/wiki?curid=211530", "title": "Modo ionico", "text": ""}
{"id": "211532", "revid": "767487", "url": "https://it.wikipedia.org/wiki?curid=211532", "title": "Derek Riggs", "text": "Riggs ha realizzato copertine anche per le band Gamma Ray e Stratovarius. Nel 1995 ha realizzato per la Macsoft la grafica del famoso RPG per Macintosh \"Odyssey\". Riggs ha collaborato nuovamente con gli Iron Maiden nel 2000, quando disegn\u00f2 la copertina per l'album della reunion \"Brave New World\" e nel 2008 per la raccolta \"\"."}
{"id": "211534", "revid": "767487", "url": "https://it.wikipedia.org/wiki?curid=211534", "title": "Projects in the Jungle", "text": "Projects in the Jungle \u00e8 il secondo album heavy metal della band statunitense Pantera. Il disco \u00e8 stato pubblicato nel 1984 dall'etichetta \"Metal Magic Records\"."}
{"id": "211535", "revid": "125866766", "url": "https://it.wikipedia.org/wiki?curid=211535", "title": "Gamma Ray", "text": "I Gamma Ray sono un gruppo musicale power metal tedesco, fondato nel 1989 dal chitarrista e cantante Kai Hansen dopo la sua fuoriuscita dagli Helloween.\nBiografia.\nLa nascita e i primi album.\nNel 1988, dopo aver pubblicato i primi tre album con gli Helloween (\"Walls of Jericho\" e \"Keeper of the Seven Keys parti I e II\"), il chitarrista e compositore Kai Hansen decide di lasciare la band. Inizialmente aiuta i Blind Guardian nella realizzazione di alcuni lavori in studio. Successivamente decide di dare vita ad un suo progetto con i vecchi amici Ralf Scheepers, alla voce, e Uwe Wessel al basso, avvalendosi della collaborazione del batterista Mathias Burchardt. Nascono cos\u00ec i \"Gamma Ray\" e, senza grandi sorprese da parte di nessuno, il loro sound risulta essere molto vicino a quello degli stessi \"Helloween\".\nLa carriera dei \"Gamma Ray\" si dimostra ben presto di incredibile successo; \"Hansen\" diviene ad un certo punto il chitarrista principale, il cantante ed il compositore di musica e testi.\nCon la formazione iniziale pubblicano nel febbraio del 1990 l'album \"Heading for Tomorrow\", seguito dal live \"Heading for the East\" (registrato dal vivo a Tokyo durante il tour di supporto al disco d'esordio) dove fanno la loro comparsa il secondo chitarrista Dirk Schl\u00e4chter, e Uli Kusch alla batteria (in sostituzione di \"Burchardt\").\nNel 1991 viene pubblicato il loro secondo disco, \"Sigh No More\", e ad ottobre parte un tour mondiale di 50 date.\nIl terzo album, \"Insanity and Genius\", viene pubblicato nel 1993 con due nuovi membri: Thomas Nack, che sostituisce \"Uli\" alla batteria, e Jan Rubach, al posto di \"Uwe\" al basso.\nA settembre i Gamma Ray, assieme ai Rage, agli Helicon e ai Conception, si imbarcano nel tour Melodic Metal Strikes Back. Questa impresa contribuisce alla successiva pubblicazione del loro doppio CD \"Power of Metal\", e ai video clip \"Power of Metal\" e \"Lust for Live\".\n\"Land Of The Free\": Kai alla voce.\nDurante la pianificazione del quarto album della band, \"Hansen\" e \"Schl\u00e4chter\" si preoccupano del fatto che \"Scheepers\" viva molto distante da Amburgo, e a quanto questo ostacolo rischi di mettere un freno alla produzione del lavoro. Dal momento che \"Scheepers\" partecipa ad un'audizione per ottenere il ruolo di cantante nei Judas Priest, quando si presenta l'opportunit\u00e0 di considerare il suo allontanamento dal gruppo una soluzione, \"Hansen\" gli domanda se restare con i \"Gamma Ray\" sia veramente la cosa giusta da fare. Decidono cos\u00ec di comune accordo di dividere le proprie strade, senza rancore da ambo le parti; \"Scheepers\" abbandona la band e cos\u00ec \"Hansen\" si trova a ricoprire il ruolo, oltre che di chitarrista, anche di cantante.\nNel 1995 viene pubblicato il quarto album, \"Land of the Free\", il primo con alla voce \"Kai Hansen\" e la partecipazione di Michael Kiske su 2 brani (\"Land of the Free\" e \"Time to Break Free\") e dell'amico Hansi K\u00fcrsch (\"Farewell\" e \"Land of the Free)\". La critica di tutto il mondo si rivela entusiasta, tanto che il disco viene tuttora considerato il miglior lavoro della band. Il tour seguente (\"Men on a Tour\") porta alla pubblicazione nel 1996 dell'album live \"Alive '95\".\nLa nuova formazione e la fine degli anni '90.\nNel 1996 lasciano la band Jan Rubach e Thomas Nack (tornando entrambi alla band che avevano lasciato precedentemente, gli Anesthesia), e arriva il nuovo batterista Dan Zimmermann. \"Schl\u00e4chter\" decide di lasciare la chitarra e di prendere in mano il basso. Henjo Richter subentra nel ruolo di seconda chitarra. Questa formazione dei Gamma Ray dura ben 16 anni, ovvero fino al 2012.\nNel 1997 viene pubblicato \"Somewhere Out in Space\", che da il via all'interesse da parte della band per il tema dello spazio. Dopo due anni di tour arriva l'album \"Powerplant\", che risulta essere una continuazione dei temi della precedente pubblicazione, imboccando per\u00f2 una nuova direzione musicale. I due album vengono fortemente acclamati in tutto il mondo.\nViene il momento di realizzare un \"Best Of...\", e \"Hansen\" decide di fare le cose in modo diverso: la band torna in studio per ri-registrare i vecchi classici cantati da \"Scheepers\". \"Blast from the Past\" \u00e8 il nome scelto per l'album e la scaletta viene selezionata con un sondaggio tra i fan: solamente le 3 canzoni pi\u00f9 votate per ogni disco, infatti, verranno incluse nella raccolta.\n\"No World Order\" e gli anni 2000.\nI \"Gamma Ray\" annunciano il ritorno studio per la registrazione dell'album successivo; si vocifera che il disco abbia un sound classico simile a quello di band come Iron Maiden e Judas Priest.\nDopo la pausa, nella quale \"Hansen\" si concentra sul suo progetto alternativo Iron Savior, la band \u00e8 pronta per la registrazione dell'album \"No World Order\", contenente molti riff duri nello stile delle band degli anni ottanta. Il \"No Order World Tour\" vede la band impegnata in tutta Europa e in alcuni show in Giappone. Dopo questo impegno la band prosegue con lo \"Skeletons in the Closet Tour\", nel quale vengono incluse in scaletta brani presentati molto raramente dal vivo. Vengono fatte solo poche tappe, ma un paio di queste vengono registrate e ne viene tratto l'album \"Skeletons in the Closet\", riconosciuto come il loro miglior album live sino ad oggi.\nIl tour dell'Autunno 2003 li vede come band di apertura nelle prime dieci tappe europee del tour degli Iron Maiden (di cui una a Milano e una a Firenze). I \"Gamma Ray\" denominano quelle tappe \"Rayzin' Hell With the Beast\", e si aggiudicano ulteriori fan.\nSuccessivamente pubblicano \"Majestic\", il 26 settembre 2005.\nLa band annuncia che con questo disco i fan avranno la possibilit\u00e0 di sentire il \"lato oscuro\" dei \"Gamma Ray\".\n\u00c8 datato invece 19 novembre 2007 \"Land of the Free II\", album che si pone come seguito del celebre disco del 1995, riprendendone alcune tematiche e molte sonorit\u00e0. Durante il tour di supporto all'album, l\"'Hellish Tour\", \"Alessio Gori\" (tastierista e cantante dei Flashback of Anger) diviene il tastierista ufficiale nelle sessioni live. Il tour vede i \"Gamma Ray\" condividere il palco con i vecchi soci di \"Hansen,\" Helloween, e con gli Axxis di supporto, e si conclude all'inizio del 2008.\nGli anni 2010.\nIl 9 dicembre 2009 viene annunciato il nome dell'imminente album: \"To The Metal\", disponibile sul mercato dal 29 gennaio 2010. L'album viene commercializzato in differenti versioni, una classica contenente il solo CD, una versione Deluxe con il CD e il DVD contenente \"The Making of \"To The Metal\"\" con copertina differente, una versione in vinile di colore rosso, e una versione contenente il CD e un vinile da 7\" con due tracce inedite non presenti nelle altre versioni (in tiratura limitata - la copertina di questo pacchetto \u00e8 stata personalmente autografata dai membri della band).\nLa band promuove il disco con un tour mondiale chiamato \"To The Metal Tour\".\nDurante l'aprile del 2011 la band pubblica \"Skeletons &amp; Majesties\", un EP contenente le versioni ri-registrate di \"Hold Your Ground\" e \"Brothers\" (con un inedito Kai Hansen alla voce) e le versioni acustiche dei classici \"Rebellion in Dreamland\" e \"Send Me a Sign\". Parte quindi un mini tour in promozione al nuovo singolo e le date di Pratteln e Bochum vengono riprese per la futura produzione di un DVD. Durante il mini tour la band esegue brani votati dai fan tramite un sondaggio sul sito ufficiale, e vengono proposti parecchi brani mai suonati dal vivo ed altri mai proposti con Kai Hansen alla voce.\nNell'Autunno 2012 esce quindi la versione in CD e DVD di questo live-album.\nI \"Gamma Ray\" partecipano inoltre al Festival Wacken Open Air, svoltosi dal 2 al 4 agosto 2012.\nAd inizio settembre del 2012 i Gamma Ray annunciano la (amichevole) dipartita dello storico batterista Dan Zimmermann, che viene ufficialmente sostituito dal compatriota Michael Ehr\u00e9; quest'ultimo gi\u00e0 subentrato durante tutti i pi\u00f9 recenti concerti del 2012. Inoltre, dichiarano di essere gi\u00e0 al lavoro su del materiale inedito, e che un nuovo album vedr\u00e0 la luce nei primi mesi del 2013. Nel febbraio successivo, infatti, annunciano l'uscita di \"Master Of Confusion,\" un EP della durata di circa 60 minuti, contenente due nuove tracce registrate in studio (\"Master Of Confusion\" e \"Empire Of The Undead\"), due cover (\"Death Or Glory\" degli Holocaust e \"Lost Angel\" degli Sweet) e sei vecchi brani registrati dal vivo a Bochum durante l'ultimo tour, gi\u00e0 presenti nella versione DVD di \"Skeletons &amp; Majesties\" ma non in quella in CD.\nDurante il mese di febbraio 2013 la band parte per un tour mondiale, di nuovo assieme agli Helloween, riprendendo quello che era stato chiamato \"Hellish Rock Tour\" nel 2007.\nDurante le interviste, la band rivela che il nuovo album s'intitoler\u00e0 \"Empire Of The Undead\", e che sar\u00e0 pubblicato nei primi mesi del 2014.\nIl 18 novembre 2013, mentre si trova con gli Helloween in tour in Sudamerica, la band viene sconvolta dalla notizia che l'edificio industriale situato nel quartiere Hammerbrook di Amburgo dove hanno sede, oltre a varie associazioni culturali, gli \"Hammer Studios\" di propriet\u00e0 di \"Kai Hansen\" e \"Dirk Schl\u00e4chter\", \u00e8 vittima di un gigantesco rogo. Lo studio di registrazione (300 m\u00b2), frutto di pi\u00f9 di vent'anni di investimenti e sacrifici da parte di \"Kai Hansen\" e dei \"Gamma Ray\", viene completamente distrutto e con esso gran parte della strumentazione della band. \nNonostante questo, un mese pi\u00f9 tardi, lo stesso \"Kai\" annuncia tramite un video su Facebook che la band \u00e8 ancora al lavoro sul nuovo album e che questo uscir\u00e0 nei tempi previsti, e verr\u00e0 accompagnato da un tour promozionale con tappa a Roma il 31 marzo e a Trezzo sull'Adda il 1\u00ba aprile. Come band di supporto aprono gli italiani Rhapsody of Fire, e il 1\u00ba aprile 2014 viene pubblicato il nuovo album in studio dei \"Gamma Ray:\" \"Empire Of The Undead\".\nDurante il mese di aprile 2014, a \"Kai Hansen\" viene diagnosticata una bronchite che gli impedisce di cantare: per le ultime date europee del tour in corso, viene sostituito alla voce da Fabio Lione dei Rhapsody of Fire e da Tobias Sammet (Edguy, Avantasia), da sempre grande amico di \"Kai\".\nNell'ottobre 2015 viene annunciato che \"Frank Beck\" sar\u00e0 il secondo cantante della band; ci\u00f2 permetter\u00e0 a \"Kai\" di avere pi\u00f9 libert\u00e0 sul palco e di non deteriorare eccessivamente le sue corde vocali.\nIl 14 novembre 2016 viene svelato che la recente formazione degli Helloween tra il 2017 e il 2018 sar\u00e0 accompagnata dai membri storici Kai Hansen e Michael Kiske per un tour mondiale denominato \"Pumpkins United World Tour\". Nello stesso giorno viene annunciato che \"Henjo Richter\" e \"Michael Ehr\u00e9\" prenderanno parte al progetto \"The Unity\".\n2020 - Presente.\nCome rilasciato da pi\u00f9 interviste i \"Gamma Ray\" vengono messi \"in pausa\" dal loro fondatore \"Kai Hansen\", il quale risulta molto impegnato con il megatour mondiale e il rilascio dell'attesissimo nuovo album omonimo degli \"Helloween\", che lo vede tra i protagonisti.\nTuttavia nell'agosto 2020 il gruppo si esibisce in uno show \"dal vivo\" in occasione del loro trentesimo anniversario; viste le restrizioni causa pandemia infatti, la band si esibisce in un palazzetto senza la presenza di pubblico e con il primo cantante \"Ralf Scheepers\" come special guest. L'evento viene trasmesso in streaming e visto da un pubblico pagante, esattamente come un qualsiasi evento sportivo con la formula \"pay per view\". Da questa esibizione verr\u00e0 tratto un disco live e un DVD, pubblicati il 10 settembre 2021: 30 Years Live Anniversary"}
{"id": "211538", "revid": "2175", "url": "https://it.wikipedia.org/wiki?curid=211538", "title": "Eug\u00e9nie", "text": ""}
{"id": "211540", "revid": "1318658", "url": "https://it.wikipedia.org/wiki?curid=211540", "title": "Kai Hansen", "text": "Carriera.\nLa carriera musicale di Hansen inizia nel 1978 con i \"Gentry\", band nella quale incontra Piet Sielck, con il quale fonder\u00e0 molto pi\u00f9 avanti nel tempo gli Iron Savior. Nel 1983, Kai e Michael Weikath creano gli \"Helloween\"; nei primi tempi \u00e8 proprio Hansen a ricoprire il ruolo anche di frontman, oltre che di chitarrista del progetto, dividendosi infatti nel duplice ruolo di cantante e musicista. Al termine del tour legato al primo disco \"Walls of Jericho\", tuttavia, risulta chiaro a Hansen e alla band che il ruolo da ricoprire \u00e8 troppo gravoso, per cui gli \"Helloween\" si mettono alla ricerca di un nuovo cantante. Viene scelto Michael Kiske, con i quali la band produrr\u00e0 le due pietre miliari del genere power metal: \"Keeper of the Seven Keys part I\" e \"II\". Hansen compone gran parte dei brani, ma abbandona la band alla fine del tour 1988-89 a supporto degli album.\nNel 1989 fonda i Gamma Ray, dei quali \u00e8 tuttora leader e produttore; inizialmente il suo ruolo \u00e8 delegato alle vesti di compositore e chitarrista, ma nel 1995, in seguito alla fuoriuscita dalla band del frontman Ralf Scheepers, ritorna nel ruolo che ha lanciato la sua carriera, ovvero cantante/chitarrista\nCome precedentemente accennato, nel 1997 Hansen fonda gli \"Iron Savior\" con l'amico e collega Piet Sielck, ma abbandona il progetto nel 2001, dopo 3 album e relativi tour, per concentrare i suoi sforzi solo sui \"Gamma Ray\".\nHansen ha partecipato come ospite ad un gran numero di progetti. \u00c8 apparso come cantante negli album dei Blind Guardian, Follow the Blind e Tales from the Twilight World. Nello stesso periodo collabora all'album d'esordio degli \"Angra\", \"Angels Cry\", con il compagno di band Dirk Schl\u00e4chter, suonando entrambi gli assoli di chitarra nella canzone \"Never Understand\". Con gli \"Angra\" torner\u00e0 a collaborare nel 2004 nel disco \"Temple of Shadows\", sul brano \"The Temple of Hate\", ma questa volta nella veste di cantante. Partecipa inoltre come chitarrista ospite all'album di debutto solista di Michael Kiske, \"Instant Clarity\". Con gli \"HammerFall\" pubblica una cover di \"I Want Out\", forse il brano pi\u00f9 celebre scritto da Hansen stesso per gli \"Helloween\", pubblicato su \"Keeper of the Seven Keys - part II\".\nNel 2001 interpreta il ruolo di Regrin il nano nei primi due dischi degli \"Avantasia\": \"The Metal Opera part I\" e \"II\", del conterraneo Tobias Sammet. Appare successivamente nel terzo disco degli \"Avantasia\", \"The Scarecrow\", come musicista ospite sul brano \"Shelter from the Rain\". \u00c8 stato anche uno dei musicisti ospiti del tour mondiale della band nel 2010, che lo ha riportato a suonare dal vivo assieme all'ex collega Michael Kiske, dopo pi\u00f9 di vent'anni. Al termine di questo tour viene annunciato, tramite il sito ufficiale di Michael Kiske, che Hansen si unir\u00e0 alla sua nuova band \"Unisonic\", il perch\u00e9 nelle dichiarazioni di Kiske:\n\u00abAbbiamo immediatamente sentito di nuovo la magia degli anni condivisi negli Helloween e ci siamo divertiti molto insieme, dentro e fuori dal palco\u00bb.\nNel 2005, \u00e8 ospite in tour come cantante con la speed metal band tedesca \"StormWarrior\"; in scaletta sono presenti molti brani tratti dal disco di debutto degli \"Helloween\" \"Walls of Jericho\" (album dichiaratamente preferito, nonch\u00e9 la pi\u00f9 grande influenza degli \"StormWarrior\"). Nel 2007 la collaborazione con i suoi concittadini amburghesi continua nello \"Stormwarrior featuring Kai Hansen\", al Magic Circle Festival di Bad Arolsen e al Wacken Open Air Festival, per concludersi nel 2008 allo Sweden Rock Festival. Come gi\u00e0 accennato, nel 2011 Hansen si unisce alla band hard-rock \"Unisonic\" come chitarrista, con la quale pubblica il suo album di debutto, omonimo, e con la quale intraprende il suo primo tour mondiale l'anno successivo. Hansen dichiara in un'intervista che nonostante sia un membro degli \"Unisonic\", non si concentrer\u00e0 di meno sui \"Gamma Ray\", e che il prossimo album della sua band principale vedr\u00e0 la luce nel 2013. Il secondo album degli \"Unisonic\", \"Light of Dawn\", viene dato alle stampe nel 2014 ed \u00e8 seguito da un tour europeo e giapponese.\nNel 2011, durante lo show dell'11 aprile a Aschaffenburg dei \"Gamma Ray\", a causa di seri problemi alla voce, Hansen chiede l'aiuto di alcuni illustri colleghi perch\u00e9 la sua band possa esibirsi. Tra questi: Tobias Sammet, Fabio Lione e Frank Beck.\nNel 2015, dopo il \"Best of the Best Party Tour\" dei \"Gamma Ray\", Hansen ingaggia proprio Frank Beck come nuovo cantante della band, ritornando al solo ruolo di chitarrista.\nIl 16 settembre 2016 viene pubblicato tramite earMUSIC il suo primo album da solista intitolato \"XXX - Three Decades in Metal\", disco celebrativo che vede alternarsi tantissimi ospiti, musicisti e cantanti, che negli anni hanno condiviso band, progetti e musica con Hansen. Nello stesso anno Kai si esibisce al Wacken Open Air come solista; sul palco con lui sono presenti alcuni ospiti d'eccezione e una scaletta che include s\u00ec brani estratti dal disco ma anche molti classici scritti a inizio carriera per gli \"Helloween\". Dall'evento viene tratto anche il DVD \"Thank You Wacken Live\".\nNel 2017 Kai partecipa con la band Ravenclaw a un minitour di quattro spettacoli in Slovacchia e Repubblica Ceca: \"Ravenclaw 15-Years Anniversary - Ravenclaw feat. Kai Hansen\".\nIl 14 novembre 2016 viene annunciato il \"Pumpkins United World Tour\" - il tour mondiale della reunion degli \"Helloween\". Entrambi i membri originali Michael Kiske e Kai Hansen, infatti, si uniscono ai membri attuali in una formazione allargata a 7 elementi. Nel 2019 viene pubblicato il DVD \"United Alive\", tratto da 4 concerti mastodontici tenuti dagli \"Helloween\" durante il 2018, tra cui l'esibizione al Wacken.\nMichael Kiske dichiara che dietro la reunion c'\u00e8 una forte spinta proprio di Hansen: Negli ultimi anni i ragazzi degli \"Helloween\" stavano mandando dei segnali molto chiari, dichiarando in pi\u00f9 occasioni che avrebbero voluto fare una reunion con me e Kai. Inizialmente ero un po\u2019 confuso, ma quando dopo un grande show con gli Unisonic in Spagna nel 2014, Kai mi disse: \"Se non faremo pi\u00f9 niente sotto il monicker Helloween siamo dei completi idioti\" mi convinsi. Kai si \u00e8 dato veramente da fare perch\u00e9 le cose riuscissero come si deve; ha giostrato tutto nei modi e nei tempi adeguati. \u00c8 stato veramente in gamba.\nIl 27 agosto 2020 i \"Gamma Ray\" si esibiscono in streaming (a causa delle misure restrittive per il covid-19) per celebrare i 30 anni di carriera; alla voce c'\u00e8 anche Ralf Scheepers accompagnato da Frank Beck.\nIl 2 aprile 2021 esce il singolo degli \"Helloween\", \"Skyfall\", scritto da Kai Hansen. Il brano \u00e8 una suite di oltre 12 minuti che viene presentato anche come singolo (in una versione accorciata di 7 minuti) e fa da apripista al disco omonimo degli \"Helloween\" atteso per giugno dello stesso anno.\n Hansen si sta dedicando alla promozione del nuovo lavoro con gli \"Helloween\" e ha temporaneamente messo in pausa i \"Gamma Ray\", senza tuttavia sciogliere la band.\nStile canoro.\nDurante i suoi primi anni di carriera, lo stile di canto di \"Hansen\" ricordava molti cantanti della scena thrash metal. Piuttosto che usare una timbrica fluida e cristallina (come il suo successore \"Michael Kiske\") \"Hansen\" cantava con un suono rauco, interrotto da urla acute per creare un effetto drammatico. \"Kiske\" viene introdotto inizialmente come cantante perch\u00e9 \"Hansen\" aveva problemi a cantare e suonare la chitarra contemporaneamente, anche se la storia della sua carriera dimostra come abbia superato questa difficolt\u00e0 col tempo, divenendo anzi un'icona per moltissimi fan.\nA partire dal 1995 in poi, \"Hansen\" \u00e8 diventato il cantante della sua band \"Gamma Ray\"; proprio in quel periodo il suo stile vocale diviene pi\u00f9 melodico e leggermente pi\u00f9 chiaro, sicuramente pi\u00f9 adatto ai canoni del power metal, pur conservando il timbro graffiato che lo contraddistingue.\nAttrezzature.\nDa oltre 20 anni, Hansen suona chitarre ESP. Ha iniziato a usarle durante i suoi lavori con gli \"Helloween\" dopo aver ascoltato le dichiarazioni di artisti come George Lynch e Kirk Hammett dei Metallica. Prima degli \"Helloween\", si esibiva con una chitarra Ibanez bianca e una Gibson Les Paul, dopo aver usato i suoi risparmi per un amplificatore Marshall consegnando giornali. Tendenzialmente si esibisce con chitarre ESP Custom rosse e rosa basate sul modello Randy Rhoads di Jackson e due modelli V personalizzati basati sulla classica forma Gibson Flying V.\nDurante i primi anni '90, \"Hansen\" utilizzava chitarre Stratocaster. Nella sua autobiografia sul sito web dei \"Gamma Ray\", afferma che la sua prima chitarra elettrica era una copia bianca della Ibanez Les Paul. Nel recente tour con i \"Gamma Ray\" ha usato anche una Korina Epiphone Flying V con pickup EMG.\n\"Hansen\" ha usato, e usa ancora, amplificatori Engl sin dalle sessioni di registrazione di \"Keeper of the Seven Keys: Part II\"."}
{"id": "211542", "revid": "438678", "url": "https://it.wikipedia.org/wiki?curid=211542", "title": "I Am the Night (album)", "text": "I Am the Night \u00e8 il terzo album heavy metal della band statunitense Pantera. Il disco \u00e8 stato prodotto dalla \"Metal Magic Records\" e pubblicato nel 1985."}
{"id": "211545", "revid": "521112", "url": "https://it.wikipedia.org/wiki?curid=211545", "title": "Inumani", "text": "Gli Inumani (\"Inhumans\") sono una specie immaginaria dei fumetti, creata da Stan Lee (testi) e Jack Kirby (disegni), pubblicata dalla Marvel Comics. La loro prima apparizione avviene in \"The Fantastic Four\" (vol. 1) n. 45 (dicembre 1965).\nIndividui geneticamente superiori agli esseri umani creati tramite esperimenti della razza extraterrestre dei Kree per essere usati come armi, gli Inumani hanno evoluto la loro societ\u00e0 parallelamente a quella umana ma rimanendo nascosti per millenni tra le vette dell'Himalaya in una citt\u00e0 chiamata Attilan, successivamente migrata sulla Luna. La loro esistenza, un tempo segreta, \u00e8 divenuta di dominio pubblico nell'Universo Marvel grazie alle costanti collaborazioni della Famiglia Reale Inumana con supereroi quali i Fantastici Quattro, i Vendicatori e gli X-Men.\nI nomi scientifici che nella finzione vengono apposti alla loro specie sono \"Inhomo supremus\" e \"Homo sapiens inhumanus\".\nStoria editoriale.\nSebbene l'esordio degli Inumani risalga a \"The Fantastic Four\" n. 45, del dicembre 1965, alcuni di loro hanno fatto in realt\u00e0 la loro apparizione diversi numeri prima: Medusa (Medusalith Amaquelin Boltagon) in \"The Fantastic Four\" n. 36, marzo 1965, e Gorgon in \"The Fantastic Four\" n. 44, novembre 1965. La loro patria, Attilan, \u00e8 invece stata menzionata per la prima volta nella collana \"Tuk the Caveboy\", realizzata da Jack Kirby e pubblicata sui numeri da 1 a 5 di \"Captain America Comics\" (marzo-agosto 1941), in tale breve ciclo, ambientato all'et\u00e0 della pietra, viene descritta come una leggendaria citt\u00e0 popolata da una razza immensamente evoluta sia culturalmente che tecnologicamente. Dopo la loro prima apparizione ufficiale, gli Inumani sono comparsi sui numeri da 146 a 152 di \"Thor\" (novembre 1967-maggio 1968), su \"Silver Surfer\" n. 18 (settembre 1970) e sui numeri da 1 a 10 di \"Amazing Adventures\" (agosto 1970-gennaio 1972) prima di ricevere una miniserie di 12 numeri interamente dedicata a loro e pubblicata tra l'ottobre 1975 e l'agosto 1977, che viene poi seguita da una seconda miniserie in dodici numeri (novembre 1998-ottobre 1999) premiata con l'Eisner Award e realizzata dal team creativo di Paul Jenkins e Jae Lee; da una terza in quattro numeri (giugno-ottobre 2000) di Carlos Pacheco, Rafael Mar\u00edn e Jos\u00e9 Ladr\u00f6nn; e da una quarta di 12 (luglio 2003-giugno 2004) che, anzich\u00e9 concentrarsi solamente sulla Famiglia Reale, sviluppa altri personaggi all'interno della societ\u00e0 inumana.\nNel 2007 gli Inumani sono protagonisti della miniserie \"Silent War\", di David Hine e Frazer Irving, mentre dopo gli eventi del crossover \"Secret Invasion\" divengono i personaggi principali di \"War of Kings\". Dal 2013, in seguito agli eventi della serie \"Infinity\", lo status quo della specie viene drasticamente cambiato portando alla creazione di numerosi altri Inumani, mostrati nella serie in 14 numeri \"Inhuman\" (aprile 2014-giugno 2015) di Charles Soule, nel terzo volume di \"Ms. Marvel\", incentrato sull'inumana Kamala Khan, e in vari altre testate e miniserie relative.\nStoria.\nDurante le fasi iniziali della Guerra Kree-Skrull, circa venticinquemila anni prima dell'era moderna, i Kree stabiliscono un avamposto su Urano in quanto posizione strategica a met\u00e0 tra il loro impero e quello nemico; da tale postazione hanno tuttavia modo di osservare che sulla Terra si sono sviluppate forme di vita intelligente con un potenziale genetico monitorato dalle entit\u00e0 cosmiche note come Celestiali. Intrigati, i Kree iniziano a svolgere sperimentazioni genetiche sui primi homo sapiens con il duplice scopo di creare un esercito di armi viventi da usare contro gli Skrull e di trovare una soluzione alla stagnazione genetica della loro specie. Nonostante gli esperimenti abbiano successo, dando vita a una razza di esseri umani pi\u00f9 evoluti, i Kree decidono di chiudere il progetto e abbandonare le creature al loro destino nel momento in cui una profezia genetica li etichetta come \"anomalie\" potenzialmente pericolose per la Suprema Intelligenza Kree.\nI soggetti sottoposti a tali esperimenti, battezzatisi Inumani, si rifugiano dunque tra le vette dell'Himalaya organizzandosi in una societ\u00e0 isolata, edificando una citt\u00e0 (Attilan), sviluppando un'avanzata tecnologia e un rigido sistema di caste con una Famiglia Reale al vertice. Anni pi\u00f9 tardi, uno scienziato di nome Randac scopre che l'esposizione alla sostanza mutagena chiamata Nebbie Terrigene, \u00e8 in grado di attivare il potenziale genetico inumano conferendo loro poteri soprannaturali ma anche, in alcuni casi, danni genetici e malformazioni permanenti. Da allora, il processo d'esposizione a tale sostanza, la cosiddetta \"Terrigenesi\", inizia ad essere visto come un rito religioso cui sottoporsi una volta raggiunta l'adolescenza e, per prevenirne gli effetti collaterali, all'interno della societ\u00e0 inumana vengono imposti rigidissimi programmi di selezione genealogica, eugenetica e controllo delle nascite, nonch\u00e9 un sistema conformista che, pur permettendo l'individualit\u00e0 in quanto applicata allo sviluppo genetico, fisico e mentale del singolo, esige da ogni membro della societ\u00e0 la rigida conformit\u00e0 al ruolo assegnatogli a seconda delle abilit\u00e0 ottenute dopo l'esposizione alle Nebbie Terrigene assicurandosi che nessun inumano, indipendentemente da quanto sia potente, possa modificare la propria posizione nella scala gerarchica.\nQuando, dopo una rivolta degli schiavi noti come Alfa Primitivi, Medusa, cugina e promessa sposa del re inumano Freccia Nera, finisce dispersa per l'Europa in preda a un'amnesia, la Famiglia Reale si reca alla sua ricerca imbattendosi nei Fantastici Quattro, i quali li aiutano a far tornare i ricordi alla donna dando inizio a un'alleanza per la quale. successivamente, i reali di Attilan collaborano in pi\u00f9 occasioni coi supereroi umani, stravolgimento che porta una di loro, Crystal, a infrangere le regole di selezione genealogica sposandosi e avendo una figlia col mutante Quicksilver. Tramite tali vicissitudini, l'esistenza degli Inumani diviene presto di dominio pubblico in tutto il mondo sebbene, poco tempo dopo, a causa dell'elevato inquinamento del pianeta, essi trasferiscano la loro patria sulla Luna, nell'area nota come \"Zona Blu\", ove la vita \u00e8 resa possibile grazie alla presenza di una bolla di ossigeno. Qualche anno dopo, Freccia Nera \u00e8 costretto a abbandonare Attilan assieme a Medusa nel momento in cui essa rimane incinta del loro primogenito Ahura la cui nascita \u00e8 ritenuta pericolosa dal consiglio cittadino, tempo dopo tuttavia essi vengono riammessi per aiutare la loro patria in un momento di difficolt\u00e0.\nDopo la sconfitta dei Kree ad opera degli Shi'ar, Ronan l'accusatore assale e sottomette l'impero degli Inumani al fine di servirsene al fine per cui i suoi antenati li idearono: armi viventi con cui spazzar via i nemici dei Kree; sebbene Freccia Nera riesca a liberare la sua gente vincendo una sorta di singolar tenzone con Ronan, gli Inumani incerti sull'utilit\u00e0 della monarchia mandano l'intera Famiglia Reale in un esilio che ha tuttavia breve durata in quanto poco dopo il consiglio decide di concedergli il permesso di tornare in patria.\nTempo dopo Quicksilver, nel disperato tentativo di recuperare i propri poteri e restituirli ai mutanti che li hanno persi a seguito dell'M-Day, ruba i Cristalli Terrigeni, fonte delle Nebbie Terrigene, e si rifugia a Genosha iniziando a sottoporre i mutanti depotenziati alla Terrigenesi, provocando la morte di alcuni di loro a causa degli effetti collaterali del mutageno sui non-Inumani, ci\u00f2, oltre a incrinare i rapporti tra il mutante e la moglie, provoca un incidente internazionale nel momento in cui l'esercito degli Stati Uniti, temendo una rappresaglia inumana, confisca i cristalli spingendo Freccia Nera a dichiarare loro guerra e provocando una situazione di tale tensione tra la Famiglia Reale Inumana da far s\u00ec che suo fratello Maximus il Folle riesca a usurparne il trono. Non appena si scopre che l'ex-sovrano inumano \u00e8 stato sostituito da un agente Skrull in vista della loro invasione segreta, Medusa e gli altri reali si recano prontamente in soccorso dell'originale, tenuto prigioniero degli alieni mutaforma, che riescono a liberare stipulando un trattato di pace coi Kree.\nTornato a casa come legittimo sovrano, Freccia Nera decide di condividere il trono col fratello. Insieme, i due re, per garantire al loro popolo un futuro di grandezza dopo secoli di abusi da parte di altre specie, decidono di trasformare Attilan in una citt\u00e0-astronave grazie a potenti motori alimentati dalla voce di Freccia Nera e realizzati da Maximus, cos\u00ec facendo l'intera razza inumana si reca su Hala, capitale dell'impero Kree, assumendone il controllo politico. La loro leadership si scontra per\u00f2 con le mire espansionistiche degli Shi'ar, guidati da Vulcan portando a una sanguinosa guerra tra i due imperi che vede Inumani e Kree come dominatori incontrastati sebbene, nello scontro finale, Freccia Nera venga inghiottito da una gigantesca faglia spazio-temporale lasciando il comando a Medusa che, date le continue rivolte di Alfa Primitivi e Kree, nonch\u00e9 di un tentativo di spodestarla da parte di Maximus, decide di riportare Attilan sulla Luna. Tempo dopo un gruppo di alieni su cui i Kree hanno condotto gli stessi esperimenti compiuti sugli Inumani si mette alla ricerca di Freccia Nera riconducendolo dalla sua gente in tempo per respingere un'invasione Kree.\nGli Inumani si stabiliscono dunque sopra New York con la loro citt\u00e0 galleggiante ma, nel momento in cui questa viene attaccata da Thanos il titano, desideroso di assassinare il suo figlio mezzo-inumano Thane, per sconfiggerlo Freccia Nera fa esplodere una Bomba Terrigena provocando la consequenziale attivazione dei poteri di chiunque abbia discendenze inumane e sparendo successivamente dalla circolazione lasciando nuovamente Medusa da sola a tenere le redini del regno.\nBiologia.\nGli esperimenti genetici condotti sul loro genoma dai Kree hanno dotato gli Inumani di caratteristiche fisiche quali forza, agilit\u00e0, resistenza e guarigione dalle ferite parecchio pi\u00f9 sviluppate di quelle di un comune essere umano, nonch\u00e9 di un'aspettativa vitale media di circa 150 anni. Di contro tuttavia, il loro sistema immunitario \u00e8 parecchio pi\u00f9 debole, tanto che difficilmente potrebbero sopravvivere in ambienti inquinati. Dopo essersi sottoposti alla Terrigenesi, tali abilit\u00e0 naturali degli Inumani possono venire sia incrementate che diminuite.\nNebbie Terrigene.\nLe Nebbie Terrigene (\"Terrigen Mist\") sono un mutageno naturale scaturente sotto forma di vapore dai Cristalli Terrigeni (\"Terrigen Crystals\"), minerali capaci di generarsi spontaneamente in specifiche condizioni ambientali. Qualora un individuo dotato di gene inumano, o di discendenze inumane, vi venga esposto ha origine il processo noto come Terrigenesi (\"Terrigenesis\"), ovvero l'immediata mutazione del suddetto con conseguente sviluppo di superpoteri paragonabili a quelli degli Eterni ma, in alcune occasioni, anche a spaventose mutazioni fisiche e danni genetici. La Terrigenesi \u00e8 una parte fondamentale della vita inumana cui ogni membro della specie si sottopone raggiunta la maturit\u00e0 e, per evitarne gli effetti collaterali, vengono imposti rigidi controlli affinch\u00e9 i nuovi nati siano tutti perfetti esemplari della specie, nella convinzione che questi abbiano minori probabilit\u00e0 di incorrere in mutazioni mostruose o animali. Nonostante ci\u00f2, la mutazione rimane fondamentalmente imprevedibile, motivo per cui tutti gli esponenti della razza inumana sono tra loro molto diversi.\nLe Nebbie Terrigene, inoltre, attivano solo la mutazione degli Inumani nativi della Terra, in quanto le altre quattro razze aliene su cui i Kree hanno svolto gli esperimenti genetici che hanno portato alla nascita degli Inumani ottengono i loro poteri tramite altre sostanze: l'\"Amphogene\" (\"Amphogen\") provoca la \"Amphogenesi\" (\"Amphogenesis\") negli Inumani Badoon, l'\"Albero Antigeno\" (\"Antigen Tree\") provoca la \"Antigenesi\" (\"Antigenesis\") negli Inumani Kymelliani, la \"Spezia Exogena\" (\"Exogen Spice\") provoca la \"Exogenesi\" (\"Exogenesis\") negli Inumani Dire Wraith e le \"Sfere Isogene\" (\"Isogen Orbs\") provocano la \"Isogenesi\" (\"Isogenesis\") negli Inumani Centauriani; mentre i \"Cristalli Xerogeni\" (\"Xerogen Crystals\") provocano la \"Xerogenesi\" (\"Xerogenesis\") involvendo gli esseri umani in Alfa Primitivi.\nGli effetti provocati dalle Nebbie Terrigene sui non-Inumani sono imprevedibili e generalmente pericolosi, ad esempio se usate dai mutanti conferiscono loro poteri incontrollabili e spesso mortali, per gli Skrull comporta la totale perdita di controllo sulle proprie abilit\u00e0 mutaforma, mentre per gli esseri umani sono tossiche e possono provocare il deperimento velocizzato dell'organismo o dotarli di superpoteri incontrollabili per un periodo limitato. Anche per gli Inumani, inoltre, esporsi per una seconda volta alla Terrigenesi comporta una seria possibilit\u00e0 di perdere la ragione o morire.\nMembri.\nFamiglia Reale Inumana.\nI membri della famiglia regnante di Attilan sono i seguenti individui:\nAltri Inumani.\nGli altri membri della razza inumana apparsi nell'Universo Marvel sono:\nNeoUmani.\nDurante \"Infinity\" viene rivelato che, nel corso della storia, alcune trib\u00f9 di Inumani hanno vissuto a stretto contatto con gli esseri umani dando vita a una discendenza ibrida i cui membri noti, detti NeoUmani (\"Nuhumans\"), sono:\nAlfa Primitivi.\nGli Alfa Primitivi (\"Alpha Primitives\") sono una razza di ominidi schiavi creati dagli Inumani per evitare alla loro scarsa popolazione lo svolgimento di qualsiasi tipologia di lavoro manuale, svolto, per l'appunto dagli Alfa. Data la loro funzione nella societ\u00e0 inumana, sono stati realizzati tramite ingegneria genetica per possedere una forza fisica immensa, un quoziente intellettivo estremamente ridotto e la totale impossibilit\u00e0 di riprodursi, motivo per il quale nascono unicamente tramite clonazione. Nel corso degli anni, Maximus il Folle si \u00e8 servito pi\u00f9 volte di loro alimentandone lo spirito di rivolta per usurpare il trono di Attilan, cosa che ha infine spinto Freccia Nera a concedere loro la libert\u00e0 e ammetterli nella societ\u00e0 sebbene poi, l'incapacit\u00e0 degli Alfa di vivere senza padroni, abbia portato a ripristinare le disposizioni precedenti.\nAltre versioni.\n2099.\nNel futuro di \"Marvel 2099\", gli Inumani sono stati costretti ad abbandonare la Luna a causa di un decreto legislativo terrestre trasformando la loro patria in un'astronave in perenne pellegrinaggio nello spazio. Prima della partenza, Freccia Nera mette s\u00e9 stesso, i suoi familiari e i suoi confidenti in sonno criogenico ma, durante tale periodo, Maximus assume il controllo della societ\u00e0 inumana e uccide nel sonno tutta la Famiglia Reale tranne il fratello che, risvegliatosi, decide, in preda alla rabbia, di rompere il suo voto di silenzio e liberare la potenza della sua voce distruggendo l'astronave e tutti gli Inumani.\nAmalgam.\nNell'universo Amalgam, gli Inumani vengono fusi coi Forever People dando vita agli Un-People.\nRinascita degli Eroi.\nNell'universo de \"La Rinascita degli Eroi\", gli Inumani risiedono sulla Terra, nella citt\u00e0 di Attilan e sono fondamentalmente identici alla controparte classica con la sola, sostanziale, differenza di venerare Galactus come una divinit\u00e0.\nHouse of M.\nNella realt\u00e0 di \"House of M\", il popolo degli Inumani \u00e8 alleato del Wakanda.\nUltimate.\nNell'universo Ultimate, gli Inumani sono una razza di origini misteriose rimasti nascosti da tutta l'umanit\u00e0 sulla cima dell'Himalaya per oltre 10.000 anni in una citt\u00e0 di nome Attilan (simile a un incrocio tra un alveare e un edificio gotico). Nel momento in cui Crystal, rifiutando il matrimonio combinato con Maximus, fugge dalla citt\u00e0 rifugiandosi a New York, si imbatte nei Fantastici Quattro e racconta loro la sua storia, questi tentano senza successo di difenderla dalle guardie reali mandate a catturarla e successivamente si recano ad Attilan in suo soccorso ma, una volta giuntivi, scoprono che gli Inumani si sono spostati in un altro luogo.\nAltri media.\nMarvel Cinematic Universe.\nUn film ambientato nel Marvel Cinematic Universe incentrato sugli Inumani, dopo anni di lavorazione, venne annunciato nell'ottobre 2014. Previsto inizialmente per il 2 novembre 2018, il film venne prima spostato al 19 luglio 2019, e in seguito rimandato a data da definirsi."}
{"id": "211553", "revid": "124180820", "url": "https://it.wikipedia.org/wiki?curid=211553", "title": "Power Metal (album)", "text": "Power Metal \u00e8 il quarto album della gruppo musicale statunitense Pantera, pubblicato nel 1988. Si tratta del primo album del gruppo pubblicato con Phil Anselmo alla voce, che rimarr\u00e0 nei Pantera sino al loro definitivo scioglimento nel 2003.\nIl disco.\nCon questo disco, la band inizia a distaccarsi dall'Hair metal degli esordi, aumentando la presenza di elementi Speed metal nella propria musica, grazie anche all'arrivo del nuovo cantante. Il suono del nuovo album presenta perci\u00f2 un notevole irrobustimento. Comunque l'immagine Glam metal tipica dei primi tre LP ancora non sparisce del tutto, come dimostrato dalla copertina dell'album e dall'ottava traccia, \"\"Hard Ride\", dalle tipiche tematiche ottantiane. Il brano che chiude il disco, \"P*S*T*88\"\" invece, presenta un'anticipazione, per quanto forse ancora embrionale, delle sonorit\u00e0 dei futuri album con i quali i Pantera sono diventati il gruppo che tutti conoscono, a cominciare dal successivo Cowboys from Hell pubblicato due anni pi\u00f9 tardi, fino a Reinventing the Steel del 2000, ultimo loro lavoro. \nCuriosit\u00e0.\nIl brano \"Proud to Be Loud\" venne scritto e prodotto dal chitarrista dei Keel Marc Ferrari, che aveva inoltre prodotto alcune demo della band agli esordi. Il brano sarebbe dovuto apparire nell'omonimo album \"Keel\" del 1987 ma infine non venne incluso. I Keel non registreranno una versione del brano fino al 1998, quando lo inserirono nella raccolta di inediti \"\". La versione del brano dei Pantera venne usato nel film \"Donnie Darko\", venendo accreditato come \"Dead Green Mummies\"."}
{"id": "211554", "revid": "614773", "url": "https://it.wikipedia.org/wiki?curid=211554", "title": "Vittorio Lavezzari", "text": "Fu tra i principali interpreti del rinnovamento che anim\u00f2 il mondo dell'arte tra la fine dell'Ottocento e i primi decenni del Novecento.\nLe sue sculture visibili principalmente a Staglieno nel cimitero monumentale di Genova sono testimonianza della storia e dei comportamenti socio-culturali del tempo: infatti l'artista seppe interpretare con maestria, attraverso l'evoluzione del linguaggio figurativo, le esigenze comunicative della committenza per cui le opere venivano eseguite. Le sue sculture seguono, con grande intensit\u00e0 rappresentativa, l'evoluzione degli ideali e della cultura della classe borghese di quel tempo, dai momenti della massima crescita fino alla crisi di identit\u00e0. Il canone artistico \u00e8 quello del simbolismo-liberty.\nLa figura femminile generatrice di vita e simbolo dell'eros, testimonia, malinconicamente, la fugacit\u00e0 della bellezza \nBiografia.\nNato a Genova, frequent\u00f2 l'Accademia Ligustica di Belle Arti di Genova, dove fu allievo dello Scanzi (lavor\u00f2 alla tomba Carpaneto), e in seguito ne divenne professore (nel 1894 fu nominato accademico di merito per la classe di scultura e presente fino al 1938 anno della sua scomparsa).\nComplet\u00f2 gli studi a Roma e quindi a Firenze dove si intrattenne per alcuni anni tra il 1880 e il 1890\nPresente alla Promotrice Genovese sin dal 1883 (espone un \"ritratto di Rossini\") si orienta in questi anni in direzione verista con una progressiva accentuazione dei temi sociali.Fra le opere di questo periodo si ricorda \"povero babbo mio\"(1889), \"pescatorino\"(1892) riprodotto come premio per i concorsi della Promotrice: opera di notevole successo fu presentata anche all'Esposizione Universale di Chicago del 1893.\nSul finire degli anni 1890 si intensifica la sua produzione funeraria che assume caratteristiche simbolista-liberty.\nPartecip\u00f2 a esposizioni nazionali e internazionali, ricevette riconoscimenti di rilievo, fu presente alle esposizioni di Venezia, a Vienna, Monaco, Parigi, Londra, Chicago. Sue opere sono presenti in Russia, Brasile ed Argentina.\nFece parte della Famiglia Artistica Genovese e fu in rapporto di amicizia con i pittori Andrea Figari, Guido Meineri, Lazzaro Luxardo Cesare Viazzi, Angelo Costa, Giuseppe Pennasilico, e gli scultori Pietro Albino e Lorenzo Orengo, con i quali condivise lo spirito di rinnovamento che anim\u00f2 il mondo dell'arte tra fine Ottocento e primi Novecento.\nLa sua produzione funeraria fu veramente copiosa, alcune opere sono visibili nelle gallerie principali del Cimitero monumentale di Staglieno in Genova.\nOpere.\n\u00c8 presente nelle collezioni della Galleria d'Arte Moderna di Genova nell'elenco degli artisti documentati"}
{"id": "211557", "revid": "599013", "url": "https://it.wikipedia.org/wiki?curid=211557", "title": "Pecq", "text": ""}
{"id": "211558", "revid": "15756", "url": "https://it.wikipedia.org/wiki?curid=211558", "title": "Annette Bening", "text": "La carriera professionale della Bening comincia nel 1988 nella commedia \"Non \u00e8 stata una vacanza... \u00e8 stata una guerra!\"; l'attrice ottiene poi consensi per i suo ruoli nel dramma \"Rischiose abitudini\" (1990), per il quale ha ricevuto una candidatura per l'Oscar alla miglior attrice non protagonista, nel biografico \"Bugsy\" (1991) e nella commedia romantica \"Il presidente - Una storia d'amore\" (1996).\n\u00c8 stata lodata a livello internazionale per la sua interpretazione nel pluripremiato film \"American Beauty\" (1999), per il quale vince il BAFTA alla migliore attrice protagonista e lo Screen Actors Guild Award per la migliore attrice cinematografica. Per \"American Beauty\" riceve anche la seconda nomination al Premio Oscar alla miglior attrice. In seguito si \u00e8 aggiudicata due Golden Globe nella sezione migliore attrice in un film commedia o musicale rispettivamente per \"La diva Julia - Being Julia\" (2004) e \"I ragazzi stanno bene\" (2010), per i quali ha contestualmente ricevuto la terza e quarta candidatura agli Oscar.\nBiografia.\nNata a Topeka, nel Kansas, ultima di quattro fratelli, crebbe nella vicina citt\u00e0 di Wichita e poi si spost\u00f2 con la famiglia a San Diego. La madre era una casalinga che per passione cantava nel coro della chiesa, e suo padre un agente assicurativo. Cominci\u00f2 a recitare durante le scuole superiori nel ruolo principale di \"Tutti insieme appassionatamente\". Studi\u00f2 recitazione alla Patrick Henry High School dove si laure\u00f2 in tre anni. Dopo il diploma lavor\u00f2 per un anno come cuoca a bordo di una nave che organizzava battute di pesca subacquea al largo delle coste dell'oceano Pacifico. Complet\u00f2 l'accademia di teatro all'Universit\u00e0 Statale di San Francisco. Inizialmente la Bening desiderava diventare un'attrice di teatro, e fin dagli esordi della sua carriera partecipa a diverse produzioni teatrali.\nDopo la conclusione del suo primo matrimonio, si spost\u00f2 a New York dove fece il suo esordio a Broadway, ottenendo una candidatura al premio Tony e il premio Clarence Derwent per il miglior esordio. Nonostante questi brillanti risultati dovette aspettare altri cinque anni per il suo esordio cinematografico, che avvenne con \"Non \u00e8 stata una vacanza... \u00e8 stata una guerra!\" (1988) con Dan Aykroyd. Successivamente recit\u00f2 come Marchesa di Merteuil in \"Valmont\" (1989), cui segu\u00ec \"Rischiose abitudini\" (1990) per cui ricevette la sua prima candidatura per l'Oscar.\nNegli anni successivi ha ricevuto altre due candidature all'Oscar con \"American Beauty\" (1999) e \"La diva Julia - Being Julia\" (2004). Per \"American Beauty\" si \u00e8 aggiudicata il Premio BAFTA alla miglior attrice protagonista e lo Screen Actors Guild Award nella medesima categoria, mentre per \"La diva Julia - Being Julia\" ha vinto il Golden Globe per la migliore attrice in un film commedia o musicale. Sul piccolo schermo, viene ricordata per aver vestito i panni di Jean Harris nell'omonimo film per la televisione trasmesso da HBO nel 2005, per cui ottiene la sua prima ed unica candidatura al Premio Emmy.\nNel 2011 ha vinto un secondo Golden Globe nella categoria di miglior attrice in un film commedia o musicale ha ottenuto la sua quarta nomination all'Oscar per la sua interpretazione nel film \"I ragazzi stanno bene\". La sua interpretazione di Nic, donna omosessuale alle prese con la gestione dei propri figli insieme alla moglie, \u00e8 stata universalmente lodata dalla critica e le ha regalato anche altre candidature ai BAFTA e agli Screen Actors Guild Awards.\nNel 2016 torna al cinema come protagonista della commedia indipendente \"Le donne della mia vita\", per la cui interpretazione ottiene diversi riconoscimenti, tra cui una candidatura al Golden Globe. A settembre 2017 \u00e8 presidente di giuria della 74\u00aa Mostra internazionale d'arte cinematografica di Venezia, per essersi distinta come un'attrice di grande talento e sensibilit\u00e0, capace di scelte coraggiose nelle sue interpretazioni, dando ai suoi personaggi un naturale calore ed eleganza. Mentre nel 2018 la sua interpretazione nel film \"Le stelle non si spengono a Liverpool\" le vale la quarta candidatura al BAFTA e settima al Golden Globe.\nNel 2019 recita la parte della \"villain\" Suprema Intelligenza e la dottoressa Wendy Lawson / Mar-Vell, la mentore della protagonista, nel film del Marvel Cinematic Universe \"Captain Marvel\"; inoltre, grazie al suo ruolo di supporto nella pellicola \"The Report\" viene nuovamente nominata al Golden Globe. Nello stesso anno torna anche a recitare a Broadway per la prima volta in oltre trent'anni e per la sua performance nel ruolo di Kate Keller nel dramma di Arthur Miller \"Erano tutti miei figli\" viene candidata al Tony Award alla miglior attrice protagonista in un'opera teatrale.\nVita privata.\nNel 1984 si sposa con il regista teatrale J. Steven White, ma il loro matrimonio dura solo due anni; i due si separano nel 1986 per poi divorziare ufficialmente nel 1991. Sul set di \"Bugsy\" nel 1991 incontra l'attore Warren Beatty, pi\u00f9 grande di vent'anni, che sposa l'anno seguente; oggi la coppia \u00e8 tra le pi\u00f9 longeve del mondo di Hollywood. Dal matrimonio sono nati quattro figli: Kathlyn (1992), Benjamin (1994), Isabel (1997) ed Ella (2000). Essendo sposata con Beatty, \u00e8 cognata dell'attrice Shirley MacLaine.\nNel 2010 la figlia maggiore Kathlyn Bening si \u00e8 sottoposta a un cambio di sesso, oggi Stephen, con il supporto dell'intera famiglia nonostante lo shock iniziale. Oggi Stephen Bening \u00e8 uno scrittore e attivista per i diritti delle persone transgender, battaglia che anche Annette Bening condivide. La coppia ha recitato insieme in \"Le cose che non ti ho detto (Hope gap),\" affiancati dall'attore Josh O'Connor, diventato celebre per la sua interpretazione del principe Carlo in The Crown.\nRiconoscimenti.\nTony Award\nDoppiatrici italiane.\nNelle versioni in italiano dei suoi lavori, Annette Bening \u00e8 stata doppiata da:"}
{"id": "211568", "revid": "767487", "url": "https://it.wikipedia.org/wiki?curid=211568", "title": "90 Day Men", "text": "90 Day Men \u00e8 un gruppo indie/alternative rock formatosi a St. Louis, Missouri, nel 1995, capace di evolvere negli anni il proprio suono da un post rock debitore di gruppi come Unwound, June of 44 e Polvo, ad un art rock e progressivo. \"90 Day Men\" \u00e8 il modo in cui vengono definiti i detenuti in attesa di giudizio psichiatrico in un libro di Samuel Yochelson.\nStoria.\nLa band \u00e8 composta inizialmente da Brian Case alla chitarra, Robert Lowe al basso e Cayce Key alla batteria.\nTrasferitisi da St. Louis a Chicago, nel 2000 esordiscono in uno split con i Gogogo Airheart. A breve segue il primo album \"(It (Is) It) Critical Band\", rock perlopi\u00f9 chitarristico, spigoloso, sfuggente e dinamico, ispirato dalla scena rock indipendente degli anni novanta ma con richiami alla new wave.\nL'ingresso di Andy Lansangan alle tastiere provoca una decisa svolta nel suono: \"To Everybody\", del 2002, registrato sotto la guida di John Congleton dei pAper chAse \u00e8 dominato dalla presenza del nuovo arrivato. La musica dei 90 Day Men guadagna nuove influenze e direzioni, trasformandosi in un art-rock che strizza l'occhio a volte al jazz, a volte al rock progressivo, a volte al pop. \"Panda Park\", del 2004 \u00e8 un ulteriore passo in questa direzione: con il terzo album, i 90 Day Men mettono ancor pi\u00f9 in evidenza una vena psichedelica e tendente al barocco."}
{"id": "211571", "revid": "116171325", "url": "https://it.wikipedia.org/wiki?curid=211571", "title": "Robert Moog", "text": "Biografia.\nNato a New York in una famiglia di origine tedesca (da cui la pronuncia /\u02c8mo\u028a\u0261/ del suo cognome), si laure\u00f2 in ingegneria elettronica alla Columbia University. Il cugino Bill Moog, anch'egli inventore, fond\u00f2 la Moog, attiva nel settore aerospaziale.\nFu l'inventore di uno dei primi sintetizzatori musicali a tastiera nel 1963, utilizzando le sonorit\u00e0 del Theremin. Esattamente dieci anni prima aveva visto in funzione un sequencer elettromeccanico, il Wall of Sound, costruito da Raymond Scott, probabilmente il primo compositore-inventore di strumenti e musica elettronica (suono e ritmo entrambi artificiali). I contatti con Scott, di ventisei anni pi\u00f9 anziano, furono professionalmente importanti per Moog come lui stesso riporta nelle sue memorie, citate sul sito ufficiale di Scott. A partire dalla fine degli anni sessanta i sintetizzatori di Moog divennero i pi\u00f9 apprezzati e il nome stesso \"Moog\" si tramut\u00f2 in sinonimo di sintetizzatore. Proprio nel momento in cui il modello Minimoog stava per ottenere successo internazionale, Moog dovette vendere la propriet\u00e0 dell'azienda omonima per la produzione di strumenti musicali da lui fondata, rimanendone comunque il direttore.\nQuesto strumento permise l'uso di sonorit\u00e0 nuove, tracciando un'innovazione nella storia della musica rock. Importanti furono i contributi di musicisti come Herbert Deutsch e Walter Carlos (oggi Wendy Carlos) che lo aiutarono nella progettazione. Fu proprio di Walter Carlos il primo successo discografico (basato sulle notazioni classiche di Bach) suonato interamente con il Moog: \"Switched on Bach\". Molti gruppi usarono il \"Moog\" e il \"Minimoog\"; tra i primi The Beatles, The Moody Blues, i Tangerine Dream e i Kraftwerk (Ralf H\u00fctter usava il Model D). Tra gli utilizzatori che hanno reso pi\u00f9 famoso questo sintetizzatore vi sono (specialmente) Keith Emerson e anche Rick Wakeman, oltre ad innumerevoli altri. Nel mondo del jazz Sun Ra fu il primo ad usare il minimoog ricevuto dallo stesso Moog nel 1969. Si trattava di un prototipo del Model B, versione seminale del futuro modello commerciale.\nMoog mor\u00ec il 21 agosto 2005 a causa di un tumore al cervello."}
{"id": "211572", "revid": "52122", "url": "https://it.wikipedia.org/wiki?curid=211572", "title": "Fallschirm-Panzer-Division 1 &quot;Hermann G\u00f6ring&quot;", "text": "La Fallschirm-Panzer-Division 1 \"Hermann G\u00f6ring\" fu un'unit\u00e0 militare d'\u00e9lite dell'aviazione militare tedesca (Luftwaffe) attiva dal maggio 1943 (dopo la disfatta in Nord-Africa) al maggio 1945 (caduta del Reich).\nDa un punto di vista militare era una normale divisione corazzata, con organico e armamento non diversi da quello delle corrispondenti unit\u00e0 dell'esercito o delle Waffen-SS.\nLa definizione di \"paracadutista\" aveva esclusivamente funzioni di propaganda: nessun reparto della \"Hermann G\u00f6ring\" ebbe infatti mai addestramento paracadutistico.\nImpegnata su diversi fronti durante la seconda guerra mondiale, la \"Hermann G\u00f6ring\", si distinse per la combattivit\u00e0 e la notevole efficienza bellica in particolare durante lo Sbarco in Sicilia e in Italia e sul fronte orientale.\nIn Italia \u00e8 tristemente nota per la drammatica serie di eccidi di civili compiuti lungo l'intera penisola.\nLe origini.\nLa divisione \"Hermann G\u00f6ring\" trae le sue origini nella \"Polizei Abteilung z.b.V. \"Wecke\"\", istituita il 23 febbraio 1933 dall'allora ministro degli Interni della Prussia, Hermann G\u00f6ring, per combattere nel paese le attivit\u00e0 delle formazioni comuniste.\nDivenute dapprima \"Landespolizei Gruppe \"Wecke\" z.b.V.\", quindi, \"Landespolizei Gruppe General G\u00f6ring\", la formazione assunse nel 1935 la denominazione \"Regiment General G\u00f6ring\" e l'incorporazione nella Luftwaffe: a questa data la forza complessiva era di 1.865 uomini (tutti volontari).\nNell'ottobre del 1935 il reggimento attravers\u00f2 una prima fase di riorganizzazione che port\u00f2 alla sua completa motorizzazione e all'incremento degli uomini.\nComposizione.\nLa Panzer-Division \"Hermann G\u00f6ring\" era organizzata su questi reparti\nLa Fallschirm-Panzer-Division \"Hermann G\u00f6ring\" era organizzata su questi reparti:\nIn guerra.\nDa reggimento a divisione corazzata.\nDopo aver partecipato all\"Anschluss\" e all'occupazione dei Sudeti, l'unit\u00e0 combatte in Polonia, nel 1939, in Norvegia (Operazione Weser\u00fcbung) e in Francia, dove per la prima volta, i reparti di artiglieria con i cannoni da 88\u00a0mm, nati come contraerei, vennero impegnati nel tiro terra\\terra.\nNel 1941 il reggimento venne trasferito dapprima in Romania e poi sul Fronte Orientale, come parte del \"Panzergruppe von Kleist\".\nRimpatriato nel marzo del 1942 dopo aver subito pesanti perdite, il reggimento venne riorganizzato e ridenominato \"Verst\u00e4rktes Regiment (mot.) HG\", poco prima di essere trasferito in Francia ed essere trasformato dapprima in brigata (21 luglio) e poi in divisione (17 ottobre).\nCampagna di Tunisia e d'Italia.\nPer rafforzare lo schieramento dell'Asse nella testa di ponte affrettatamente costituita in Tunisia, a partire dal dicembre 1942 alcuni reparti della divisione \"Hermann G\u00f6ring\" furono trasferiti, principalmente per via aerea, dalla Francia meridionale in Africa.\nIn gennaio 1943 arriv\u00f2 in Tunisia il reggimento contraereo della divisione comandato dal colonnello Hullmann, mentre per mancanza di trasporti marittimi, molto equipaggiamento pesante non pot\u00e9 essere trasferito nella testa di ponte, indebolendo quindi la capacit\u00e0 di combattimento dei reparti della \"Hermann G\u00f6ring\".\nIl 14 marzo 1943 alla divisione furono aggregati i tenaci paracadutisti del FJR 5 che venne ridenominato \"J\u00e4gerregiment Hermann G\u00f6ring\"; in precedenza, dal 1\u00ba gennaio 1943, i reparti della divisione giunti in Tunisia erano passati al comando del maggior generale Josef Schmid e avevano assunto la denominazione di \"Kampfgruppe Schmid\".\nIn totale circa 11.000 soldati della divisione combatterono nella campagna di Tunisia, anche se ufficialmente lo schieramento in Nordafrica dell'intera divisione \"Hermann G\u00f6ring\", inizialmente previsto, venne annullato il 19 aprile 1943 quando l'alto comando tedesco comprese che la campagna stava evolvendo in senso sempre pi\u00f9 sfavorevole per l'Asse.\nLe unit\u00e0 della \"Hermann G\u00f6ring\" in Tunisia si batterono tenacemente fino alla fine della campagna, mostrando valore e risolutezza in una serie di aspri scontri nel settore centrale della testa di ponte dell'Asse; negli ultimi giorni il generale Schmid fu evacuato per via aerea per ordine diretto di G\u00f6ring, mentre i soldati della divisione rimasero sul posto e caddero prigionieri insieme a tutte le forze italo-tedesche superstiti.\nMolti degli uomini pi\u00f9 esperti e le migliori formazioni combattenti della divisione furono quindi perduti in Tunisia e la \"Hermann G\u00f6ring\", priva di questi veterani, fu sostanzialmente indebolita.\nI reparti rimasti in Europa vennero rinforzati e riorganizzati e la nuova divisione corazzata paracadutisti \"Hermann G\u00f6ring\", costituita (nonostante il nome) non da paracadutisti ma da truppe inesperte ed equipaggiata con oltre 100 panzer al comando del combattivo generale Paul Conrath, venne trasferita in Sicilia per contribuire alla difesa dell'isola in caso di attacco alleato.\nDopo lo sbarco Alleato in Sicilia combatt\u00e9 soprattutto intorno alla testa di ponte di Gela e nelle aree circostanti, sferrando una serie di contrattacchi corazzati e tentando pi\u00f9 volte di riconquistare il crocevia di Piano Lupo tenuto dalle forze americane, durante la Battaglia del Simeto.\nOttenne qualche successo e mise in difficolt\u00e0 le truppe statunitensi ma sub\u00ec a sua volta dure perdite e le truppe diedero segno di cedimento di fronte alla potenza di fuoco alleata.\nDivisa in due gruppi da combattimento (\"Kampfgruppe\"), inizi\u00f2, quindi, la ritirata verso lo stretto di Messina:\nGiunta sul continente notevolmente sottorganico, non pot\u00e9 fronteggiare lo sbarco alleato a Salerno per la netta superiorit\u00e0 nemica.\nDa allora inizi\u00f2 una lunga ritirata difensiva lungo la penisola italiana, combattendo a Mignano Monte Lungo, sulla linea del Volturno, sul Garigliano, ad Anzio e Nettuno, sull'Appennino tosco-emiliano.\nSul fronte orientale fino alla resa finale.\nRinominata \"1. Fallschirm-Panzer-Division \"Hermann G\u00f6ring\"\" il 24 luglio 1944, venne ritirata dal Fronte Italiano e trasferita nuovamente sul Fronte Orientale: nella zona di Varsavia, insieme alla 19. Panzer-Division e alla 5. SS-Panzer-Division \"Wiking\", contribu\u00ec all'accerchiamento e alla distruzione del III. Corpo corazzato sovietico.\nLe ultime fasi della guerra, la videro impegnata a Tilsit (fino al gennaio 1945), \u0141\u00f3d\u017a, sul Neisse (marzo 1945), a G\u00f6rlitz e a Geising, a sud di Dresda, dove gli ultimi resti si arresero alle forze dell'Armata Rossa il 7 maggio 1945.\nGli eccidi.\nIn Italia l'unit\u00e0 \u00e8 tristemente famosa perch\u00e9 i suoi reparti si macchiarono di una lunga serie di atti di violenza contro la popolazione civile, iniziati prima dell'8 settembre 1943 come rappresaglia ad attacchi subiti da parte di civili (eccidi di Mascalucia e Castiglione di Sicilia), continuati in Campania e intensificatisi nella primavera del 1944 nell'Appennino tosco-emiliano durante i rastrellamenti antipartigiani lungo la Linea Gotica.\nL'elenco degli eccidi principali comprende nella sola Campania:\nL'elenco degli eccidi principali comprende nella sola Toscana:\na cui sono da aggiungere una serie di eccidi di pi\u00f9 piccola dimensione e di singole uccisioni a Cetona, Chiusi, Montepulciano, Sinalunga.\nQuindici tra ufficiali e sottufficiali del reparto esplorante della divisione corazzata \"Hermann G\u00f6ring\" sono stati processati dal Tribunale militare di Verona, a partire dall'ottobre 2009, per crimini di guerra nell'ambito delle inchieste sulle stragi di Monchio (Modena), Cervarolo (Reggio Emilia), Vallucciole (Arezzo) e Mommio (Massa Carrara), nelle quali furono trucidati non meno di 350 civili.\nNel luglio 2011 i giudici militari hanno emesso una condanna all'ergastolo per nove degli imputati.\nDi Cervarolo tratta il racconto documentaristico \"Il violino di Cervarolo\"."}
{"id": "211575", "revid": "287204", "url": "https://it.wikipedia.org/wiki?curid=211575", "title": "03-XX", "text": "03-XX \u00e8 la sigla della sezione di livello 1 dello schema di classificazione\nMSC dedicata alla logica matematica \ne ai fondamenti della matematica.\nQuesta pagina presenta la struttura ad albero delle sottocategorie dei livelli intermedio e dettagliato\ndella suddetta sezione."}
{"id": "211576", "revid": "283141", "url": "https://it.wikipedia.org/wiki?curid=211576", "title": "Duck Tape", "text": ""}
{"id": "211578", "revid": "16073", "url": "https://it.wikipedia.org/wiki?curid=211578", "title": "MSC 2000", "text": ""}
{"id": "211581", "revid": "486946", "url": "https://it.wikipedia.org/wiki?curid=211581", "title": "Enrico il Re Giovane", "text": ""}
{"id": "211582", "revid": "785863", "url": "https://it.wikipedia.org/wiki?curid=211582", "title": "Canderous Ordo", "text": ""}
{"id": "211586", "revid": "547034", "url": "https://it.wikipedia.org/wiki?curid=211586", "title": "The Platinum Collection (Nomadi)", "text": "The platinum collection \u00e8 un album dei Nomadi in cui sono raccolti tutti i singoli in rigoroso ordine cronologico del periodo 1965-1976 pi\u00f9 alcuni brani di difficile reperibilit\u00e0 ed ha raggiunto la prima posizione in classifica in Italia."}
{"id": "211590", "revid": "767487", "url": "https://it.wikipedia.org/wiki?curid=211590", "title": "06-XX", "text": "In matematica 06-XX \u00e8 la sigla della sezione di livello 1 dello schema di classificazione\nMSC dedicata a strutture d'ordine, reticoli e strutture algebriche ordinate.\nQuesta pagina presenta la struttura ad albero delle sue sottocategorie dei livelli intermedio e dettagliato."}
{"id": "211596", "revid": "729019", "url": "https://it.wikipedia.org/wiki?curid=211596", "title": "1. Fallschirmj\u00e4ger-Division", "text": "La 1. Fallschirmj\u00e4ger-Division (1\u00aa divisione paracadutisti) fu un'unit\u00e0 della Luftwaffe (l'aeronautica militare tedesca) costituita da truppe paracadutiste aviotrasportate impegnata durante la campagna d'Italia della seconda guerra mondiale. Fronteggi\u00f2 gli Alleati in Sicilia, a Salerno e nella battaglia di Montecassino, ritirandosi nell'autunno 1944 a Rimini, cessando quindi le ostilit\u00e0 nel maggio dell'anno successivo.\nMembri famosi della divisione furono Herbert Fries, accreditato di aver distrutto venti carri armati nemici tra il 21 e il 24 maggio 1944, Johannes-Matthias H\u00f6nscheid, l'unico corrispondente di guerra tedesco ad essere stato premiato con la Croce di Cavaliere della Croce di Ferro, Harald Quandt, figliastro del ministro della propaganda Joseph Goebbels, e Alfred Schwarzmann, detentore di tre medaglie d'oro vinte nella ginnastica ai Giochi della XI Olimpiade.\nStoria.\nLa 1. Fallschirmj\u00e4ger-Division venne costituita nell'aprile 1943, riorganizzando la 7. Flieger-Division operante sul fronte orientale. Per un'altra fonte invece l'unit\u00e0 prese vita il 1\u00ba maggio in Francia. In ogni caso, alla fine di maggio, si trovava nella zona di Flers, presso Avignone, come parte della riserva del gruppo d'armate D, infine, poco dopo sul fronte italiano, per difendere la Sicilia dallo sbarco alleato .\nIl Fallschirmj\u00e4ger-Regiment 3 (3\u00ba reggimento paracadutisti) in forza alla divisione si lanci\u00f2 il 12 luglio in Contrada Passo Martino, prendendo parte alla battaglia del Simeto e fra Agnone Bagni e Lentini. Il reggimento fu l'ultima unit\u00e0 tedesca ad abbandonare l'isola italiana, il 17 agosto. Il Fallschirmj\u00e4ger-Regiment 4 fu invece impegnato contro i reparti della quinta armata statunitense sbarcati a Salerno in settembre, ritirandosi poi assieme al resto della divisione verso nord, offrendo una tenace resistenza a Montecassino dal gennaio al maggio 1944, venendo soprannominati dagli Alleati \"diavoli verdi\".\nFortemente provata da quasi tre mesi di attacchi continui, la divisione venne trasferita nel settore adriatico, dove inizi\u00f2 una lunga marcia difensiva verso nord, destinata a condurla nella zona tra Imola e Bologna, a sostegno della linea difensiva tracciata lungo il fiume Senio. La divisione trascorse buona parte del gennaio e del febbraio 1945 impegnata in piccole operazioni sull'Appennino tosco-emiliano, mentre a marzo cedette alcuni elementi alla nuova 10\u00aa Fallschirmj\u00e4ger-Division). La divisione, dopo lo sfondamento Alleato, inizi\u00f2 a ripiegare in direzione di Rovereto, ma non riusc\u00ec mai a raggiungere la citt\u00e0 trentina: venne infatti intercettata nel Veneto da truppe statunitensi, pochi giorni prima della resa delle forze tedesche in Italia (2 maggio 1945).\nDopo la guerra, il processo di Norimberga attest\u00f2 che la divisione si era macchiata di alcuni crimini di guerra durante la sua permanenza in Italia.\nOrdine di battaglia.\nI dati che seguono sono tratti da okh.it."}
{"id": "211598", "revid": "1305772", "url": "https://it.wikipedia.org/wiki?curid=211598", "title": "Contro", "text": "Contro \u00e8 il diciannovesimo album del gruppo italiano Nomadi, pubblicato il 10 giugno 1993.\nDescrizione.\nL'album contiene le ultime incisioni con Augusto Daolio alla voce e anche il contributo di Dante Pergreffi al basso. I brani gi\u00e0 pronti vengono integrati con l'inserzione di contributi dei nuovi membri: al basso troviamo Elisa Minari, mentre Francesco Gualerzi e Danilo Sacco si alterneranno a sostituire Augusto dagli album successivi. Per il singolo \"Ad est, ad est\" viene realizzato un videoclip.\nNel corso dell'anno i Nomadi tornano a suonare dal vivo proponendo la strumentale \"Suoni\" come inizio dei concerti.\nIn dettaglio:"}
{"id": "211599", "revid": "125772840", "url": "https://it.wikipedia.org/wiki?curid=211599", "title": "Nazionale di calcio della Corea del Sud", "text": "La nazionale di calcio della Corea del Sud (\ub300\ud55c\ubbfc\uad6d \ucd95\uad6c \uad6d\uac00\ub300\ud45c\ud300 in coreano) \u00e8 la squadra calcistica nazionale della Corea del Sud ed \u00e8 posta sotto l'egida della federazione calcistica sudcoreana.\nLa Corea del Sud \u00e8 la squadra asiatica che ha ottenuto pi\u00f9 successi da quando debutt\u00f2 alle Olimpiadi del 1948. Dagli anni 1960 si \u00e8 imposta come una delle migliori nazionali della Asian Football Confederation (AFC) e conta dieci partecipazioni (record asiatico) alla fase finale della Coppa del mondo, di cui nove consecutive. \u00c8 l'unica nazionale asiatica (cio\u00e8 affiliata alla AFC) ad aver raggiunto la semifinale di un Mondiale, traguardo raggiunto nell'edizione 2002, co-ospitata con il Giappone. \u00c8 stata la seconda nazionale non appartenente alla UEFA o alla CONMEBOL, dopo gli nel 1930, a raggiungere questo risultato.\nHa vinto 2 Coppe d'Asia (1956 e 1960), torneo in cui si \u00e8 piazzata per 4 volte seconda (1972, 1980, 1988 e 2015) e 4 volte terza (1964, 2000, 2007 e 2011). Ha inoltre vinto 3 medaglie d'oro ai Giochi asiatici (1970, 1978 e 1986).\nOccupa il 29\u00ba posto del ranking FIFA.\nStoria.\nDall'Ottocento al 1954.\nIn Corea, nell'antichit\u00e0, si praticava un gioco di palla chiamato \"chuk-guk\", molto simile al calcio contemporaneo. I coreani conobbero per la prima volta la versione corrente del calcio nel 1882, quando gli inglesi giocarono una partita mentre il loro vascello sostava nel porto di Incheon. Nel 1921 si disput\u00f2 il primo campionato nazionale sudcoreano e nel 1928 fu fondata la federazione calcistica sudcoreana allo scopo di diffondere e sviluppare il calcio in Corea. Nel 1941 il Governatore Generale di Corea impose la dissoluzione della federcalcio.\nDurante i decenni del dominio coloniale giapponese il calcio contribu\u00ec ad alleviare le frustrazioni dei coreani oppressi e ad alimentare la speranza di liberazione. La Korea Football Association fu re-istituita nel 1948, con la creazione della Repubblica di Corea. Nello stesso anno la KFA divenne membro della FIFA, la federazione che governa il calcio internazionale.\nDal 1954 agli anni 1970.\nLa KFA si un\u00ec alla AFC (Confederazione di calcio asiatica) nel 1954. In quell'anno si qualific\u00f2 per il Mondiale di Svizzera, prima compagine asiatica a riuscire nell'impresa dopo le (che si qualificarono al ). La Corea del Sud perse per 9-0 contro l' e per 7-0 contro la e fu eliminata.\nDalla seconda met\u00e0 degli anni 1950 la Corea del Sud si afferm\u00f2 come una delle nazionali calcio pi\u00f9 forti dell'Asia. Nel 1956 prese parte alla prima Coppa d'Asia della storia. Dopo il pareggio contro i padroni di casa di , sconfisse e , aggiudicandosi cos\u00ec la competizione grazie al primo posto nel girone.\nNel 1960 ospit\u00f2 e vinse nuovamente la Coppa d'Asia, grazie al primo posto nel girone con , e . Nella Coppa d'Asia 1964 perse tutti gli incontri e fu eliminata al primo turno, mentre non si qualific\u00f2 per l'edizione del 1968.\nNel 1972 i sudcoreani si piazzarono secondi, battuti in finale dall' (2-1). Nel 1976 non si qualificarono per la fase finale.\nAnni 1980.\nLa massima serie del campionato sudcoreano di calcio, la K-League, fu istituita nel 1983 e fu la prima divisione professionistica di calcio in Asia. Il movimento calcistico nazionale ottenne dunque una spinta decisiva e negli anni 1980 il livello del calcio sudcoreano aument\u00f2 notevolmente. Ad oggi squadre di K-League come il Suwon Samsung Bluewings sono tra le compagini pi\u00f9 titolate nelle competizioni continentali per club.\nNel 1980 la Corea del Sud ottenne nuovamente il secondo posto, battuta in finale dai padroni di casa del (3-0). Nella Coppa d'Asia 1984 la nazionale deluse, perdendo due partite e pareggiandone due e venendo estromessa nella fase a gironi.\nDal 1986 la nazionale sudcoreana si \u00e8 qualificata alla fase finale della Coppa del mondo per nove volte consecutive, per un totale di dieci partecipazioni ai Mondiali.\nLa Corea del Sud torn\u00f2 a disputare la fase finale dei Mondiali proprio a Messico '86, dopo trentadue anni di assenza. Malgrado potesse schierare Cha Bum-kun, uno dei migliori calciatori asiatici dell'epoca, perse per 3-1 contro l'Argentina, poi pareggi\u00f2 per 1-1 contro la e perse di misura (3-2) contro i campioni del mondo in carica dell', venendo cos\u00ec eliminata al primo turno.\nNella Coppa d'Asia 1988 la Corea del Sud si piazz\u00f2 seconda. Vinto il girone di prima fase con tre successi in altrettante partite, batt\u00e9 in semifinale la (2-1) e in finale fu sconfitta dopo i tiri di rigore (4-3) dall' (0-0 dopo i tempi supplementari).\nAnni 1990.\nLa Corea del Sud inizi\u00f2 gli anni 1990 con due delusioni. Qualificatasi per il Mondiale di , perse tutte e tre le partite (2-0 contro il , 3-1 contro la e 1-0 contro l') e fu eliminata nuovamente al primo turno. Non riusc\u00ec a qualificarsi per la Coppa d'Asia 1992.\nLa nazionale sudcoreana ottenne poi la qualificazione al Mondiale di al termine di un'eliminatoria asiatica molto combattuta. Nell'ottobre 1993 a Doha, in Qatar, i sudcoreani, pur battuti dal nello scontro diretto, la spuntarono per la migliore differenza reti e si piazzarono secondi nel girone finale dietro all'Arabia Saudita. Negli Stati Uniti la Corea del Sud sfior\u00f2 l'accesso agli ottavi di finale. Pareggiato il primo match contro la Spagna riacciuffandola sul pari (2-2) negli ultimi cinque minuti di partita (gol di Hong Myung-bo e Seo Jung-won su assist dello stesso Hong Myung-bo), impatt\u00f2 (0-0) con la e perse (3-2) contro la una partita nella quale rimont\u00f2 parzialmente lo svantaggio di tre gol con reti di Hwang Sun-hong e Hong Myung-bo (ambedue nella ripresa) e sfior\u00f2 pi\u00f9 volte il pari.\nNella Coppa d'Asia 1996 la squadra sudcoreana ottenne un pari (1-1) contro gli padroni di casa, una vittoria (4-2) contro l' e una sconfitta (2-0) contro il , chiudendo il girone al terzo posto. Beneficiando del regolamento del torneo, che la premi\u00f2 insieme con l' come una delle due migliori terze ed escluse la , super\u00f2 il turno, ma ai quarti di finale fu sconfitta per 6-2 dall', concedendo ben cinque gol nel secondo tempo.\nSulla panchina della nazionale subentr\u00f2 la leggenda del calcio sudcoreano Cha Bum-kun, con l'obiettivo di qualificare la squadra alla Coppa del mondo di . L'obiettivo riusc\u00ec in modo convincente, ma la nazionale inizi\u00f2 la fase finale del Mondiale con una sconfitta per 3-1 contro il e prosegu\u00ec il proprio cammino in modo negativo, perdendo malamente (5-0) contro i . Il commissario tecnico Cha Bum-kun fu esonerato al termine del match e la squadra fu affidata a Kim Pyung-Seok, che ottenne un pareggio (1-1) contro il .\nAnni 2000.\nTerminato il Mondiale di Francia, fu ingaggiato come CT Huh Jung-Moo, gi\u00e0 alla guida della nazionale sudcoreana nel 1995. Qualificatasi per la Coppa d'Asia 2000 in Libano, la Corea del Sud raccolse un pari contro la (2-2), una sconfitta contro il (1-0) e una vittoria contro l' (3-0). Ai quarti di finale elimin\u00f2 l' (2-1), ma in semifinale perse contro l' per 2-1. Chiuse al terzo posto battendo per 1-0 la Cina nella finale di consolazione.\nMalgrado i precedenti ai Mondiali dicessero che la squadra non aveva mai ottenuto una vittoria nella fase finale del torneo, la Corea del Sud si present\u00f2 ai nastri di partenza del campionato mondiale di calcio 2002 con grandi aspettative ed entusiasmo in quanto rappresentativa di uno dei due paesi ospitanti (e dunque qualificata d'ufficio). L'organizzazione della manifestazione insieme al Giappone fu un premio alla passione del popolo sudcoreano e al sempre pi\u00f9 crescente interesse della nazione per il calcio.\nIl Mondiale del 2002 fu un evidente segno dei rapidi progressi compiuti dal calcio sudcoreano. Guidata dall'allenatore olandese Guus Hiddink, la nazionale, seppur con controverse decisioni arbitrali a favore, riusc\u00ec ad aggiudicarsi il primo posto nel girone, grazie alla vittoria contro la (2-0), al pareggio contro gli (1-1) e al successo (1-0) contro un ridotto in nove uomini ed eliminato a causa di quella sconfitta. Il tecnico olandese impart\u00ec ai suoi calciatori una ferrea disciplina tattica, che, unita alla notevole condizione fisica, all'abilit\u00e0 nel pressing e nel gioco in velocit\u00e0, fece della selezione asiatica una delle compagini pi\u00f9 temibili del torneo. Hiddink adott\u00f2 un modulo 3-5-2 duttile, che all'occasione si trasformava in un 4-3-3, schieramento prediletto dei tecnici olandesi. Lee Woon-jae era il portiere, in difesa giocavano Choi Jin-Cheul, Hong Myung-Bo e Kim Tae-Young; a centrocampo Song Chong-gug, Kim Nam-Il, Yoo Sang-Chul, Park Ji-sung (che per\u00f2 in pratica scalava in avanti diventando la terza punta) e Lee Young-Pyo; in attacco Ahn Jung-hwan e Seol Ki-Hyeon.\nGli ottavi di finale opposero i padroni di casa all' vice-campione d'Europa in carica, una delle favorite per la vittoria del Mondiale. La Corea fall\u00ec un calcio di rigore con Ahn Jung-hwan dopo quattro minuti di gioco e and\u00f2 in svantaggio (gol di Christian Vieri) al ventesimo, ma a due minuti dalla fine della partita Seol Ki-Hyeon realizz\u00f2 il gol del pari, che prolung\u00f2 il match ai tempi supplementari, dove il golden goal di Ahn Jung-hwan mise fine all'incontro sul punteggio di 2-1, eliminando gli azzurri. La partita fu segnata dalle discusse decisioni del contestato arbitro ecuadoriano Byron Moreno (su tutte la discutibile espulsione di Francesco Totti per una presunta simulazione e il fischio che ferm\u00f2 Damiano Tommasi, solo con la palla davanti alla porta sudcoreana, per un presunto fuorigioco). In generale i calciatori italiani ebbero l'impressione, sin dai primi minuti, di trovarsi di fronte un direttore di gara ostile e prevenuto nei loro riguardi. L'arbitraggio di Moreno fu oggetto di prolungate polemiche che mettevano addirittura in discussione l'imparzialit\u00e0 dell'organizzazione del torneo. Ad alimentare questi sospetti contribuirono, oltre a quanto accaduto durante la partita con l'Italia, anche altri episodi molto dibattuti delle precedenti partite, tra cui quella contro il Portogallo. Un'indagine condotta dalla FIFA non rilev\u00f2, tuttavia, alcun tentativo di illecito sportivo e dichiar\u00f2 regolare lo svolgimento dell'ultima partita dell'Italia nel Mondiale.\nAnaloghe polemiche accompagnarono il quarto di finale tra Corea del Sud e : agli spagnoli furono inspiegabilmente annullati dall'arbitro egiziano Gamal Ghandour due gol regolari, uno nei 90 minuti e uno nei tempi supplementari (sarebbe stato il golden goal della vittoria), e la Corea pot\u00e9 dunque portare il match ai tiri di rigore, dove si impose per 5-3. Fu fatale l'errore al quarto tiro dal dischetto di Joaqu\u00edn, che si fece parare il tiro da Lee Woon-jae dopo che la gara era finita a reti bianche. Le polemiche iberiche si aggiunsero cos\u00ec a quelle italiane, seguite all'incontro che aveva visto gli azzurri eliminati nel turno precedente. Molto dura fu anche la stampa: il quotidiano \"AS\" il giorno dopo titol\u00f2 in prima pagina \"\u00a1ROBO!\" (\"Furto!\") \"Italia ten\u00eda raz\u00f3n\" (\"L'Italia aveva ragione\"), mentre \"El Mundo Deportivo\", sulla stessa linea, scrisse \"Manos arriba\" (\"Mani in alto\"), elencando tutte le decisioni arbitrali pro-Corea.\nLa squadra del tecnico olandese raggiunse in ogni caso la semifinale del Mondiale, la prima per una nazionale asiatica. La FIFA, dopo gli errori arbitrali accaduti, decise per le semifinali e finali di chiamare direttori di gara europei di esperienza molto pi\u00f9 lunga e la Corea del Sud perse sia contro la (1-0) sia contro la per il terzo posto (3-2). Una grande atmosfera di gioia e ottimismo si era comunque creata dai numerosi tifosi locali vestiti di rosso a sostegno della propria nazionale, testimoniando la crescita della passione per il calcio nell'intera nazione.\nMalgrado le pressioni, Hiddink fu irremovibile sulla sua decisione di abbandonare la nazionale dopo il Mondiale. Al suo posto fu ingaggiato il portoghese Humberto Coelho, che condusse la squadra alla vittoria della prima edizione della Coppa dell'Asia Orientale nel 2003. Dopo clamorose sconfitte contro e e uno 0-0 contro le , Coelho fu sollevato dall'incarico e rimpiazzato da Jo Bonfr\u00e8re. Nella Coppa d'Asia 2004 la Corea del Sud fu eliminata i quarti di finale dall'Iran e nella Coppa dell'Asia Orientale 2005 chiuse ultima da paese ospitante.\nL'8 giugno 2005 la Corea del Sud si qualific\u00f2 per il suo settimo Mondiale battendo il 4-0 ad Al-Kuwait. A Germania 2006 usc\u00ec di scena al primo turno a causa del terzo posto nel girone eliminatorio, avendo battuto per 2-1 il , pareggiato 1-1 con la e perso 2-0 con la . Il tecnico olandese Dick Advocaat rassegn\u00f2 le dimissioni, lasciando il posto al compatriota Pim Verbeek, in carica ufficialmente dall'agosto 2006. Verbeek aveva gi\u00e0 lavorato per la nazionale sudcoreana sotto la gestione Hiddink nel 2002.\nPriva di giocatori chiave come Lee Young-Pyo, Park Ji-sung e Seol Ki-Hyeon, la Corea del Sud fatic\u00f2 nelle prime due partite della Coppa d'Asia 2007 (1-1 contro l'Arabia Saudita, sconfitta per 2-1 contro il ), ma una vittoria contro l' (1-0) consent\u00ec alla squadra di qualificarsi per i quarti di finale, dove i sudcoreani batterono l'Iran per 4-2 ai tiri di rigore (0-0 dopo i tempi supplementari). In semifinale la Corea del Sud fu clamorosamente fermata sullo 0-0 e poi eliminata ai tiri di rigore (4-3) dall', poi vincitore a sorpresa del torneo. Ottenne la consolazione del terzo posto battendo per 6-5 ai tiri di rigore il Giappone nella \"finalina\" (0-0 dopo i tempi supplementari).\nAl termine del torneo Pim Verbeek, criticato perch\u00e9 la sua squadra era stata costretta a giungere ai rigori in ben tre partite di fila senza aver segnato un gol, lasci\u00f2 l'incarico e fu sostituito dal rientrante Huh Jung-Moo, che divenne il primo CT sudcoreano della nazionale di casa dal 2000. Sotto la sua guida la Corea del Sud vinse la \nCoppa dell'Asia Orientale 2008 e fece registrare una striscia di 27 partite consecutive senza sconfitte.\nAnni 2010.\nIl 6 giugno 2009 la squadra si qualific\u00f2 per il Mondiale 2010 in Sudafrica vincendo il proprio girone di qualificazione asiatico con 16 punti. Con 7 vittorie e 7 pareggi i sudcoreani furono gli unici rimasti imbattuti nelle qualificazioni continentali. La Corea del Sud esord\u00ec alla fase finale battendo la per 2-0, poi perse per 4-1 contro l' e pareggi\u00f2 per 2-2 con la , approdando agli ottavi di finale. Qui fu eliminata dall' (1-2). \nIl 2 luglio 2010 il selezionatore Huh Jung-Moo si dimise e fu sostituito, il 20 luglio, da Cho Kwang-Rae. Superato il girone di prima fase nella Coppa d'Asia 2011 al secondo posto dietro l' (favorita dalla differenza reti), ai quarti di finale la Corea del Sud elimin\u00f2 l'Iran (1-0) dopo i tempi supplementari, ma in semifinale si arrese al Giappone padrone di casa ai tiri di rigore (3-0 dopo il 2-2 dei tempi supplementari). Si piazz\u00f2 terza nel torneo battendo per 3-2 l' nella finale di consolazione. La squadra si aggiudic\u00f2 il premio Fair Play FIFA e il suo centrocampista Koo Ja-Cheol fu capocannoniere del torneo con 5 gol.\nDopo la Coppa d'Asia 2011 calciatori simbolo come Park Ji-sung e Lee Young-Pyo abbandonarono la nazionale per sopraggiunti limiti di et\u00e0 e la nazionale accus\u00f2 una crisi di risultati. Dopo nette sconfitte contro Giappone (3-0) e a Beirut (1-2) Cho fu esonerato malgrado il 6-0 ottenuto in casa ancora contro il Libano e fu rimpiazzato da Choi Kang-Hee. Sotto la sua guida la squadra riusc\u00ec a ottenere una complicata qualificazione per il grazie alla differenza reti.\nScaduto il contratto di Choi, sulla panchina della nazionale arriv\u00f2 Hong Myung-Bo, ex capitano della squadra classificatasi quarta al Mondiale 2002. Questi, che aveva guidato l'under-23 sudcoreana alla medaglia di bronzo alle Olimpiadi di Londra 2012, sedette in panchina durante il Mondiale brasiliano, dove la Corea del Sud usc\u00ec al primo turno dopo un pari (1-1 contro la ) e due sconfitte (4-2 contro l' e 1-0 contro il ) in tre partite.\nHong, aspramente criticato, si dimise e fu rimpiazzato dal tedesco Uli Stielike, nominato CT il 5 settembre 2014. Nel dicembre 2014 la squadra precipit\u00f2 dal 57\u00ba al 69\u00ba posto della classifica mondiale della FIFA, peggiore posizione di sempre da quando (1993) il ranking fu istituito. La Corea del Sud ottenne poco dopo una vittoria (3-1) in amichevole contro il , la prima dopo quasi nove mesi.\nGrazie al terzo posto ottenuto nell'edizione del 2011, la Corea del Sud del CT Stielike fu ammessa d'ufficio alla Coppa d'Asia 2015. Con tre vittorie in tre partite vinse il girone di prima fase lasciandosi alle spalle l'Australia padrona di casa. Battendo l' dopo i tempi supplementari si qualific\u00f2 per la semifinale per la decima volta nella sua storia (record continentale). Battuto per 2-0 l', ebbe dunque accesso alla finale contro l'Australia, gi\u00e0 battuta qualche giorno prima. Qui fu sconfitta per 2-1 dopo i tempi supplementari, subendo per altro solo in finale i primi gol nel torneo.\nNel secondo turno delle qualificazioni al la Corea del Sud vinse i primi sette incontri, qualificandosi al terzo turno e ottenendo, nel gennaio 2016, l'accesso alla fase finale della Coppa d'Asia 2019. Nel giugno 2017 Stielike fu, tuttavia, esonerato a causa di una serie di risultati negativi al terzo turno (tra cui le sconfitte contro e ). Al suo posto subentr\u00f2, nel luglio 2017, Shin Tae-yong, l'allenatore dell'nazionale Under-20 sudcoreana, che con due pareggi senza reti contro e qualific\u00f2 la Corea del Sud al Mondiale di Russia come seconda classificata del girone finale asiatico. In Russia, nel difficile girone con , e , i sudcoreani rimediarono due sconfitte per 1-0 contro Svezia e Messico nelle prime due partite. Nel terzo incontro, con le speranze di qualificazione agli ottavi di finale ridotte ormai al lumicino, batterono per 2-0 la Germania campione del mondo in carica grazie a due gol nei minuti finali di partita. Il successo fu inutile ai fini della qualificazione (sarebbe servita la contemporanea sconfitta della Svezia contro il Messico), ma estromise i tedeschi dal Mondiale e consent\u00ec alla Corea del Sud di chiudere il girone al terzo posto, proprio davanti alla Germania. Per i tedeschi si tratt\u00f2 della prima eliminazione al primo turno nella storia del campionato del mondo.\nNel gennaio 2019 la selezione sudcoreana del nuovo CT Paulo Bento, subentrato nell'agosto 2018, si present\u00f2 come una delle favorite per la vittoria finale alla Coppa d'Asia 2019 negli Emirati Arabi Uniti. Vinto con autorevolezza il girone grazie a tre successi contro (1-0), (1-0) e (2-0), agli ottavi di finale elimin\u00f2 il (2-1) dopo i tempi supplementari, ma ai quarti di finale fu eliminata dal (1-0).\nNell'ottobre 2019 la Corea del Sud ha affrontato per la prima volta la in gare ufficiali in casa di quest'ultima: la partita, svoltasi davanti a pochissimi ammessi senza diretta televisiva e valida per le qualificazioni al , \u00e8 terminata a reti bianche.\nDivise.\nPrimo completo.\nCon l'eccezione del (in cui non us\u00f2 la variante rossa della divisa dell'epoca usata nelle qualificazioni nell'anno precedente) e dei Giochi Asiatici del 1994 (in cui fu adottata una divisa blu o bianca), la Corea del Sud ha tradizionalmente indossato nella sua storia una maglia rossa, di solito affiancata da calzoncini blu, rossi o bianchi e calzettoni rossi o blu. Essendo il rosso il colore pi\u00f9 identificativo della nazionale sudcoreana, sia la stampa locale che i tifosi danno alla nazionale il soprannome di \"\"The Reds\". Emblematico il caso del , in occasione del mondiale giocato in casa, quando molti tifosi coreani indossavano maglie, cappellini e sciarpe con la scritta \"Be The Reds\"\". Nel 1995 si costituirono i Red Devils, il club di tifosi ufficiale della nazionale della Corea del Sud.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le partite di qualificazione al Campionato mondiale di calcio 2022 del 31 gennaio e 1 febbraio 2022 contro e \n\"Presenze e reti aggiornate al 1 febbraio 2022.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord.\nRecord di squadra.\nLa Corea del Sud gioc\u00f2 la sua prima partita ufficiale il 2 agosto 1948 a Londra contro il , vincendo per 5-3. La vittoria con maggiore scarto di reti la ottenne nella partita giocata il 29 settembre 2003 a Incheon contro il , battuto con il punteggio di 16-0. La sconfitta con maggiore differenza di reti della Corea del Sud risale alla partita contro la giocata nella capitale britannica il 5 agosto 1948: il punteggio fu di 12-0.\nLa Corea del Sud ha disputato 10 fasi finali del campionato mondiale. La sua prima presenza nella fase finale risale a Svizzera 1954. La prima vittoria in una fase finale del campionato del mondo arriv\u00f2 all'esordio nell'edizione casalinga del 2002: 2-0 contro la , con reti di Hwang Sun-hong (26') e Yoo Sang-chul (53'). Il miglior piazzamento in un mondiale \u00e8 il quarto posto nello stesso campionato giocato in casa nel 2002, unica nazionale asiatica ad avere, finora, raggiunto questo risultato.\nLa Corea del Sud ha partecipato inoltre a 13 edizioni della Coppa d'Asia vincendone 2 (nel 1956 e nel 1960). La sua prima apparizione nella Coppa d'Asia risale all'edizione del 1956.\nConfronti con le altre nazionali.\nDati aggiornati al 19 novembre 2018.\nRecord individuali.\nCapitani al mondiale.\nStatistiche aggiornate al 22 maggio 2018.\nIn grassetto i calciatori ancora in attivit\u00e0.\nPresenze.\nStatistiche aggiornate al 27 giugno 2018.\nIn grassetto i calciatori ancora in attivit\u00e0.\nReti.\nStatistiche aggiornate all'11 giugno 2018.\nIn grassetto i calciatori ancora in attivit\u00e0."}
{"id": "211605", "revid": "599013", "url": "https://it.wikipedia.org/wiki?curid=211605", "title": "Sannat", "text": ""}
{"id": "211608", "revid": "1104133", "url": "https://it.wikipedia.org/wiki?curid=211608", "title": "Ma che film la vita", "text": "Ma che film la vita \u00e8 un album dal vivo dei Nomadi, diciottesima pubblicazione del gruppo, che ne raccoglie gli ultimi live fatti con Augusto Daolio alla voce.\nSi tratta del primo album pubblicato dal gruppo dopo la scomparsa del cantante e, infatti, viene a quest'ultimo dedicato; sul libretto interno al disco si pu\u00f2 cos\u00ec leggere la dedica fatta dai Nomadi al loro compagno scomparso: \nIl tour di supporto all'album \"Gente come noi\", qui documentato, venne interrotto in agosto del 1992, a causa del peggioramento delle condizioni di salute del cantante. Il live raccoglie brani vecchi e recenti, molti contenuti nel disco \"Gente come noi\" uscito l'anno prima. Nel libretto sono contenuti pensieri, frasi, saluti al cantante, che scomparve ad ottobre. Il disco \u00e8 considerato commovente da tutti i fan dei Nomadi, perch\u00e9, nonostante il peggioramento delle condizioni di salute di Augusto Daolio lo stesso continuava a fare concerti con lo stesso entusiasmo di sempre."}
{"id": "211609", "revid": "295921", "url": "https://it.wikipedia.org/wiki?curid=211609", "title": "Vittoria Mongardi", "text": "Biografia.\nInizia la carriera di attrice giovanissima, nel 1940, recitando con lo pseudonimo di \"Ria Gardi\" ne \"Il re del circo\"; nello stesso periodo svolge l'attivit\u00e0 di indossatrice.\nTrasferitasi nel 1946 a Trieste, inizi\u00f2 ad esibirsi negli spettacoli per le forze armate; notata dal maestro Guido Cergoli, debutt\u00f2 a Radio Trieste nel 1948.\nIn seguito cant\u00f2 per qualche anno per l'orchestra diretta da Armando Fragna, alla quale ritorn\u00f2 dopo una non breve parentesi nell'orchestra di Cinico Angelini.\nNel 1950 ottenne il suo primo successo con il brano \"Sapevi di mentire\"; nel 1954 partecip\u00f2 al Festival di Sanremo con i brani \"Notturno\" (classificatosi al quarto posto), \"Angeli senza cielo\", \"Aveva un bavero\" e \"Rose\".\nNel 1957 vinse il Festival della Canzone Italiana di Toronto con il brano \"Casetta in Canad\u00e0\", in coppia al Duo Fasano.\nAgli inizi degli anni sessanta lascia l'Italia e comincia ad esibirsi nei locali di tutto il mondo.\nTra i suoi successi: \"L'uomo della mia vita\", \"Cicoc\u00ec\", \"Il mambo del trenino\", \"Arriva la corriera\".\n\u00c8 morta nel 1975 all'et\u00e0 di 49 anni a seguito di un male incurabile."}
{"id": "211610", "revid": "1983214", "url": "https://it.wikipedia.org/wiki?curid=211610", "title": "Marsa", "text": "Marsa pu\u00f2 riferirsi a:"}
{"id": "211611", "revid": "235890", "url": "https://it.wikipedia.org/wiki?curid=211611", "title": "08-XX", "text": "In matematica 08-XX \u00e8 la sigla della sezione primaria dello schema di classificazione\nMSC dedicata ai sistemi algebrici generali.\nQuesta pagina presenta la struttura ad albero delle sue sottosezioni secondarie e terziarie."}
