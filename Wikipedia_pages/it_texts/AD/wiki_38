{"id": "210248", "revid": "3732", "url": "https://it.wikipedia.org/wiki?curid=210248", "title": "Caterina Sforza", "text": "Nella vita privata si dedic\u00f2 a svariate attivit\u00e0, fra le quali primeggiarono gli esperimenti di alchimia e la passione per la caccia e la danza. Negli affetti familiari fu un'attenta e amorevole educatrice per i suoi numerosi figli, dei quali solo l'ultimo, il famoso capitano di ventura Giovanni delle Bande Nere (nato Ludovico de' Medici), eredit\u00f2 dalla madre la forte personalit\u00e0. Fu piegata, dopo un'eroica resistenza, dalla furia conquistatrice di Cesare Borgia. Imprigionata a Roma, dopo aver riacquistato la libert\u00e0, condusse una vita ritirata a Firenze.\nFamiglia d'origine.\nIl capostipite degli Sforza, Muzio Attendolo (1369-1424), faceva parte di una famiglia della nobilt\u00e0 minore residente a Cotignola, dove i genitori, Giacomo Attendolo ed Elisa de' Petrascini, si dedicavano all'attivit\u00e0 contadina. Muzio, all'et\u00e0 di tredici anni, scapp\u00f2 di casa con un cavallo rubato al padre, per seguire i soldati di Boldrino da Panicale, che passava da quelle parti per cercare nuove reclute, e, poco tempo dopo, pass\u00f2 nella compagnia di ventura di Alberico da Barbiano, il quale lo soprannomin\u00f2 \"Lo Sforza\", e divenne uno dei condottieri pi\u00f9 noti del suo tempo, ponendosi al servizio di diverse citt\u00e0 d'Italia, dal nord al centro, fino a quella di Napoli.\nAnche il nonno di Caterina Francesco Sforza (1401-1466), figlio di Muzio Attendolo, si distinse nell'esercitare la carriera di condottiero, fino a essere considerato dai contemporanei uno dei migliori. Grazie alla sua abilit\u00e0 politica riusc\u00ec ad avere in sposa Bianca Maria, figlia di Filippo Maria Visconti, ultimo duca della famiglia Visconti di Milano. Bianca Maria segu\u00ec sempre il marito nella sua attivit\u00e0 di condottiero e condivise con lui le decisioni politiche e amministrative. Fu proprio grazie al suo matrimonio con l'ultima rappresentante della dinastia Visconti, che Francesco venne riconosciuto come Duca di Milano nel 1450, quando l'Aurea Repubblica Ambrosiana termin\u00f2 di esistere. Francesco e Bianca Maria, diventati signori di Milano, si dedicarono ad abbellire la citt\u00e0, ad aumentare il benessere economico dei suoi abitanti e a consolidare il loro fragile potere.\nAnche Galeazzo Maria (1444-1476), loro primogenito ed erede, intraprese la carriera militare. Non riusc\u00ec per\u00f2 a ottenere la fama dei suoi avi: era considerato troppo impulsivo e prepotente e, inoltre, la gloria militare e il governo del ducato non erano i suoi unici interessi: infatti, si dedicava spesso e pi\u00f9 volentieri alle battute di caccia, ai viaggi e alle belle donne. Caterina nacque dalla relazione tra Galeazzo e la sua amante, Lucrezia Landriani.\nBiografia.\nL'infanzia alla corte di Milano.\nFiglia illegittima (poi legittimata) del duca Galeazzo Maria Sforza e dell'amante Lucrezia Landriani, si ritiene che Caterina abbia vissuto i primi anni della sua vita nella famiglia della madre naturale. Il rapporto tra madre e figlia non fu mai interrotto: Lucrezia infatti segu\u00ec la crescita di Caterina e le fu sempre accanto nei momenti cruciali della sua vita, anche negli ultimi anni che lei trascorse nella citt\u00e0 di Firenze.\nSolo dopo essere diventato Duca di Milano nel 1466 alla morte del padre Francesco, Galeazzo Maria Sforza fece trasferire a corte i suoi quattro figli Carlo, Chiara, Caterina e Alessandro, tutti avuti da Lucrezia, i quali vennero affidati alla nonna Bianca Maria e, in seguito, tutti adottati da Bona di Savoia, sposata dal Duca nel 1468.\nAlla corte sforzesca, frequentata da letterati e artisti, dove vi era un clima di grande apertura culturale, Caterina, Chiara e i loro fratelli ricevettero, secondo le usanze dell'epoca, lo stesso tipo di istruzione di stampo umanistico, costituita dallo studio della lingua latina e dalla lettura delle opere classiche, presenti in gran quantit\u00e0 nella fornitissima biblioteca ducale.\nCaterina in particolare apprese dalla nonna paterna i capisaldi delle doti che dimostrer\u00e0 in seguito di possedere, soprattutto la sua predisposizione per il governo e per l'uso delle armi, con la consapevolezza di appartenere a una stirpe di gloriosi guerrieri. Della madre adottiva ricorder\u00e0, per lungo tempo, il grande affetto che Bona di Savoia dimostr\u00f2 ai figli che il marito ebbe prima di sposarla, confermato dal carteggio intercorso tra lei e Caterina dopo che quest'ultima ebbe lasciato la corte milanese.\nLa famiglia ducale risiedeva sia a Milano sia a Pavia e spesso soggiornava a Galliate o a Cusago dove Galeazzo Maria si dedicava alle battute di caccia e dove molto probabilmente la figlia impar\u00f2 lei stessa a cacciare, passione che la accompagner\u00e0 poi per tutta la vita.\nIl primo matrimonio.\nNel 1473 fu organizzato il matrimonio di Caterina con Girolamo Riario, figlio di Paolo Riario e di Bianca della Rovere, sorella di papa Sisto IV. Sostitu\u00ec la cugina Costanza Fogliani, all'epoca undicenne, la quale, secondo alcune fonti storiche, venne rifiutata dallo sposo perch\u00e9 la madre della fanciulla, Gabriella Gonzaga, pretendeva che la consumazione del matrimonio avvenisse solo al compimento dell'et\u00e0 legale della figlia, che allora era di quattordici anni, mentre per Caterina, nonostante al momento avesse solo dieci anni, si acconsent\u00ec alle pretese dello sposo; altre fonti invece, riportano che il matrimonio di Caterina e Girolamo venne celebrato nel 1473, ma consumato solo dopo il compimento del tredicesimo anno della sposa, senza aggiungere le cause che fecero fallire le trattative per il matrimonio di Costanza.\nA Girolamo, Sisto IV aveva procurato la signoria di Imola, gi\u00e0 citt\u00e0 sforzesca, nella quale Caterina entr\u00f2 solennemente nel 1477. Dopo di che raggiunse il marito a Roma, fermandosi precedentemente per sette giorni nel paesino di Deruta, tra Todi e Perugia. Girolamo Riario, originario di Savona, viveva gi\u00e0 da diversi anni al servizio del Papa, suo zio.\nIl primo soggiorno a Roma.\nRoma alla fine del XV secolo era una citt\u00e0 in fase di transizione tra il periodo medioevale e quello rinascimentale, del quale sarebbe poi diventata il pi\u00f9 importante polo artistico, e Caterina, quando vi giunse nel maggio del 1477, trov\u00f2 un ambiente culturalmente molto vivace.\nMentre Girolamo si occupava della politica, Caterina si inser\u00ec rapidamente, con il suo atteggiamento disinvolto e amabile, nella vita dell'aristocrazia romana fatta di balli, pranzi e battute di caccia, alle quali partecipavano artisti, filosofi, poeti e musicisti provenienti da tutta Europa. Ella, come \u00e8 dimostrato dalla corrispondenza di quel periodo, si sent\u00ec subito molto importante nel suo nuovo ruolo: era infatti ammirata come donna fra le pi\u00f9 belle ed eleganti e lodata affettuosamente dall'intera cerchia sociale, compreso il Papa, e ben presto si trasform\u00f2 da semplice fanciulla adolescente in una ricercata intermediaria fra la corte di Roma e non solo quella di Milano, ma anche le altre corti italiane.\nA Girolamo intanto, dopo la morte prematura del fratello, il cardinale Pietro Riario, Sisto IV riserv\u00f2 una posizione di primo piano nella sua politica di espansione ai danni soprattutto della citt\u00e0 di Firenze. Egli aumentava di giorno in giorno il suo potere e anche la sua crudelt\u00e0 nei confronti dei nemici. Nel 1480 il Papa, per ottenere un forte dominio in terra di Romagna, assegn\u00f2 al nipote la signoria, rimasta vacante, di Forl\u00ec, a scapito della famiglia Ordelaffi. Il nuovo Signore cerc\u00f2 di guadagnarsi il favore popolare con una politica di costruzione di opere pubbliche e abolendo parecchie tasse.\nA Forl\u00ec e ad Imola.\nL'ingresso trionfale dei Riario-Sforza.\nL'arrivo dei nuovi signori a Forl\u00ec fu preceduto dall'arrivo dei loro beni che sfilarono per otto giorni a dorso di muli ricoperti da panni d'argento e d'oro e dallo stemma inquartato con la rosa dei Riario e la vipera (o drago) dei Visconti seguiti da carri colmi di forzieri. I commissari della citt\u00e0 andarono incontro a Girolamo e Caterina intercettandoli a Loreto e il 15 luglio 1481 il corteo giunse ad un miglio dalla citt\u00e0. Qui furono accolti sotto un baldacchino da fanciulli vestiti di bianco sventolanti rami di ulivo e da giovani esponenti della nobilt\u00e0 abbigliati con vesti d'oro. Giunti presso Porta Cotogni incontrarono il vescovo Alessandro Numai e gli furono offerte le chiavi della citt\u00e0. Entrati in citt\u00e0 venne loro incontro un carro allegorico pieno di fanciulli rappresentanti le Grazie e presso la piazza del comune trovarono che era stata allestita una finta giraffa a grandezza naturale. Il corteo pass\u00f2 sotto un arco trionfale con le allegorie della Fortezza della Giustizia e della Temperanza poi prosegu\u00ec sino alla Cattedrale di Santa Croce dove Girolamo fu preso a braccia e trasportato in chiesa dove si recit\u00f2 il \"Te Deum\". Usciti di chiesa si portarono di nuovo alla piazza del comune dove Caterina fu trasportata a braccia sin nei saloni da un gruppo di popolani. Girolamo Riario conferm\u00f2 le esenzioni gi\u00e0 promesse e vi aggiunse quella dalla tassa del grano. Segu\u00ec un rinfresco a base di torte e confetti ed un ballo. Il giorno seguente fu indetta una giostra a cui parteciparono i nobili romani al seguito del Riario e una rievocazione della cattura di Otranto da parte dei turchi avvenuta nell'agosto dell'anno precedente, a cui parteciparono 240 uomini. Il 12 agosto i Riario-Sforza entrarono ad Imola dopo essere stati ricevuti dalle autorit\u00e0 cittadine sulle sponde del Santerno.\nIl viaggio diplomatico a Venezia.\nIl 2 settembre 1481 i Riario-Sforza partirono alla volta di Venezia. Il motivo ufficiale era il tentativo di coinvolgere la Serenissima nelle operazioni militari promosse da Sisto IV contro i turchi che avevano catturato Otranto. La reale motivazione della missione diplomatica era invece quella di convincerla ad allearsi con il pontefice per cacciare gli Estensi da Ferrara, che sarebbe stata inclusa nei domini del Riario, ottenendo in cambio Reggio e Modena. Ercole d'Este infatti, pur essendo formalmente vassallo della Chiesa, era stato uno dei condottieri al servizio dei Medici contro le truppe papaline e per questo aveva subito la scomunica. Al contempo il duca ferrarese era inviso ai veneziani per il matrimonio con Eleonora d'Aragona, che ne aveva rafforzato i rapporti con il Regno di Napoli, loro nemico. \nIl corteo si imbarc\u00f2 a Ravenna e dopo aver oltrepassato Chioggia raggiunse Malamocco dove fu accolto dal doge Giovanni Mocenigo sul bucintoro insieme a ben 115 nobildonne veneziane vestite sfarzosamente ed ornate di gioielli. Come spesso erano soliti fare, i veneziani non badarono a spese e trattarono con ogni riguardo i loro ospiti senza per\u00f2 accettare la loro proposta. L'anno successivo la Serenissima cerc\u00f2 di sottrarre Ferrara agli Estensi fallendo nel tentativo ma riuscendo comunque ad assicurarsi Rovigo e le saline del Polesine.\nLa fallita congiura degli artigiani.\nNell'ottobre del 1480 era stata ordita una congiura da due preti e da due parenti del castellano di Forl\u00ec (supportati da 60 uomini armati) a danno di questi al fine di ottenere il controllo della rocca di Ravaldino e consegnarla agli Ordelaffi. Girolamo e Caterina, bench\u00e9 formalmente signori della citt\u00e0, non ne avevano ancora preso possesso e in quei mesi si trovavano a Roma. Il piano fall\u00ec in quanto un terzo prete rifer\u00ec ogni cosa al governatore della citt\u00e0 che ne inform\u00f2 il Riario. I due parenti del castellano furono impiccati l'uno alla Porta Schiavonia e l'altro alla rocca mentre i due preti furono esiliati nelle Marche ed in seguito liberati.\nUn mese dopo gli Ordelaffi ordirono una seconda congiura. Il 13 dicembre tre carri pieni di armi ricoperte di paglia si sarebbero dovuti presentare davanti alla Porta Schiavonia, avrebbero dovuto prenderne possesso e si sarebbero dovuti introdurre in citt\u00e0 sollevando il popolo in favore degli spodestati signori di Forl\u00ec. Ancora una volta la congiura fu scoperta e il 22 dicembre cinque uomini furono impiccati alle finestre del Palazzo Comunale e altri tre furono banditi dalla citt\u00e0 per poi essere graziati dal Riario.\nIn seguito alla venuta dei nuovi signori in citt\u00e0 e malgrado le elargizioni e le opere pubbliche promosse dal Riario, gli artigiani forlivesi ordirono una terza congiura riunendosi nella Pieve di San Pietro in Trento per uccidere Girolamo e Caterina e restaurare gli Ordelaffi. La congiura aveva il sostegno, oltre che degli Ordelaffi, anche di Galeotto Manfredi di Faenza, di Giovanni II Bentivoglio di Bologna e soprattutto di Lorenzo il Magnifico che intendeva vendicarsi della Congiura dei Pazzi. L'attentato si sarebbe dovuto compiere al loro ritorno da Imola, in cui si erano recati al ritorno dal viaggio a Venezia. La notizia tuttavia trapel\u00f2 facendo fallire il piano e da allora Girolamo Riario decise di rinforzare la sua scorta armata. Il giorno successivo si present\u00f2 a messa presso l'abbazia di San Mercuriale insieme a Caterina circondato da ben 300 guardie armate. Diffidando del popolo, nei mesi successivi i nuovi signori di Forl\u00ec si mostrarono sempre pi\u00f9 di rado fuori dal Palazzo. Il 14 ottobre 1481, dopo aver trasferito vesti e preziosi nella pi\u00f9 stabile Imola, partirono per il loro secondo viaggio a Roma. Il 15 novembre cinque persone furono impiccate sul Palazzo Comunale, altri vennero esiliati o costretti a pagare multe il cui ricavato fu assegnato alla Cattedrale di Santa Croce.\nIl secondo soggiorno a Roma.\nLa battaglia di Campomorto e l'assalto a Forl\u00ec.\nNel maggio del 1482 l'esercito veneziano guidato da Roberto Sanseverino attacc\u00f2 il Ducato di Ferrara. Il Regno di Napoli invi\u00f2 truppe in aiuto degli Estensi al comando di Alfonso d'Aragona, duca di Calabria ma Sisto IV gli imped\u00ec il passaggio nello Stato Pontificio. L'aragonese si accamp\u00f2 a Grottaferrata mentre l'esercito pontificio, guidato da Girolamo Riario si mosse verso il nemico sostando al Laterano. L'inesperienza bellica del Riario unita alla sua dissolutezza e ai ritardi nelle paghe non fecero che aumentare la mancanza di disciplina del suo esercito che si mise a saccheggiare l'agro romano compiendo ogni tipo di violenze. Sisto IV per porre rimedio alla situazione chiese aiuto ai veneziani che gli inviarono Roberto Malatesta, figlio di Sigismondo, signore di Rimini. Il Malatesta provoc\u00f2 l'esercito napoletano fino a costringerlo ad accettare battaglia il 21 agosto presso Campomorto (poi Campoverde) dove, dopo sei ore di scontri, riusc\u00ec a circondarlo uccidendo oltre 2.000 uomini e catturando 360 nobili napoletani. Durante il fatto d'arme il pusillanime Girolamo rimase a guardia dell'accampamento. Durante la campagna militare Caterina rimase a Roma dove il popolo la vide pregare, frequentare santuari, subire penitenze corporali volontarie e devolvere denaro ai poveri.\nForl\u00ec nel frattempo era rimasta nelle mani del vescovo di Imola, di carattere notoriamente debole ed impulsivo. Ancora una volta i Medici, gli Ordelaffi, i Manfredi e i Bentivoglio ne approfittarono e radunato un piccolo esercito assaltarono la citt\u00e0 cercando di coglierla di sorpresa. I forlivesi si difesero coraggiosamente e lo respinsero. Tommaso Feo, castellano di Ravaldino, invi\u00f2 messi per informare il Riario che invi\u00f2 in aiuto Gian Francesco da Tolentino che cacci\u00f2 quanto rimaneva delle truppe nemiche che infestavano le campagne attorno a Forl\u00ec ed Imola.\nGuerra civile a Roma.\nRoberto Malatesta mor\u00ec di malaria o avvelenato il 10 settembre, dopo essere entrato trionfalmente a Roma e salutato come liberatore. Girolamo Riario con la morte del Malatesta sper\u00f2 di poter mettere le mani sulla signoria di Rimini ma i fiorentini costrinsero il papa a riconoscere quale erede il figlio naturale Pandolfo IV Malatesta, di appena sette anni.\nNei mesi successivi il Riario si impose sempre di pi\u00f9 come il nuovo tiranno di Roma, in alleanza con gli Orsini e in contrapposizione con i Colonna e i Savelli, facendo scoppiare una guerra civile. Non restitu\u00ec certi debiti che aveva contratto, permise alla sua soldataglia di saccheggiare chiese e palazzi delle famiglie avversarie, arriv\u00f2 perfino a catturare e torturare Lorenzo Colonna che fece poi decapitare a Castel Sant'Angelo malgrado la sua famiglia avesse promesso di cedergli Marino, Rocca di Papa ed Ardea.\nLa presa di Castel Sant'Angelo.\nIl 6 gennaio 1483 Sisto IV sanciva una lega santa insieme agli Estensi, agli Sforza, ai Gonzaga e ai Medici contro la Serenissima che aveva attaccato il Ducato di Ferrara e ne scomunicava il Consiglio dei Pregadi. Vi partecip\u00f2 persino quel Regno di Napoli contro cui era in guerra sino all'anno precedente. Girolamo Riario fu designato quale uno dei capitani generali e insieme alla moglie part\u00ec alla volta di Forl\u00ec dove giunse il 16 giugno. Le operazioni continuarono fino ad ottobre quando i Riario-Sforza, essendo stati informati dell'ennesima congiura degli Ordelaffi per ammazzarli e per le insistenze del papa, decisero di tornare a Roma lasciando Forl\u00ec nelle mani del governatore Giacomo Bonarelli. Il 2 novembre i responsabili della congiura vennero impiccati al Palazzo Comunale. Il 7 agosto 1484 fu sancita la pace di Bagnolo con la quale i veneziani mantenevano il controllo sul Polesine e su Rovigo cedendo agli Estensi Adria e poche altre cittadine che avevano occupato. Il tardivo tentativo di Sisto IV di contenere i veneziani era fallito. Nella notte tra il 12 e il 13 agosto il papa mor\u00ec per le complicanze della gotta che lo affliggeva ormai da tempo. Alla notizia della morte del Papa si buttarono al saccheggio tutti coloro che avevano patito delle ingiustizie dai suoi collaboratori durante il suo pontificato, portando per le strade di Roma disordine e terrore. La residenza dei Riario, palazzo Orsini di Campo de' Fiori, fu assalita e quasi distrutta.\nI Riario-Sforza appresero della morte del papa mentre si trovavano nell'accampamento di Paliano. Il Sacro Collegio ordin\u00f2 loro di ritirarsi con l'esercito a Ponte Milvio e Girolamo obbed\u00ec giungendovi il 14 agosto. Caterina per\u00f2 non era dello stesso avviso e insieme a Paolo Orsini la sera stessa cavalc\u00f2 sino a Castel Sant'Angelo, occupandolo a nome del marito dopo aver convinto il presidio a farla entrare. Dispose di rivolgere i cannoni contro il Vaticano, di fortificarne gli ingressi e cacci\u00f2 il vice castellano Innocenzo Codronchi insieme a tutti gli altri imolesi.\nIl controllo della fortezza le garantiva di fatto quello della citt\u00e0 e quindi la possibilit\u00e0 di far pressioni sul Collegio affinch\u00e9 eleggesse un papa ben disposto verso i Riario.Invano si cerc\u00f2 di persuaderla a lasciare la fortezza.\nIntanto in citt\u00e0 i disordini aumentavano e, oltre alla popolazione, si diedero al saccheggio anche le milizie giunte al seguito dei cardinali. Alcuni di questi non vollero assistere alle esequie di Sisto IV e si rifiutarono anche di entrare in conclave, per timore di trovarsi sotto il fuoco delle artiglierie di Caterina. La situazione era difficile, poich\u00e9 soltanto l'elezione del nuovo papa avrebbe posto fine alla violenza che imperversava in citt\u00e0.\nGirolamo nel frattempo si era posto con il suo esercito in una posizione strategica, ma non mise in atto un'azione di forza risolutiva. Il Sacro Collegio su esortazione di Giuliano della Rovere (futuro papa Giulio II) gli chiese di lasciare Roma entro la mattina del 24 agosto, offrendogli in cambio la somma di ottomila ducati, il risarcimento dei danni subiti alle sue propriet\u00e0, la conferma della signoria su Imola e Forl\u00ec e la carica di capitano generale della Chiesa. Girolamo accett\u00f2 ma Caterina non aveva alcuna intenzione di cedere cos\u00ec facilmente. Quando venne informata delle decisioni prese dal marito fece entrare segretamente nel Castello altri 150 fanti e si prepar\u00f2 alla resistenza, adducendo quale motivazione del mancato abbandono della fortezza l'indisposizione causata dalla gravidanza. Poi, in scherno al Sacro Collegio e per sollevare l'umore dei soldati, indisse feste e banchetti. I cardinali, umiliati ed infuriati dall'atteggiamento della donna, si recarono nuovamente da Girolamo minacciandolo di non mantenere fede ai patti qualora la moglie non avesse lasciato immediatamente la fortezza. La sera del 25 agosto otto cardinali, tra cui lo zio Ascanio Sforza, si presentarono davanti a Castel Sant'Angelo. Caterina permise loro di entrare e in seguito alle contrattazione si risolse ad abbandonare il castello dopo dodici giorni di resistenza insieme alla famiglia, scortata dai fanti. Il Sacro Collegio pot\u00e9 cos\u00ec riunirsi in conclave.\nForl\u00ec.\nPolitica fiscale di Girolamo Riario.\nSulla strada per Forl\u00ec i Riario vennero a conoscenza dell'elezione di un papa a loro avverso: Innocenzo VIII, al secolo Giovanni Battista Cybo, il quale conferm\u00f2 a Girolamo la signoria su Imola e Forl\u00ec e la nomina di capitano generale dell'esercito pontificio. Quest'ultima nomina per\u00f2 fu solo un incarico formale, il papa infatti dispens\u00f2 Girolamo dalla sua presenza a Roma, privandolo di ogni effettiva funzione e anche della retribuzione. Nonostante il venir meno dei redditi che il servizio al papa garantiva, Girolamo non ripristin\u00f2 il pagamento delle tasse da cui gli abitanti di Forl\u00ec erano esentati al fine di migliorare la sua immagine agli occhi del popolo. Il Riario complet\u00f2 la rocca di Ravaldino, una delle pi\u00f9 grandi fortezze d'Italia, facendo costruire un nuovo e largo fossato attorno al castello e caserme in grado di ospitare fino a duemila uomini e centinaia di cavalli.\nIl 30 ottobre 1484 nacque Giovanni Livio e il 18 dicembre 1485 nacque Galeazzo Maria, a cui fu dato il nome del nonno materno. Entrambi furono battezzati nell'abbazia di San Mercuriale.\nAlla fine del 1485 la spesa pubblica divenne insostenibile e Girolamo, fortemente spinto da un membro del \"Consiglio degli Anziani\", Nicol\u00f2 Pansecco, riorganizz\u00f2 la politica tributaria ripristinando i dazi precedentemente soppressi. Questa misura fu avvertita dalla popolazione come esosa e, ben presto, Girolamo si fece nemici tutti i ceti delle sue citt\u00e0, dai contadini agli artigiani, dai notabili ai patrizi. All'inasprimento delle tasse, che colpivano soprattutto il ceto artigiano e i proprietari terrieri, bisognava aggiungere anche il malcontento che si propag\u00f2 fra le famiglie che avevano subito il potere dei Riario, i quali reprimevano con la forza tutte le piccole insurrezioni che avvenivano in citt\u00e0, e vi era anche chi sperava che la Signoria venisse assunta presto da altre potenze, come ad esempio Firenze. In questo clima di insoddisfazione generale matur\u00f2 tra i nobili forlivesi l'idea di rovesciare la signoria dei Riario con l'appoggio del nuovo papa e di Lorenzo de' Medici. Alla fine del 1485 il Magnifico spinse Taddeo Manfredi a tentare un colpo di mano su Imola che per\u00f2 fall\u00ec. Le tredici spie imolesi furono tutte giustiziate.\nLa congiura dei Roffi.\nNel settembre del 1486 Girolamo Riario era ancora convalescente dopo quattro mesi di malattia. Caterina, che si trovava ad Imola, apprese da un messo inviato da Domenico Ricci, governatore di Forl\u00ec, che certi Roffi, dei contadini di Rubiano con un certo seguito, avevano catturato Porta Cotogni per poi essere respinti dalle guardie della citt\u00e0. Cinque erano stati impiccati e il resto catturati ed imprigionati. \nCaterina si rec\u00f2 personalmente a Forl\u00ec, volle interrogare tutti i responsabili, scopr\u00ec che dietro la congiura vi erano i soliti Ordelaffi e, avuta mano libera dal marito, ne fece impiccare e squartare sei dal capitano delle guardie che aveva perso Porta Cotogni, gli altri invece furono rilasciati.\nLa congiura degli Orsi.\nAll'inizio del 1488 Girolamo Riario si trovava a fare i conti con un crescente malcontento sia da parte dei contadini che dei cittadini forlivesi determinato dall'inasprimento della tassazione. La scintilla che port\u00f2 alla sua morte si verific\u00f2 durante la Quaresima quando cerc\u00f2 invano di farsi restituire il credito di 200 ducati d'oro che aveva con Checco Orsi. Gli Orsi, nobile famiglia forlivese, inizialmente benefici\u00f2 della magnanimit\u00e0 dei Riario e Ludovico, fratello di Checco, nel 1482 divenne senatore a Roma grazie alla raccomandazione di Girolamo. Lorenzo de' Medici seppe per\u00f2 portarli dalla sua parte e architett\u00f2 una nuova congiura ai danni dei Riario appoggiandosi a Galeotto Manfredi signore di Faenza. Presto ai due fratelli Orsi si aggiunsero Giacomo Ronchi, un caposquadra delle guardie forlivesi e Ludovico Pansechi, uno degli esecutori della Congiura dei Pazzi in quanto il Riario era da tempo in ritardo con le loro paghe. \nIl 14 aprile il Ronchi si rec\u00f2 al Palazzo Comunale dove convinse suo nipote Gasparino, cameriere dei Riario, ad avvertirlo sventolando il cappello da una delle finestre nel momento in cui il conte si sarebbe seduto a cena. Al tramonto i congiurati si riunirono in piazza aspettando il segnale convenuto poi si diressero verso le scale salendo indisturbati sino alla Sala delle Ninfe. Checco Orsi entr\u00f2 per primo senza farsi annunciare e vide che il conte era poggiato sul davanzale di una delle finestre e con lui stavano il cameriere Nicol\u00f2 da Cremona, il cancelliere Girolamo da Casale e il parente Corradino Feo. Girolamo accolse benevolmente l'Orsi che finse di mostrargli una lettera con cui intendeva assicurarlo della prossima estinzione del debito. Non appena Girolamo stese il braccio destro verso l'Orsi per afferrare la lettera questi estrasse un coltello che teneva nascosto nella veste e lo fer\u00ec al pettorale destro. Girolamo, stupefatto, grid\u00f2 al tradimento, cerc\u00f2 di rifugiarsi sotto un tavolo e poi di fuggire verso le stanze della moglie. L'Orsi non ebbe il coraggio di infierire e Girolamo sarebbe scappato se il Ronchi e il Pansechi non fossero entrati e non l'avessero afferrato per i capelli gettandolo a terra per poi finirlo a colpi di pugnale. I tre ospiti del conte fuggirono, Corradino Feo si precipit\u00f2 nelle stanze di Caterina. La Sforza ordin\u00f2 ai servitori di uccidere i congiurati e di riferire a Tommaso Feo di non consegnare per alcun motivo la rocca di Ravaldino, consegn\u00f2 loro due lettere destinate alle corti di Milano e di Bologna infine sbarr\u00f2 le porte della stanza in cui si trovava insieme ai figli. Nel frattempo Gasparino, sceso lo scalone, avvert\u00ec Ludovico Orsi della morte del Riario e questi sal\u00ec subito nel salone insieme ai suoi partigiani dove si scontr\u00f2 con i servitori del Riario, riuscendo a farli fuggire. Alla fine gli Orsi riuscirono ad irrompere nella stanza di Caterina e la presero prigioniera insieme alla sorella Stella e ai figli. Presto la piazza del comune si riemp\u00ec di gente armata che acclamava gli Orsi come dei liberatori. La folla uccise Antonio da Montecchio, il bargello della citt\u00e0, poi alcuni salirono nel palazzo e gettarono il corpo del Riario e i due cadaveri furono spogliati e straziati. I corpi furono infine raccolti dai Battuti neri che li portarono nella chiesa del Corpus Domini. Segu\u00ec il saccheggio e la devastazione del palazzo comunale da parte dei forlivesi.\nL'inganno di Caterina.\nPerpetrata la congiura, si radun\u00f2 il Consiglio del Magistrato. Checco Orsi immaginava una Forl\u00ec autonoma e libera da ogni potere esterno ma il capo del Consiglio, Niccol\u00f2 Tornielli, lo ammon\u00ec di trattare con riguardo Caterina per paura di rappresaglie da parte del Ducato di Milano e sugger\u00ec di fare atto di dedizione alla Chiesa consegnando la citt\u00e0 al cardinale Giovanni Battista Savelli che si trovava a Cesena. Il Consiglio accolse quest'ultima posizione e si invi\u00f2 subito una lettera al Savelli. Il cardinale prese possesso della citt\u00e0 il giorno successivo, incontr\u00f2 Caterina a casa degli Orsi poi disse loro di trasferirla alla Porta San Pietro affidandola ad un presidio di dodici guardie che erano in realt\u00e0 partigiani della Sforza.\nGli Orsi portarono poi Caterina davanti alla rocca di Ravaldino minacciando di ucciderla qualora Tommaso Feo non si fosse arreso. La Sforza, fingendo, cerc\u00f2 di convincere il castellano che, come da accordi, fu irremovibile anche quando il Ronchi minacci\u00f2 di trapassarla con la sua partigiana. Il giorno dopo si ripet\u00e9 la stessa scena davanti a Porta Schiavonia. Caterina fu quindi rinchiusa insieme ai sette figli, alla sorella Bianca, alla madre Lucrezia Landriani e alle balie nella torretta sopra Porta San Pietro.\nMai doma, chiese ad Andrea Bernardi, suo servitore e storico forlivese, di recarsi alla rocca e di riferire a Francesco Ercolani un piano con cui sarebbe riuscita ad entrarvi. L'Ercolani avrebbe dovuto convocare monsignor Savelli per cedergli la rocca a patto di poter parlare privatamente con lei al fine di ottenere la sua paga e produrre un attestato grazie al quale non sarebbe passato come vile o traditore. Il Savelli e il Consiglio si dissero d'accordo mentre gli Orsi rifiutarono conoscendo l'astuzia di Caterina e proposero che il dialogo avvenisse in pubblico. \nIl giorno dopo gli Orsi riportarono Caterina davanti alla rocca e questa scongiur\u00f2 il Feo di lasciarla entrare. Il castellano, eseguendo gli ordini di Caterina, disse di volerle parlare a patto che entrasse nella rocca da sola e vi rimanesse non pi\u00f9 di tre ore mentre il resto della sua famiglia sarebbe rimasti come ostaggi agli Orsi. L'Ercolani battibecc\u00f2 con gli Orsi ma alla fine il Savelli ordin\u00f2 di farla entrare. Caterina si avvi\u00f2 trionfante lungo il ponte levatoio e raggiunto il portone \"si volt\u00f2 indri\u00e8 e fi'gli quatro fichi\".\nUna volta nella rocca, Caterina fece voltare tutti i cannoni in direzione dei principali edifici della citt\u00e0, pronta a raderla al suolo qualora si fosse toccata la sua famiglia poi and\u00f2 a riposare. Dopo tre ore gli Orsi e il Savelli si accorsero di essere stati beffati e furono costretti a tornare in citt\u00e0. Si recarono alla Porta San Pietro, presero in consegna i familiari e tornarono alla rocca dove li fecero sfilare uno ad uno costringendoli ad implorare il castellano di rendere la rocca. Il Feo non cedette e fece sparare alcuni colpi d'archibugio mettendo in fuga gli Orsi, il Savelli e il resto della folla.\nSull'episodio nacque anche una leggenda, le cui basi storiche non sono sicure dal momento che non ne parlano n\u00e9 il Cobelli n\u00e9 il Bernardi che erano testimoni diretti: Caterina, stando sulle mura della rocca, avrebbe risposto agli Orsi che minacciavano di ucciderle i figli: \"\u00abFatelo, se volete: impiccateli pure davanti a me - e, sollevandosi le gonne e mostrando con la mano il pube - qui ho quanto basta per farne altri!\u00bb\". Di fronte a tanta spavalderia, gli Orsi non osarono toccare i figli.\nL'arrivo dell'esercito sforzesco.\nIl 18 aprile un messo dei Bentivoglio giunse a Forl\u00ec intimando al Savelli di riconsegnare il potere sulla citt\u00e0 e i figli a Caterina pena subire la vendetta di Ludovico il Moro. Il cardinale acconsent\u00ec alla liberazione dei figli ma non alla cessione della citt\u00e0. La richiesta venne rinnovata nei giorni successivi e il Savelli decise di trasferire la madre e i figli di Caterina a Cesena ad espellere dalla citt\u00e0 tutti coloro di cui non si fidava. Il 21 aprile giunse un araldo del duca di Milano accompagnato da uno dei Bentivoglio con la richiesta di poter vedere i figli di Caterina. Gli Orsi gli risposero di averli uccisi e li imprigionarono ma furono liberati il giorno successivo su pressione di un nuovo inviato. Nel frattempo i Bentivoglio avevano raccolto un piccolo esercito presso Castel Bolognese e attendevano l'arrivo degli sforzeschi. Il 26 aprile gli Orsi e il Savelli aprirono il fuoco contro la rocca di Ravaldino utilizzando un passavolante e una bombarda (precedentemente a protezione di Porta Schiavonia) causando solo lievissimi danni; il castellano rispose cannoneggiando la citt\u00e0. Il giorno successivo, credendo ormai Caterina spacciata, Battista da Savona castellano di Forlimpopoli cedette la citt\u00e0 al Savelli per quattromila ducati. \nIl 29 aprile l'esercito sforzesco, in tutto 12.000 uomini, si accamp\u00f2 alla Cosina, a met\u00e0 strada tra Faenza e Forl\u00ec. Era guidato dal capitano generale Galeazzo Sanseverino, da Giovanni Pietro Carminati di Brambilla (detto il Bergamino), da Rodolfo Gonzaga marchese di Mantova e da Giovanni II Bentivoglio signore di Bologna. Si invi\u00f2 Giovanni Landriani per tentare di convincere per l'ultima volta il Savelli e i forlivesi a rendere la citt\u00e0 e la signoria a Caterina. Il Savelli si rifiut\u00f2 di accettare le condizioni e l'Orsi ment\u00ec riferendogli dell'imminente arrivo dell'esercito pontificio guidato da Niccol\u00f2 Orsini. L'esercito sforzesco mosse allora contro Forl\u00ec per assaltarla e saccheggiarla ma Caterina, con cui era in costante contatto, sugger\u00ec di fermarsi alle porte della citt\u00e0 in modo da terrorizzarla. Fece poi sparare con i cannoni degli spiedi su cui erano avvolti manifesti che incitavano il popolo alla rivolta contro gli Orsi. Questi, presi dalla disperazione, radunarono cinquanta uomini insieme al Ronchi e al Pansechi e cercarono di farsi consegnare i figli di Caterina dal presidio di Porta San Pietro che glieli neg\u00f2 e inizi\u00f2 a bersagliarli con frecce e pietre costringendoli alla ritirata.\nRadunato tutto l'oro e i gioielli che potevano trasportare, gli Orsi e altri quindici congiurati fuggirono da Forl\u00ec a notte fonda. Il Savelli rimase in citt\u00e0.\nSignora di Imola e Forl\u00ec.\nIl 30 aprile del 1488 Caterina inizi\u00f2 il suo governo in nome del figlio maggiore Ottaviano, riconosciuto da tutti i membri del Comune e dal capo dei magistrati come nuovo Signore di Forl\u00ec in quel giorno stesso, ma troppo giovane per esercitare direttamente il potere.\nIl primo atto del suo governo consistette nel vendicare la morte del marito, secondo l'usanza del tempo. Ella volle che tutte le persone coinvolte fossero imprigionate, tra di essi il governatore del papa Monsignor Savelli, tutti i generali pontifici, il castellano della rocca di Forlimpopoli, per il fatto che l'aveva tradita, e anche tutte le donne della famiglia Orsi e delle altre famiglie che avevano appoggiato il complotto. Soldati fidati e spie cercarono ovunque, in tutta la Romagna, chiunque dei congiurati fosse, in un primo tempo, riuscito a fuggire. Le case di propriet\u00e0 degli imprigionati vennero rase al suolo, mentre gli oggetti preziosi furono distribuiti ai poveri.\nIl 30 luglio arriv\u00f2 la notizia che papa Innocenzo VIII aveva concesso a Ottaviano l'investitura ufficiale del suo Stato \" sino a linea finita\". Nel frattempo si era recato a Forl\u00ec il cardinale di San Giorgio Raffaele Riario, ufficialmente per proteggere gli orfani di Girolamo ma, in realt\u00e0, per influire sul governo di Caterina.\nLa giovane contessa si occupava personalmente di tutte le questioni che riguardavano il governo del suo \"Stato\", sia quelle pubbliche sia quelle private. Per consolidare il suo potere scambiava doni con i signori degli Stati confinanti e conduceva trattative matrimoniali per i suoi figli seguendo le usanze del tempo, secondo le quali concludere una buona alleanza matrimoniale era un ottimo modo di governare. Revision\u00f2 il sistema fiscale riducendo ed eliminando alcuni dazi, controllava anche tutte le spese, perfino quelle irrisorie. Si occupava direttamente sia dell'addestramento delle sue milizie sia dell'approvvigionamento delle armi e dei cavalli. Trovava anche il tempo per interessarsi del bucato e per cucire. Era sua intenzione fare in modo che la vita nelle sue citt\u00e0 si svolgesse in modo ordinato e pacifico, e i suoi sudditi dimostrarono di apprezzare i suoi sforzi.\nLo stato di Forl\u00ec e Imola era piccolo ma a causa della sua posizione geografica aveva una certa importanza nella dinamica politica. In quegli anni ci furono avvenimenti rilevanti che mutarono il quadro politico dell'Italia intera. L'8 aprile del 1492 moriva Lorenzo il Magnifico, la cui oculata politica aveva tenuto a freno le rivendicazioni e le rivalit\u00e0 dei vari stati italiani. Il 25 luglio dello stesso anno moriva anche Innocenzo VIII, che veniva sostituito dal cardinale Rodrigo Borgia, con il nome di papa Alessandro VI. La sua elezione sembr\u00f2 essere un evento favorevole per lo Stato di Caterina, in quanto nel periodo che i coniugi Riario vissero a Roma, il Cardinale frequentava spesso la loro casa ed egli era anche padrino del loro primogenito Ottaviano.\nQuesti avvenimenti minacciarono direttamente la stabilit\u00e0 e la pace in Italia. Con la morte del Magnifico si riaccesero gli attriti tra il Ducato di Milano e il regno di Napoli, fino ad arrivare alla crisi del settembre del 1494, quando, incitato da Ludovico il Moro, Carlo VIII di Francia cal\u00f2 in Italia rivendicando Napoli come erede degli Angioini. In un primo tempo anche Alessandro VI si mostr\u00f2 favorevole a questo intervento.\nDurante il conflitto tra Milano e Napoli Caterina, che sapeva di trovarsi collocata in posizione strategica di passaggio obbligato per chiunque volesse recarsi al sud, cerc\u00f2 di rimanere neutrale. Da una parte c'era lo zio Ludovico che le scriveva di allearsi con Carlo VIII, dall'altra il cardinale Raffaele Riario che sosteneva il re di Napoli, ora appoggiato anche dal Papa che aveva cambiato parere. Dopo un loro incontro avvenuto il 23 settembre 1494, Caterina fu persuasa dal duca di Calabria Ferrandino d'Aragona a sostenere re Alfonso II di Napoli e si prepar\u00f2 a difendere Imola e Forl\u00ec.\nA provocare la rottura fra i due fu poi il cosiddetto sacco di Mordano, avvenuto tra il 20 e il 21 ottobre: attorno alla citt\u00e0 di Mordano si erano radunati tra i quattordicimila ai sedicimila francesi per cingerla d'assedio e al contempo per prendere in trappola Ferrandino, il quale disponendo di un minor numero di uomini sarebbe stato quasi sicuramente sconfitto. Egli perci\u00f2, compresa la situazione, su consiglio dei propri generali decise di non rispondere alle richieste di aiuto della contessa. Ne segu\u00ec un massacro per mano francese che fu quanto pi\u00f9 possibile contenuto dalle forze milanesi guidate da Fracasso, il quale si impegn\u00f2 a salvare numerose donne dalle violenze della soldataglia. Caterina, adiratissima, si consider\u00f2 tradita dagli alleati napoletani e pass\u00f2 dalla parte dei francesi, che avevano devastato le sue terre e straziato i suoi sudditi, pertanto Ferrandino, appresa la notizia, sotto una pioggia dirotta fu costretto a lasciare Faenza coi propri uomini e a mettersi sulla via per Cesena.\nNota a questo riguardo il cronista forlivese Leone Cobelli che, mentre Ferrandino si comport\u00f2 sempre onestamente, Caterina gli mand\u00f2 dietro degli uomini a derubarlo, seppure senza successo:Carlo VIII comunque, prefer\u00ec evitare la Romagna e attraversare l'Appennino seguendo la strada del passo della Cisa. Il Re di Francia conquist\u00f2 Napoli in soli tredici giorni. Questo fatto spavent\u00f2 i principi italiani che, preoccupati per la loro indipendenza, si riunirono in una Lega antifrancese e Carlo VIII fu costretto a risalire velocemente la penisola e a rifugiarsi, dopo la vittoria tattica, ma inutile, di Fornovo, prima ad Asti e poi in Francia.\nIn questa occasione Caterina riusc\u00ec a restare neutrale. Non partecipando alla cacciata dei francesi mantenne sia il favore del Duca di Milano sia quello del Papa.\nSecondo matrimonio.\nDue mesi dopo la morte di Girolamo si diffuse la voce che Caterina stesse per sposare Antonio Maria Ordelaffi, il quale aveva cominciato a farle visita e, come riportano i cronisti, tutti avevano notato che queste visite erano sempre pi\u00f9 lunghe e frequenti. Con questo matrimonio sarebbero terminate le rivendicazioni della famiglia Ordelaffi sulla citt\u00e0 di Forl\u00ec. La cosa era data per certa e Antonio Maria stesso scrisse al duca di Ferrara che la contessa gli aveva fatto promesse in tal senso. Quando Caterina si accorse di come stavano le cose fece incarcerare tutti quelli che avevano contribuito a diffondere la notizia. Si rivolse anche al Senato di Venezia che mand\u00f2 Antonio Maria in Friuli, dove rimase confinato per dieci anni.\nLa contessa invece si innamor\u00f2 di Giacomo Feo, fratello ventenne di Tommaso Feo, il castellano che le era rimasto fedele nei giorni seguenti l'assassinio del marito. Caterina lo spos\u00f2, ma in segreto, per non perdere la tutela dei figli e, di conseguenza, il governo del suo Stato. Tutte le cronache del periodo riportano come Caterina fosse follemente innamorata del giovane Giacomo. Si temette anche che volesse togliere lo Stato al figlio Ottaviano per darlo all'amante.\nIl potere di Giacomo intanto era aumentato a dismisura ed egli era temuto e odiato da tutti, anche dagli stessi figli di Caterina. La sera del 27 agosto del 1495 Giacomo venne assalito e ferito mortalmente, rimanendo vittima di una congiura di cui erano al corrente anche i figli della Contessa. Ma Caterina era all'oscuro di tutto e la sua vendetta fu terribile. Quando era morto il suo primo marito, la vendetta si era svolta secondo i criteri della giustizia del tempo, ora invece segu\u00ec l'istinto accecato dalla rabbia di aver perduto l'uomo che amava. Stando al racconto dei cronisti, Caterina giunse a trucidare perfino i figli bambini, i neonati e le donne incinte dei congiurati. Cos\u00ec Marin Sanudo, che la dice \"crudelissima\": \nTerzo matrimonio.\nNel 1496 giunse alla corte di Caterina l'ambasciatore della Repubblica di Firenze Giovanni de' Medici, detto il Popolano. Figlio di Pierfrancesco il Vecchio, apparteneva al ramo collaterale della famiglia Medici. Con il fratello Lorenzo era stato mandato in esilio a causa della sua aperta ostilit\u00e0 verso il cugino Piero de' Medici, succeduto al padre Lorenzo il Magnifico nel governo di Firenze. Quando nel 1494 il re Carlo VIII di Francia era calato in Italia, Piero fu costretto a una resa incondizionata che permise ai francesi di avanzare liberamente verso il Regno di Napoli. Il popolo fiorentino si sollev\u00f2, scacci\u00f2 Piero e proclam\u00f2 la Repubblica. Giovanni e il fratello poterono fare ritorno in citt\u00e0. Essi rinunciarono al cognome di famiglia e assunsero quello di Popolano. Il governo repubblicano nomin\u00f2 Giovanni ambasciatore di Forl\u00ec e commissario di tutti i possedimenti romagnoli di Firenze.\nPoco tempo dopo avere reso omaggio alla Contessa come ambasciatore, Giovanni fu alloggiato, con tutto il suo seguito, negli appartamenti adiacenti a quelli di Caterina nella fortezza di Ravaldino. Le voci di un possibile matrimonio tra Giovanni e Caterina e quella che Ottaviano Riario aveva accettato una condotta da Firenze minacciata dai veneziani, allarmarono tutti i principi della Lega e anche il Duca di Milano.\nCaterina non pot\u00e9 tenere nascosto allo zio Ludovico queste sue terze nozze. La situazione era diversa da quella precedente, in quanto Caterina aveva l'approvazione dei figli e fin\u00ec per avere anche quella dello zio. Dal matrimonio nacque un figlio, che venne chiamato Ludovico in onore del Duca di Milano, ma che in seguito divenne famoso con il nome di Giovanni dalle Bande Nere.\nIntanto la situazione tra Firenze e Venezia andava peggiorando e Caterina, che si trovava sempre collocata sulle vie di passaggio degli eserciti, si preparava alla difesa. Aveva anche mandato un contingente di cavalieri in soccorso a Firenze, con a capo il figlio maggiore, facendolo accompagnare da uomini di fiducia, da lei stessa istruiti, e dal patrigno.\nImprovvisamente Giovanni de' Medici si ammal\u00f2 cos\u00ec gravemente da dovere lasciare il campo di battaglia per recarsi a Forl\u00ec. Qui, nonostante le cure, le sue condizioni continuarono a peggiorare e venne trasferito a Santa Maria in Bagno, dove si sperava nelle acque miracolose. Il 14 settembre del 1498 Giovanni mor\u00ec in presenza di Caterina, che era stata chiamata a recarsi da lui con urgenza. La loro unione \u00e8 stata all'origine della linea dinastica granducale dei Medici, estinta con Anna Maria Luisa nel 1743.\nDal matrimonio di Giovanni dalle Bande Nere con Maria Salviati (figlia di Lucrezia de' Medici del ramo principale mediceo) nacque Cosimo I de' Medici, secondo duca di Firenze e primo Granduca di Toscana.\nLa difesa contro Venezia.\nRitornata immediatamente a Forl\u00ec per occuparsi della difesa dei suoi Stati, Caterina si tenne occupata nel dirigere le manovre militari, concernenti l'approvvigionamento dei soldati, delle armi e dei cavalli. L'addestramento delle milizie veniva eseguito dalla Contessa in persona che, per reperire denaro e truppe aggiuntive, non si stancava di scrivere allo zio Ludovico, alla Repubblica di Firenze e agli Stati alleati confinanti. Solo il marchese di Mantova e Ludovico il Moro inviarono un piccolo contingente di soldati. Quest'ultimo mand\u00f2 due validissimi condottieri: Fracasso e Gian Francesco Sanseverino, ma Caterina non fu in grado di gestire il carattere scontroso e iracondo del primo: se ne lamentava con lo zio, dicendo che Fracasso litigava continuamente col fratello e con gli altri capitani, che faceva quel che voleva e parlava male di lei; addirittura un giorno minacci\u00f2 di andarsene, offeso da certe sue parole. Ludovico la invitava a portare pazienza, poich\u00e9, sebbene dicesse \"qualche male parole\", non avrebbero potuto trovare un condottiero migliore di lui.\nDopo un primo attacco dell'esercito di Venezia, che inflisse gravi distruzioni nei territori occupati, l'esercito di Caterina riusc\u00ec ad avere la meglio sui veneziani, tra i quali militavano anche Antonio Ordelaffi e Taddeo Manfredi, discendenti delle casate che avevano governato rispettivamente Forl\u00ec e Imola prima dei Riario. Dopo di che la guerra continu\u00f2 con delle piccole battaglie fino a quando i veneziani riuscirono ad aggirare Forl\u00ec per raggiungere Firenze da un'altra via.\nDa questo momento in molte cronache relative alle terre romagnole, Caterina viene spesso nominata con l'appellativo di \"Tygre\".\nLa conquista del duca Valentino.\nAl trono francese era nel frattempo succeduto Luigi XII, il quale vantava diritti sul Ducato di Milano e anche sul Regno di Napoli, rispettivamente come discendente di Valentina Visconti e della dinastia degli Angi\u00f2. Luigi XII, prima di iniziare la sua campagna in Italia, si assicur\u00f2 l'alleanza dei Savoia, della Repubblica di Venezia e di papa Alessandro VI. A capo del suo forte esercito nell'estate del 1499 entr\u00f2 in Italia occupando senza dover combattere tutto il Piemonte, la citt\u00e0 di Genova e quella di Cremona. Il 6 ottobre si insedi\u00f2 a Milano, abbandonata il mese precedente dal duca Ludovico che si era rifugiato nel territori del Tirolo sotto la protezione del nipote Massimiliano I d'Asburgo.\nAlessandro VI si era alleato con il Re di Francia per avere in cambio il suo appoggio nella costituzione di un Regno per il figlio Cesare Borgia in terra di Romagna. Con questo scopo emise una bolla pontificia per far decadere le investiture di tutti i feudatari di quelle terre, compresa Caterina.\nQuando l'esercito francese part\u00ec da Milano con il duca Valentino alla conquista della Romagna, Ludovico Sforza riconquist\u00f2 il Ducato con l'aiuto degli austriaci.\nCaterina per contrastare l'esercito francese che stava arrivando, cerc\u00f2 soccorso da Firenze, ma i fiorentini erano minacciati dal Papa che intimava di togliere loro Pisa, per cui ella rimase da sola a difendersi. Inizi\u00f2 subito ad arruolare e addestrare quanti pi\u00f9 soldati poteva e a immagazzinare armi, munizioni e viveri. Fece rinforzare le difese delle sue fortezze con opere importanti, soprattutto quella di Ravaldino dove lei stessa risiedeva e che era gi\u00e0 considerata inespugnabile. Fece anche partire i figli che furono accolti nella citt\u00e0 di Firenze.\nIl 24 novembre Cesare Borgia arriv\u00f2 a Imola. Le porte della citt\u00e0 vennero subito aperte dagli abitanti ed egli pot\u00e9 prenderne possesso, dopo averne espugnato la rocca dove il castellano resistette diversi giorni. Visto quanto era accaduto nella sua citt\u00e0 minore, Caterina chiese espressamente al popolo di Forl\u00ec se voleva fare altrettanto o se voleva essere difeso e, in questo caso sopportare un assedio. Dato che il popolo tentennava a risponderle Caterina prese la decisione di concentrare tutti gli sforzi per la difesa nella fortezza di Ravaldino, lasciando la citt\u00e0 al suo destino.\nIl 19 dicembre il Valentino prese possesso anche di Forl\u00ec e pose l'assedio alla rocca. Caterina non cedette ai tentativi messi in atto per convincerla ad arrendersi, due fatti direttamente dal duca Valentino e uno dal cardinale Raffaele Riario. Mise anche una taglia su Cesare Borgia in risposta a quella che il Duca aveva messo su di lei: 10.000 ducati per entrambi, vivi o morti. Cerc\u00f2 anche di prendere prigioniero il Valentino, mentre questi era nei pressi della rocca per parlarle, ma il tentativo fall\u00ec.\nPer molti giorni le artiglierie di ambedue le fazioni continuarono a bombardarsi a vicenda: quelle di Caterina inflissero numerose perdite all'esercito francese, senza che questo riuscisse a smantellare le difese principali della fortezza. Quello che veniva distrutto di giorno veniva poi ricostruito durante la notte. Gli assediati trovarono anche il tempo per suonare e ballare.\nLa resistenza solitaria di Caterina venne ammirata in tutta l'Italia. Niccol\u00f2 Machiavelli stesso riporta che numerosissime furono le canzoni e gli epigrammi composti in suo onore, dei quali ci \u00e8 giunto solo quello di Marsilio Compagnon.\nVisto che il tempo passava e non si otteneva nessun risultato, il Valentino cambi\u00f2 tattica. Inizi\u00f2 a bombardare le mura della rocca in continuazione, anche di notte fino a che, dopo sei giorni, si aprirono due grossi varchi. Il 12 gennaio del 1500 la battaglia decisiva fu cruenta e veloce e Caterina continu\u00f2 a resistere combattendo lei stessa con le armi in mano fino a quando venne fatta prigioniera. Tra i gentiluomini catturati insieme a lei, c'era anche il suo segretario, il forlivese Marcantonio Baldraccani. Subito Caterina si dichiar\u00f2 prigioniera dei francesi, sapendo che vi era una legge in Francia che impediva di tenere come prigionieri di guerra le donne.\nIl Machiavelli, secondo cui la fortezza era mal costruita e le operazioni di difesa mal dirette da Giovanni da Casale, comment\u00f2: \u00abFece adunque la malaedificata fortezza e la poca prudenza di chi la difendeva vergogna alla magnanima impresa della contessa...\u00bb.\nRoma.\nCesare Borgia ottenne la custodia di Caterina dal comandante generale dell'esercito francese Yves d'All\u00e8gre, promettendo che ella sarebbe stata trattata non da prigioniera, ma da ospite. Fu costretta dunque a partire con l'esercito che si preparava alla conquista di Pesaro. La conquista dovette per\u00f2 essere rimandata a causa di Ludovico il Moro che il 5 febbraio riconquist\u00f2 Milano, costringendo le truppe francesi a tornare indietro.\nIl Valentino quindi, rimasto solo con le truppe pontificie, si diresse verso Roma, dove condusse anche Caterina che venne in un primo tempo sistemata nel \"palazzo del Belvedere\". Verso la fine del mese di marzo Caterina tent\u00f2 di fuggire ma fu scoperta e immediatamente imprigionata a Castel Sant'Angelo.\nIn prigione a Castel Sant'Angelo.\nPer giustificare l'incarcerazione di Caterina papa Alessandro VI l'accus\u00f2 di averlo voluto avvelenare con delle lettere impregnate di veleno spedite nel novembre del 1499 in risposta alla bolla pontificia che deponeva la Contessa dal suo feudo.\nAncora oggi non si sa se l'accusa fosse fondata oppure no. Machiavelli si dice convinto che Caterina avesse veramente tentato di avvelenare il Papa, mentre altri storici, come Jacob Burckhardt e Ferdinand Gregorovius non ne sono altrettanto certi. Si tenne anche un processo che per\u00f2 non si concluse e Caterina rimase incarcerata nella fortezza fino al 30 giugno del 1501, quando fu liberata da Yves d'All\u00e8gre che era giunto a Roma con l'esercito di Luigi XII per conquistare il Regno di Napoli. Alessandro VI pretese che Caterina firmasse i documenti per la rinuncia dei suoi Stati, visto che nel frattempo il figlio Cesare, con l'acquisizione di Pesaro, Rimini e Faenza, era stato nominato duca di Romagna.\nDopo un breve soggiorno nella residenza del cardinale Raffaele Riario, Caterina si imbarc\u00f2 per raggiungere Livorno e poi Firenze, dove l'attendevano i suoi figli.\nFirenze.\nNella citt\u00e0 di Firenze Caterina visse nelle ville che erano appartenute al marito Giovanni, soggiornando spesso nella Villa medicea di Castello. Si lamentava di essere maltrattata e di vivere in ristrettezze economiche.\nPer diversi anni sostenne una battaglia legale contro il cognato Lorenzo per la tutela del figlio Giovanni, che fu affidato allo zio a causa della sua detenzione, ma che le fu restituito nel 1504 poich\u00e9 il giudice riconobbe che l'incarcerazione come prigioniera di guerra non era paragonabile a quella dovuta dall'aver compiuto atti criminali.\nCon la morte di Alessandro VI, avvenuta il 18 agosto del 1503, Cesare Borgia perse tutto il suo potere. Si riaprivano tutte le possibilit\u00e0 di restaurare i vecchi feudatari romagnoli negli Stati da cui erano stati cacciati. Caterina non perse tempo e si diede molto da fare inviando lettere e persone di fiducia a perorare la sua causa e quella di Ottaviano presso Giulio II. Il nuovo Papa si mostr\u00f2 favorevole al ripristino della Signoria dei Riario su Imola e Forl\u00ec, ma la popolazione delle due citt\u00e0 si dichiar\u00f2 in maggioranza contraria al ritorno della Contessa, per cui lo Stato pass\u00f2 ad Antonio Maria Ordelaffi che si insedi\u00f2 il 22 ottobre del 1503.\nPerduta ogni possibilit\u00e0 di ripristinare l'antico potere Caterina trascorse gli ultimi anni della sua vita dedicandosi ai suoi figli, in particolare a Giovanni che era il pi\u00f9 piccolo, ai suoi nipoti, ai suoi \"experimenti\" e alla sua vita sociale, continuando ad avere un'intensa corrispondenza sia con le persone che le erano rimaste affezionate in Romagna sia con i parenti che risiedevano a Milano.\nNell'aprile del 1509 Caterina fu colpita in modo grave da una polmonite. Sembr\u00f2 riprendersi, tanto da essere dichiarata guarita, ma un improvviso peggioramento della malattia la port\u00f2 alla morte il 28 maggio. Dopo avere fatto testamento e disposto per la sua sepoltura moriva all'et\u00e0 di quarantasei anni \"Quella tygre di la madona di Forl\u00ec\", che aveva \"tucta spaventata la Romagna\". Fu tumulata nel monastero delle Murate a Firenze, davanti all'altare maggiore: in seguito suo nipote Cosimo I de' Medici, granduca di Toscana, la volle ricordare facendo apporre una lapide, ma oggi della tomba non rimane traccia: esumate le spoglie durante un rifacimento del pavimento ottocentesco, vennero poi disperse in un momento imprecisato.\nNonostante l'importanza della figura di Caterina Sforza nel panorama rinascimentale italiano, l\u2019odonomastica la ricorda in pochi centri urbani: a Roma con una piazza, a Forl\u00ec, Forlimpopoli, Imola e San Mauro Pascoli con vie.\nNegli ultimi anni della sua vita confid\u00f2 a un frate: \u00abSe io potessi scrivere tutto, farei stupire il mondo\u00bb.\nDiscendenza.\nDal matrimonio con Girolamo Riario nacquero sei figli:\nDall'unione con Giacomo Feo nacque:\nDalle nozze con Giovanni de' Medici nacque:\nAspetto e personalit\u00e0.\nCos\u00ec la descrive lo storico fiorentino Bartolomeo Cerretani:\n\"\"Ella era savia, animosa, grande: complessa, bella faccia, parlava poco; portava una veste di raso con due braccia di strascico, un capperone di velluto nero alla francese, un cinto da uomo, e scarsella piena di ducati d'oro; un falcione ad uso di storta accanto, e tra i soldati a pi\u00e8, e a cavallo era temuta assai, perch\u00e9 quella Donna coll'armi in mano era fiera e crudele. Fu figlia non legittima del conte Francesco Sforza, primo capitano de' tempi suoi e a quale fu molto simile nell'animo e nell'ardire, e non manc\u00f2, essendo ornata di virt\u00f9 singolare, di qualche vizio non piccolo n\u00e9 volgare\".\"\nMarin Sanudo la defin\u00ec \"femina quasi virago, crudelissima\", in relazione alla strage che fece dei bambini e delle donne incinte dei congiurati, in seguito alla morte del secondo marito Giacomo Feo.\nIl condottiero Fracasso la dice \"astuta\", pronta a cambiare partito all'occasione, ma precisa che \"per esser lei dona non sta senza paura dele cose sue\".\nIl futuro cardinale Bernardo Dovizi da Bibbiena, in una lettera in cui narra a Piero de' Medici lo \"strano abboccamento\" di Caterina col duca di Calabria Ferrandino d'Aragona (avvenuto il 23 settembre 1494), la descrisse brutta in viso, riportando in ci\u00f2 le impressioni dello stesso Ferrandino. In effetti, sebbene Caterina abbia fama presso i posteri di donna di grande bellezza, le medaglie dell'epoca raffigurano una donna dai tratti mascolini e alquanto corpulenta. \nVerso il 1502, a detta di un informatore di Isabella d'Este, Caterina era \"grassa tanto che non ne potrei fare il paragone\". La pinguedine era del resto assai comune all'interno della famiglia Sforza: lo stesso padre Galeazzo Maria, cui Caterina somigliava molto, non indoss\u00f2 la corazzina che forse lo avrebbe salvato dalla morte - cui invece and\u00f2 incontro - \"per non parer troppo grosso\".\nAveva ereditato dagli Sforza anche il tipico naso importante, leggermente adunco, e il mento sporgente. I suoi capelli dovevano essere ondulati e pare che li tenesse raccolti dietro al capo, ma non si conosce con certezza se fosse bionda e chiara di carnagione al naturale o se ottenesse questi risultati tramite le proprie misture. Ci\u00f2 non toglie che il biondo fosse assai frequente tra i membri della famiglia Sforza. \n\"Il ricettario di bellezza\" di Caterina Sforza.\nOccupatasi a lungo di erboristeria, medicina, cosmetica e alchimia, Caterina ci ha lasciato un libro: \"Experimenti della excellentissima signora Caterina da Forl\u00ec\", composto da quattrocentosettantuno ricette che illustrano dei procedimenti per combattere le malattie e per conservare la bellezza del viso e del corpo. \u00c8 il risultato dei numerosi \"experimenti\" chimici a cui Caterina si appassion\u00f2 e che pratic\u00f2 per tutta la vita.\nCon le sue formule singolari ed enigmatiche, il ricettario ci fornisce interessanti informazioni, oltre che sugli usi e costumi del tempo, anche sullo stato delle conoscenze scientifiche del XV secolo: in alcuni procedimenti sono intuite delle scoperte importanti, che verranno fatte solo molto tempo dopo, come ad esempio l'uso del cloroformio per addormentare il paziente.\nQuesto interesse per la cosmesi e l'alchimia proveniva da tradizioni antiche e dalla cultura orientale. Veniva tramandato dalle \"officine\" dei monasteri, dalle corti e dalle famiglie stesse, che custodivano e tramandavano di generazione in generazione i \"segreti\" per produrre rimedi contro le malattie.\nTutte le cronache del tempo ci informano che Caterina era una donna di straordinaria bellezza. Sicuramente per questo motivo gran parte del ricettario \u00e8 costituito da ricette per preservare tale bellezza, secondo i canoni dell'epoca: per \"fare la faccia bianchissima et bella et colorita\", per \"far crescere li capelli\", per \"far venure li capelli rizzi\", per \"far li capelli biondi de colore de oro\" per \"far le mani bianche et belle tanto che pareranno de avorio\".\nCaterina si dedic\u00f2 ai suoi \"experimenti\" con costanza per tutta la vita. Ci\u00f2 la rese veramente competente in questo campo, come dimostra l'enorme mole di corrispondenza che intrattenne con medici, scienziati, nobildonne e fattucchiere, al fine di avere uno scambio di \"segreti\" per la preparazione di belletti, lozioni, lisci, elixir e pomate. Il suo pi\u00f9 importante consigliere in questo campo fu Lodovico Albertini, speziale forlivese, che le rimase affezionato e continu\u00f2 a servirla anche quando lei non viveva pi\u00f9 a Forl\u00ec.\nNel 1933 una parte delle ricette di bellezza di Caterina, vennero pubblicate e la prima edizione and\u00f2 esaurita in pochissimo tempo.\nCaterina Sforza nella cultura.\nBallate.\nI cronisti dell'epoca hanno lasciato numerose testimonianze sulla fama e sull'ammirazione che Caterina si guadagn\u00f2. A lei \u00e8 dedicata una ballata del XVI secolo, attribuita a Marsilio Compagnon, che cos\u00ec comincia:\nAneddoti.\nSecondo un aneddoto riportato anche da Baldassarre Castiglione nel suo Cortegiano, il famoso condottiero Fracasso Sanseverino, trovandosi in Forl\u00ec, rifiut\u00f2 l'invito della contessa ad unirsi alle danze e agli altri divertimenti, dicendo che la guerra era il suo unico mestiere e che non ne conosceva altri, ragion per cui Caterina si divert\u00ec a motteggiarlo:"}
{"id": "210249", "revid": "287204", "url": "https://it.wikipedia.org/wiki?curid=210249", "title": "Contrarmellino", "text": "Contrarmellino \u00e8 un termine utilizzato in araldica per indicare un campo in cui il disegno dell'armellino ma in cui gli smalti sono invertiti: il campo \u00e8 nero e le moscature argento.\n "}
{"id": "210252", "revid": "287204", "url": "https://it.wikipedia.org/wiki?curid=210252", "title": "Luigi Mancinelli", "text": "Biografia.\nFratello minore del direttore d'orchestra Marino Mancinelli, studi\u00f2 a Firenze con Sbolci (violoncello) e Mabellini (composizione). Fu attivo in Italia (in particolare come direttore del Liceo musicale e direttore artistico al Comunale e alla Cappella Musicale di San Petronio a Bologna e Roma) e all'estero (Teatro Reale di Madrid, Covent Garden di Londra, Teatro Metropolitan di New York, Buenos Aires). Debutt\u00f2 nel 1874 a Perugia con \"Aida\" e in seguito si dedic\u00f2, oltre che all'opera italiana, alla musica sinfonica tedesca e al teatro musicale wagneriano.\nEbbe meno fortuna come compositore, nonostante l'appoggio dell'editore Ricordi. La sua \"Paolo e Francesca\" ebbe riprese al Teatro dell'Opera di Roma nel 1931 e 1948. Compose anche colonne sonore.\nA lui \u00e8 stato dedicato il pi\u00f9 grande teatro di Orvieto, oggi sede di una compagnia teatrale.\nFu un compositore minore, ma le sue opere liriche e soprattutto i suoi lavori strumentali denotano una grande conoscenza dell'orchestra e dei timbri e ottime doti di strumentatore, riscontrabili principalmente nella suite \"Scene veneziane\" (1889)."}
{"id": "210254", "revid": "767487", "url": "https://it.wikipedia.org/wiki?curid=210254", "title": "Contrinnestato", "text": ""}
{"id": "210256", "revid": "1860334", "url": "https://it.wikipedia.org/wiki?curid=210256", "title": "Lege agere", "text": "La locuzione latina lege agere indica il complesso sistema processuale in uso presso l'antica Roma fino alle \"Leges Iuliae iudiciariae\" con cui venne formalmente abolito (tranne in due casi) e sostituito dall\"'agere per formulas\".\nL'etimologia del sintagma \"lege agere\".\nL'etimologia dell'espressione \"lege agere\" era poco nota gi\u00e0 ai giuristi romani del periodo classico. Gaio, giurista del II secolo, d\u00e0 la seguente spiegazione del termine: \nDunque Gaio ricollega l'espressione \"lege agere\" alla \"Lex\" intesa come \"lex publica populi Romani\", ma la romanistica moderna contesta tale spiegazione, giacch\u00e9 le prime \"legis actiones\" (come la \"legis actio sacramento\" e la \"legis actio per manus iniectionem\") vennero introdotte dal \"mos maiorum\" ben prima che nascessero le \"leges\", e si riconnettono al primigenio \"ius Quiritium\". Maggiore credito in dottrina ha riscosso dunque l'opinione che ricollega il significato dell'ablativo \"lege\" al significato del termine \"lex\" come pronuncia orale e solenne, intendendo come \"lex\" la pronuncia dei \"certa verba\" che non potevano mancare in nessuna delle \"legis actiones\". \"Lege agere\" vorrebbe dire, secondo questa opinione, \"agere certis verbis\", ossia agire con la pronuncia di parole determinate. \nIl termine \"actio\" \u00e8 da intendersi come \"procedimento\", \"comportamento processuale\", ma conserva ancora il significato primigenio di \"spingere\", nel senso che il soggetto attivo ha la \"possibilit\u00e0, riconosciuta dall'ordinamento, di forzare (e costringere) un soggetto passivo all'osservanza o al rispetto della propria situazione giuridica attiva\", il che significa che il processo per \"legis actiones\" sarebbe la forma evoluta della ritualizzazione delle forme originarie di autotutela dei propri diritti da parte del privato.\nTipologie di \"legis actiones\".\nLe \"legis actiones\", a differenza del processo formulare, non costituivano una forma di processo unitario, ma si articolavano in cinque riti processuali che, pur presentando qualche carattere in comune, erano fra loro diversi per origine, per funzione e per struttura. Gaio stesso li descrive nelle sue Istituzioni:\nGli schemi delle cinque \"legis actiones\" erano dunque:\nDi questi cinque tipi, tre sono \"dichiarativi\", cio\u00e8 accertano quale delle due parti in causa debba prevalere; due (\"manus iniectio\" e \"pignoris capio\") sono \"esecutivi\", cio\u00e8 dirimono una situazione nella quale la parte in causa gi\u00e0 soccombente non ha ottemperato al dispositivo del giudice.\nCaratteristiche generali.\nLe diverse \"legis actiones\", pur differenti, avevano alcune caratteristiche in comune:\nIl processo per legis actiones.\nL'iniziativa di ciascuna \"legis actio\" era assunta di regola da chi si affermava titolare della situazione giuridica fatta valere (attore), nei confronti di chi egli affermava titolare della situazione soggettiva contrapposta (convenuto). Entrambi dovevano essere liberi, cittadini romani e \"sui iuris\".\nNecessaria era la presenza delle parti e di un magistrato che avesse giurisdizione, ovvero la \"iuris dictio\".\nIl magistrato che aveva giurisdizione, dal 367 a.C., grazie alla \"Leges Liciniae Sextiae\", fu il pretore, il quale poteva assegnare il possesso provvisorio, nominare il giudice e svolgere altre importanti funzioni (soltanto dopo lo sviluppo del processo formulare nell\u2019et\u00e0 repubblicana: esempio ne \u00e8 la b\"onorum possessio\" di diritto onorario, non civile). \nGli incapaci erano sostituiti dal loro \"tutor\" o \"curator\". Nei processi di libert\u00e0 la persona il cui status era controverso veniva necessariamente sostituita dall'\"adsertor in libertatem\".\nIl contumace era automaticamente condannato.\nFase in iure.\nIl processo per \"legis actiones\" iniziava con l'\"in ius vocatio\", l'intimazione a recarsi davanti a un magistrato munito di \"iurisdictio\" fatta dall'attore al convenuto. Le XII tavole obbligavano il convenuto (\"vocatus\") a obbedire alla chiamata, e consentivano all'attore l'utilizzo della forza, propriamente l'imposizione della mano (\"manus iniectio\"), per trascinarlo dinnanzi al magistrato.\nDavanti al pretore si svolgeva la \"fase in iure\", un dibattimento formale, dove si stabilivano i termini giuridici della lite, seguito poi da una seconda fase dinnanzi all'organo giudicante, nominata dal pretore.\nLitis contestatio.\nLa \"litis contestatio\" \u00e8 una fase interna alla fase \"in iure\" nel processo per \"legis actiones\" nel periodo romano arcaico.\nLa \"litis contestatio\" consisteva nello scambio tra le parti di dichiarazioni solenni, incompatibili tra loro, in quanto l'attore avanzava una pretesa e il convenuto la negava. \nLa funzione della \"litis contestatio\", che avveniva alla presenza di testimoni, era duplice: determinava l'oggetto del processo, in maniera tale che si formasse la preclusione di ripetere la lite sullo stesso rapporto; impegnava le parti alla soluzione della lite mediante sentenza.\nLa \"litis contestatio\" avveniva a conclusione della fase \"in iure\" davanti al magistrato e precedeva la seconda fase del processo per \"legis actiones\", ovvero la fase \"apud iudicem\". Con essa le parti esponevano sinteticamente le loro ragioni da far valere davanti al giudice privato (\"iudex\") che le valutava e decideva la sua sentenza, alla quale non era opponibile nessun'altra \"legis actio\".\nFase \"apud iudicem\".\nLa fase \"apud iudicem\" si teneva di fronte al giudice che il pretore aveva nominato, che, di norma, si trattava di un cittadino privato, il quale avrebbe fatto da giudice o da arbitro, con la differenza che il secondo trattava controversie dove bisognava avere conoscenze specifiche tecniche o capacit\u00e0 di valutazione economica.\nNelle liti di libert\u00e0, \"causae liberales\" e in quelle ereditarie, invece, venivano chiamati a decidere dei collegi pubblici: nel primo caso i \"decemviri stlitibus iudicandis\", mentre, in quelle ereditarie di maggior valore i centumviri.\nIl giudice, singolo o collegiale, aveva il compito di raccogliere le prove ed emanare la sentenza.\nIn questa fase il formalismo che contraddistingueva questa tipologia del processo scompariva e non era necessaria nemmeno la presenza di tutte le parti, seppur, per effetto di un precetto delle XII Tavole, in assenza di una delle due parti, trascorso mezzogiorno il giudice avrebbe dovuto dar ragione alla parte presente.\nDifetti.\nIl difetto principale delle \"legis actiones\" consisteva nel rigoroso ed eccessivo formalismo, che comportava pronuncia di determinate parole e compimento di determinati gesti, con cui le stesse dovevano essere esperite, pena la perdita della lite.\nAttesta Gaio (G. 4.30):"}
{"id": "210257", "revid": "1803", "url": "https://it.wikipedia.org/wiki?curid=210257", "title": "Contrinquartato", "text": ""}
{"id": "210258", "revid": "110157", "url": "https://it.wikipedia.org/wiki?curid=210258", "title": "Biberstein", "text": "Biberstein (toponimo tedesco) \u00e8 un comune svizzero di 1\u00a0584 abitanti del Canton Argovia, nel distretto di Aarau.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210261", "revid": "1516566", "url": "https://it.wikipedia.org/wiki?curid=210261", "title": "Controbandato", "text": "Controbandato \u00e8 un termine utilizzato in araldica per indicare un bandato, sul quale si passa una secante diagonale, in sbarra, e cogli smalti scambiati cio\u00e8 dall'uno all'altro. Simile partizione d\u00e0nno: con secante verticale, il \"controfasciato\", con secante orizzontale, il \"contropalato\", e con secante in banda il \"controsbarrato\"\nPoich\u00e9 la secante non \u00e8 sempre perpendicolare all'andamento della ripartizione, molti araldisti preferiscono blasonare prima la partizione (che indica la posizione della secante) e poi la ripartizione."}
{"id": "210262", "revid": "2056951", "url": "https://it.wikipedia.org/wiki?curid=210262", "title": "Attacco", "text": ""}
{"id": "210263", "revid": "1516566", "url": "https://it.wikipedia.org/wiki?curid=210263", "title": "Controfasciato", "text": "Controfasciato \u00e8 un termine utilizzato in araldica. \nIl termine si riferisce ad un \"fasciato\" attraversato da una linea verticale centrale che divide le fasce in due porzioni con gli smalti alternati."}
{"id": "210264", "revid": "767487", "url": "https://it.wikipedia.org/wiki?curid=210264", "title": "Contromerlato", "text": ""}
{"id": "210266", "revid": "181699", "url": "https://it.wikipedia.org/wiki?curid=210266", "title": "Giulio Cesare in Egitto (opera)", "text": ""}
{"id": "210270", "revid": "122969813", "url": "https://it.wikipedia.org/wiki?curid=210270", "title": "Rivista on-line", "text": "Una rivista on-line, o webzine, \u00e8 una rivista pubblicata sul web, ovvero la trasposizione su Internet del comune formato rivista, tradizionalmente acquistabile in edicola. \"Webzine\" (pronuncia ) deriva da \"web\" e \"magazine\" (\"rivista\" in inglese). Si differenzia dal blog solitamente per la presenza di una struttura editoriale e di un controllo dei contenuti simile a quello delle riviste tradizionali.\nUna webzine pu\u00f2 essere la versione online di una rivista cartacea gi\u00e0 esistente, talvolta con contenuti aggiuntivi resi possibili dal mezzo di comunicazione, oppure nascere direttamente online, beneficiando anche dell'ampia diffusione con minor costo consentita dal web. L'accesso degli utenti alla webzine pu\u00f2 essere gratuito o richiedere un abbonamento.\nLa webzine, contrariamente alle riviste cartacee, permette due sviluppi particolari: il confronto con il lettore e l'intervento del lettore stesso nella crescita del sito. Ci\u00f2 vuol dire che, per esempio, da una notizia pubblicata sulla webzine pu\u00f2 nascere un confronto all'interno della comunit\u00e0 degli utenti e successivamente uno o pi\u00f9 utenti potrebbero inviare altre notizie correlate che lo staff del sito potrebbe pubblicare all'interno delle proprie pagine.\nEzine.\nL'ezine o e-zine (abbreviazione di \"electronic magazine\") pu\u00f2 essere un sinonimo di webzine o rivista online, ma talvolta si riferisce nello specifico a pubblicazioni pi\u00f9 semplici o perlomeno destinate a un pubblico limitato, come newsletter e fanzine.\nLe ezine sono tipicamente focalizzate su un argomento specifico (come la fotografia, l'informatica o la musica).\nRiviste accademiche online.\nUna rivista accademica online \u00e8 un'edizione elettronica di articoli e \"review\" che compaiono su una tradizionale rivista cartacea in ambito scientifico.\nSono ormai privilegiate rispetto alle controparti cartacee. Sono solitamente scaricabili dal sito web della casa editrice in portable document format (*.pdf) da utenti muniti di registrazione e abbonamento, oppure gratuitamente, spesso dopo un certo periodo dalla pubblicazione.\nPer la facilit\u00e0 della diffusione sia in termini geografici che temporali, le riviste online consentono una condivisione in tempo reale degli avanzamenti cognitivi nella comunit\u00e0 scientifica.\nLe polemiche in Italia.\nIn Italia sono sorte polemiche se il mondo dei siti web e quindi anche le webzine debba rimanere senza vincoli legislativi e soggetta solo a una autoregolamentazione, oppure in alternativa se debbano essere applicate le norme sulla stampa.\nNell'ottobre del 2007 il governo ha presentato un disegno di legge sulla riforma dell'editoria in cui aveva stabilito per i blog l'obbligo della registrazione. La dura replica del mondo web ha portato alla precisazione da parte del sottosegretario Levi che la norma non avrebbe trovato applicazione ai blog.\nLa disputa si \u00e8 trasferita sul piano giudiziario quando il tribunale di Modica ha condannato lo storico Carlo Ruta (poi assolto dalla Corte suprema di cassazione) per il reato di stampa clandestina."}
{"id": "210271", "revid": "599013", "url": "https://it.wikipedia.org/wiki?curid=210271", "title": "Ramandolo (vino)", "text": "Ramandolo \u00e8 un vino DOCG prodotto nella provincia di Udine\nZona di produzione.\nIl territorio del comune di Nimis che comprende la frazione di Ramandolo da cui prende il nome il vino e parte del territorio del comune di Tarcento, tutti in provincia di Udine.\nInformazioni sulla zona geografica.\nLa zona di produzione del Ramandolo \u00e8 la pi\u00f9 settentrionale del Friuli. Essa comprende un territorio di alta e media collina (altitudine media 325 m s.l.m.) alle pendici del monte Bernadia ( m) che la protegge dai venti freddi di tramontana. Presenta una temperatura media di 13,6\u00a0\u00b0C con picchi estivi superiori ai 30\u00a0\u00b0C ed una elevata piovosit\u00e0 (pi\u00f9 di mm distribuiti in 130 giorni).\nI terreni molto poveri, derivati da marne oceaniche: \"Flysch di Cormons\" (in friulano \"ponca\"), presentano elevate pendenze, a volte superiori al 30% e sono sistemati a terrazze molto strette, per cui non sono meccanizzabili e tutte le operazioni colturali devono essere svolte manualmente.\nStoria.\nIl termine \u201cramandolo\u201d deriva dal friulano \u201cromandul\u201d con il significato di \u201cromano\u201d cio\u00e8 \u201clatino\u201d, ma secondo altri (Cornelio Cesare Desinan) deriva da Romandulus a sua volta diminutivo di \u201cromandus\u201d con il significato di \u201cromanzo\u201d cio\u00e8 \u201cfriulano\u201d in opposizione a \u201csloveno\u201d. In effetti la frazione di Ramandolo \u00e8 proprio al confine linguistico fra gli slavi (a nord) ed i latini (a sud).\nLe prime notizie documentate del vino ramandolo risalgono al 1893, quando alla II Fiera-concorso dei vini friulani, fu assegnato un attestato di lode ad un vino Ramandolo fuori concorso. (in: Claudio Fabbro -\"Alle radici de Ramandolo'\")\nPrecedentemente all'attuale disciplinare questa DOCG \u00e8 stata pi\u00f9 volte modificata:\nDi seguito si riportano i dati relativi al disciplinare del 2001\nAbbinamenti consigliati.\nDessert, pasticceria secca a base di mandorle, dolci alle mele, colomba, panettone e dolci della tradizione; formaggi erborinati e stagionati; foie gras ad inizio pasto\nProduzione.\n\"Provincia, stagione, volume in ettolitri\""}
{"id": "210274", "revid": "767487", "url": "https://it.wikipedia.org/wiki?curid=210274", "title": "Contronoderoso", "text": ""}
{"id": "210276", "revid": "110157", "url": "https://it.wikipedia.org/wiki?curid=210276", "title": "Buchs (Argovia)", "text": "Buchs (toponimo tedesco) \u00e8 un comune svizzero di 7\u00a0908 abitanti del Canton Argovia, nel distretto di Aarau.\nStoria.\nIl comune di Buchs \u00e8 stato istituito nel 1810 per scorporo da quello di Suhr.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nNel comune si trovano le sedi e gli stabilimenti di due marchi del gruppo Migros: la fabbrica di cioccolata Frey e la principale fornitrice di prodotti estetici della Migros, Mibelle.\nInfrastrutture e trasporti.\nBuchs \u00e8 servito dall'omonima stazione sulla Wynental- und Suhrentalbahn (linea S14 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210277", "revid": "1516566", "url": "https://it.wikipedia.org/wiki?curid=210277", "title": "Contropalato", "text": "Contropalato \u00e8 un termine utilizzato in araldica. \nIl termine si riferisce ad un \"palato\" attraversato da una linea orizzontale centrale che divide i pali in due porzioni con gli smalti alternati. Alcuni araldisti ammettono l'uso del termine anche nel caso in cui la linea secante sia posta nel senso della banda (scudo trinciato), della sbarra (scudo tagliato) o sia duplice e secante lo scudo in decusse (scudo inquartato in croce di Sant'Andrea)."}
{"id": "210282", "revid": "1516566", "url": "https://it.wikipedia.org/wiki?curid=210282", "title": "Contropassante", "text": "Contropassante \u00e8 un termine utilizzato in araldica per indicare animali uno sull'altro e, alternativamente, rivoltati."}
{"id": "210283", "revid": "1566286", "url": "https://it.wikipedia.org/wiki?curid=210283", "title": "Paola Barbara", "text": "Biografia.\nPaolina Proto nacque a Roma il 22 luglio 1912 da genitori siciliani, Saverio e Aurelia Orestano. La madre era sorella del filosofo Francesco Orestano. Visse la sua giovinezza tra Firenze e Prato, e da adolescente frequent\u00f2 un collegio fiorentino gestito da suore francesi e in quell'ambiente fece i suoi primi passi da attrice, recitando nel teatrino allestito nel collegio per gli spettacoli scolastici interni e ascoltando i consigli di suor Rosine, appassionata di opere teatrali. \nDopo aver conseguito il diploma magistrale, frequent\u00f2 i corsi di recitazione alla scuola di Edi Picello, a Firenze, maestra di comportamento sulle scene e di dizione. Nel 1931, inizi\u00f2 l'attivit\u00e0 giornalistica come collaboratrice di giornali e riviste. \nNel 1933, avvenne il debutto in teatro, a cui fece seguito poco tempo dopo quello sul grande schermo: piuttosto bella, simpatica, fotogenica, con fisico attraente e naturale disinvoltura, anche se leggermente timida, con il nome d'arte \"Paola Barbara\" ottenne una piccola parte, nel ruolo della governante di Napoleone, nel film \"Campo di maggio\" del 1935, diretto da Giovacchino Forzano. L'anno seguente, nel 1936, finanzi\u00f2 la realizzazione del film \"Amazzoni bianche\", in cui mise in mostra le sue qualit\u00e0 di sciatrice. Per la realizzazione del film l'attrice spese 1 milione e 200 mila lire, e lo affid\u00f2 alla direzione di Gennaro Righelli, uno dei pi\u00f9 quotati registi cinematografici italiani dell'epoca; girato negli stabilimenti Pisorno di Tirrenia, ebbe un discreto successo commerciale, e nel suo cast figuravano tra gli altri, attrici come Doris Duranti e Luisa Ferida.\nAttrice dalle buone doti drammatiche ma molto versatile ed in grado di interpretare pi\u00f9 ruoli, si impose al grande pubblico quale interprete de \"La peccatrice\" di Amleto Palermi, uscito nel 1940. In questo film, considerato come un primo tentativo di film realista nel panorama del cinema italiano, il personaggio interpretato dalla Barbara fu quello di una donna che, a causa di un destino avverso e di incontri con uomini sbagliati, pian piano scende le scale dell'abiezione, finendo in un postribolo, sfruttata e marchiata dal peccato da esseri malvagi ma che alla fine reagisce e si redime grazie al perdono dell'anziana madre. La pellicola, in cui l'attrice fu protagonista ed affiancata da attori come Gino Cervi, Fosco Giachetti e Vittorio De Sica, e che riscosse un notevole successo di critica, fu presentata alla Biennale di Venezia del 1940, e il nome della Barbara figur\u00f2 tra quelli candidati per la Coppa Volpi per la migliore interpretazione femminile del medesimo anno. Nel 1941, diretta da Flavio Calzavara nel film \"Confessione\", fu nuovamente una donna colpita dalle avversit\u00e0 in un ruolo negativo, diabolicamente perverso, da crudele assassina.\nDistaccata dalla politica, non fu mai una delle dive del regime. Di carattere riservato, non volle partecipare al provino per il ruolo di Ginevra ne \"La cena delle beffe\" del 1942, poich\u00e9 il regista Alessandro Blasetti esigeva una scena a seno nudo: oltre a provare vergogna, sapeva che il suo era un seno troppo prosperoso, quasi ingombrante. Nel 1943, dopo la caduta del Fascismo, l'attrice rimase inattiva per oltre un anno, e dopo aver venduto quanto possedeva si spost\u00f2 in Spagna. La Barbara gir\u00f2 nove film in Spagna ed uno in Portogallo, e inoltre svolse, grazie all'incontro con Emilio Cigoli, anche l'attivit\u00e0 di doppiatrice di film statunitensi della 20th Century Fox, destinati al mercato italiano una volta finita la guerra. La pi\u00f9 significativa delle sue interpretazioni fu quella nel film \"L'ultimo amante\" di Rafael Gil, girato nel 1946, che gli valse anche un premio per la migliore interpretazione, il primo concesso in Spagna ad un'attrice straniera.\nNel 1947, fece ritorno in Italia, dove fu scelta come protagonista con Rossano Brazzi per \"La monaca di Monza\", per la regia di Raffaello Pacini; il ruolo era adatto alle sue corde drammatiche, ma il film fu realizzato modestamente e mal distribuito. Dopo un breve ritorno in Spagna, nel 1949 si stabil\u00ec definitivamente in Italia. La Barbara continu\u00f2 a lavorare moltissimo nel cinema nel corso degli anni cinquanta, ma non pi\u00f9 come protagonista, e perci\u00f2 si dedic\u00f2 maggiormente all'attivit\u00e0 nel teatro: dopo aver preso parte a varie compagnie di prosa (tra cui quella diretta da Memo Benassi), nel 1951, fond\u00f2 una compagnia assieme a Loris Gizzi e Corrado Annicelli. Nel 1955, gli venne affidata l'organizzazione dello stabile del Teatro delle Muse di Roma. L'anno seguente, nel 1956, cre\u00f2 una nuova compagnia con Roberto Villa e Carlo Tamberlani.\nAlla fine della \"tourn\u00e9e\" ebbe l'opportunit\u00e0 di apparire in televisione. Prese parte allo sceneggiato, trasmesso in pi\u00f9 puntate nel novembre 1958, \"Canne al vento\", tratto dal romanzo di Grazia Deledda e diretto da Mario Landi, cui circa dieci anni dopo, nel 1968, segu\u00ec un ruolo di supporto accanto a Ubaldo Lay nell'episodio Processo di seconda istanza, della serie \"Sheridan, squadra omicidi\", per la reg\u00eca di Leonardo Cortese. Pur non di non stare inattiva e lontana dal grande schermo, si convinse a girare altri film, spesso in ruoli da caratterista, secondari, non soddisfacenti al suo temperamento e alle sue qualit\u00e0 d'attrice. Con lo pseudonimo \"Pauline Baards\" apparve in film del genere western girati nella seconda met\u00e0 degli anni sessanta. La sua ultima apparizione cinematografica, nel film \"Scherzi da prete\" del 1978, diretto da Pier Francesco Pingitore, in cui interpreta il ruolo di una nobildonna romana.\nUn po' delusa, amareggiata, scontenta dei ruoli offerti, nel 1986 decise di ritirarsi a vita privata nella sua abitazione di Anguillara Sabazia, sul lago di Bracciano, dove si spense, tre anni pi\u00f9 tardi, il 2 ottobre 1989, all'et\u00e0 di 77 anni. \nVita privata.\nNel 1941, durante le riprese del film \"Confessione\", conobbe Primo Zeglio (1906-1984), aiuto-regista di Calzavara, che spos\u00f2 in quello stesso anno e da cui venne diretta in diversi film."}
{"id": "210284", "revid": "767487", "url": "https://it.wikipedia.org/wiki?curid=210284", "title": "The La's", "text": "The La's \u00e8 un gruppo musicale britannico nato a Liverpool nel 1986 da un'idea del cantante Lee Mavers e composto inoltre dal bassista John Power, dal chitarrista Paul Hemmings e dal batterista John Timson.\nStoria.\nTra l'anno di formazione e l'anno del debutto discografico - 1990 - il gruppo \u00e8 protagonista di diversi cambi di formazione che vedono la totale ricostruzione della formazione con alla batteria il fratello di Lee, Neil Mavers, al basso James Joyce e alla chitarra Peter James Camell.\nI primi singoli pubblicati - \"Way Out\" (1987) e \"There She Goes\" (1988) - procurano al gruppo ottime recensioni. Ma per avere il primo LP bisogna attendere il 1990, anno in cui la Go! Discs pubblica l'esordio omonimo della band. Il disco potr\u00e0 vantare un'ottima accoglienza della stampa e un pregevole quantitativo di copie vendute.\nDopo aver suonato in tour per tutto il 1991, il perfezionismo di Mavers lo spinge a riscrivere e riarrangiare le canzoni del primo album, ma questo processo non porta a nulla di concreto ed esclusi un paio di concerti del 1995 con una nuova band, i \"La's\" non hanno mai dato ulteriori prove della loro esistenza sino al 2005, dieci anni dopo, per una riunione speciale sul palco del Glastonbury Festival.\nMai ufficialmente sciolti, i \"La's\" possono essere considerati i pionieri del brit-pop, genere che da l\u00ec a qualche anno esploder\u00e0 con gruppi come Oasis e Blur. La loro musica era un insieme di scintillante jangle-pop sulla scia dei primi dischi dei Primal Scream e degli Smiths, ma che rimanda anche alla tradizione inglese degli anni sessanta."}
{"id": "210285", "revid": "2033069", "url": "https://it.wikipedia.org/wiki?curid=210285", "title": "Crusade", "text": "Crusade \u00e8 una serie televisiva di fantascienza ideata da J. Michael Straczynski. La serie prende origine da Babylon 5 ed \u00e8 considerata un vero e proprio spinoff. Le basi della trama di \"Crusade\" sono gettate nel film TV \"A Call to Arms\", che secondo lo stesso Straczynski non pu\u00f2 comunque venire considerato l'episodio pilota della serie, ma una produzione a s\u00e9 stante. Crusade \u00e8 stato interrotto dopo la messa in onda di solo 13 episodi della prima stagione, a seguito di conflitti nati tra Straczynski e la rete televisiva americana TNT, che doveva trasmettere l'intera serie e partecipava al finanziamento delle riprese. In origine, \"Crusade\" era stata pensata come composta da cinque stagioni di 22 episodi ciascuna.\nTrama.\n\"Crusade\" doveva raccontare le avventure della nave spaziale \"Excalibur\" della Alleanza Terrestre, il vascello tecnologicamente pi\u00f9 avanzato a disposizione degli umani. Compito principale dell'equipaggio della Excalibur \u00e8 di trovare una cura per un morbo devastante liberato nell'atmosfera terrestre dai Drakh, una razza ostile che mira a vendicarsi degli umani e dell'Alleanza Interstellare per aver convinto i propri maestri, le Ombre, ad abbandonare la galassia. L\"Excalibur\" ha cinque anni di tempo per trovare una cura, trascorsi i quali il virus si sar\u00e0 adattato alla fisiologia umana, portando alla cancellazione completa della vita sulla Terra."}
{"id": "210286", "revid": "260676", "url": "https://it.wikipedia.org/wiki?curid=210286", "title": "H\u00e9roes del Silencio", "text": "Gli H\u00e9roes Del Silencio sono un gruppo rock spagnolo, formatosi a Saragozza nel 1984 e scoperti da Gustavo Montesano.\nLa formazione originale comprendeva il cantante Enrique Bunbury, il chitarrista Juan Valdivia, il bassista Joaquin Cardiel ed il batterista Pedro Andreu. A partire dal tour dell\"'Espiritu Del Vino\" (1993), si \u00e8 aggiunto anche il secondo chitarrista Alan Boguslavsky. Il gruppo si \u00e8 sciolto nell'ottobre del 1996 per poi riunirsi nel 2007, in occasione di un tour commemorativo che si \u00e8 concluso il 27 ottobre dello stesso anno, a Valencia.\nCarriera.\nLa storia degli \"H\u00e9roes del Silencio\" ha inizio nel 1984 con il gruppo Zumo De Vidrio, formato dal chitarrista Juan Valdivia. Durante un cambio di formazione entra a far parte del gruppo Enrique Ortiz De Land\u00e1zuri (successivamente utilizzer\u00e0 il nome d'arte Enrique Bunbury) come bassista. Nei primi mesi del 1985 il gruppo cambia definitivamente nome in \"H\u00e9roes del Silencio,\" la loro prima esibizione fu il 10 marzo 1985 presso il Cine Pax di Saragozza. Sempre nello stesso anno subentrano il batterista Pedro Andreu e il bassista Joaquin Cardiel. Enrique abbandona il basso per ricoprire il ruolo di vocalist.\nIl quartetto comincia quindi una serie di concerti e la registrazione di alcune demo (che verranno pubblicate nel disco pirata Primeros Tiempos).\nNel 1987, Gustavo Montesano (musicista argentino e chitarrista degli Ol\u00e9 Ol\u00e9), assiste al concerto alla Sala \"En Bruto\" di Saragozza, e capendo il potenziale della band, decide di metterli in contatto con la EMI, che offre agli H\u00e9roes la possibilit\u00e0 di registrare un mini LP di 4 brani. H\u00e9roe De Leyenda esce nell'agosto del 1987, e vendendo un numero di copie superiore alle aspettative, permette agli H\u00e9roes di ottenere un contratto definitivo con la EMI.\nIl primo album, \"El Mar No Cesa\", esce nel 1988. Registrato a Madrid, contiene principalmente brani che il gruppo aveva composto e suonato dal vivo negli anni precedenti. Questo disco non fu per\u00f2 registrato come il gruppo avrebbe voluto, ma secondo la volont\u00e0 del produttore Gustavo Montesano - in quel periodo in piena attivit\u00e0 con il gruppo techno-pop Ol\u00e9 Ol\u00e9 - e quindi con sonorit\u00e0 che non valorizzavano al meglio le capacit\u00e0 e l'energia del gruppo dal vivo. Nonostante questo, il disco contiene canzoni che diventeranno dei classici negli anni a venire (\"Mar Adentro\", \"Hace Tiempo\"), e permette agli H\u00e9roes di aumentare la propria popolarit\u00e0 in Spagna, con apparizioni televisive e concerti. Un'altra caratteristica che emerge sin dal primo album sono i testi allegorici composti da Bunbury, che lasciano spazio a diverse interpretazioni e chiavi di lettura.\nDurante questo tour, viene registrato l'EP \"En Directo\", con una tiratura limitata di sole 5000 copie, che mostra la vera forza del gruppo dal vivo, con sonorit\u00e0 pi\u00f9 rockeggianti rispetto a quelle proposte in studio. Successivamente, \"En Directo\" diventer\u00e0 un pezzo da collezione, non essendo mai stato pubblicato su cd, e ristampato in vinile solo nel 2007.\nAlla fine del tour, gli H\u00e9roes tornano allo studio Kirios di Madrid per la registrazione del secondo album: \"Senderos de traici\u00f3n\" (1990). La produzione passa a Phil Manzanera (ex chitarrista dei Roxy Music), che valorizza la maturit\u00e0 compositiva della band con un sound pi\u00f9 rock e a tratti gotico. Inoltre scompaiono definitivamente le tastiere e la batteria elettronica precedentemente utilizzate.\nIn 2 settimane, l'album riesce a vendere 400.000 copie; brani come \"Entre Dos Tierras\" e \"Maldito Duende\" diventano dei veri e propri classici del rock spagnolo. Durante il tour, viene registrato un nuovo LP dal vivo, \"Senda '91\", che contiene 8 brani del concerto a Las Rozas nel settembre del 1991. Anche \"Senda '91\" diventer\u00e0 oggetto da collezione.\nGli H\u00e9roes decidono che \u00e8 il momento di farsi conoscere all'estero, e cominciano quindi una serie di concerti in Europa, che li porteranno a diventare il gruppo spagnolo pi\u00f9 conosciuto. Alla fine del 1991 partecipano al festival \"Rock Against Racism\" a Berlino, permettendo di farsi conoscere in Germania. Dopodich\u00e9 \u00e8 la volta di Belgio, Svizzera, Francia e Italia. Le vendite in tutta Europa raggiungono le 800.000 copie, tra cui 250.000 solo in Germania (premiate con il disco d'oro nel Giugno 1993), pi\u00f9 altre 175.000 grazie a un tour in Sud America, durante il quale conosceranno il chitarrista messicano Alan Boguslavsky.\nVerso la fine del 1992, la band torna in studio per registrare un nuovo album, sempre sotto la guida di Phil Manzanera. Il risultato \u00e8 \"El Esp\u00edritu Del Vino\", un doppio LP che vedr\u00e0 la luce nel giugno del 1993. Si tratta di un disco molto ambizioso, con una grande variet\u00e0 di suoni (dall'hard rock a influenze orientali ed etniche) e contenente altri brani destinati a diventare classici (\"Nuestros Nombres\", \"La Herida\", \"La Sirena Varada\").\nCon questo disco - che raggiunger\u00e0 la vetta delle classifiche in Spagna (600.000 copie vendute), Messico, Germania e Svizzera - viene consolidato il successo internazionale, grazie anche a partecipazioni ad alcuni importanti festival come il Rock am Ring. Anche MTV comincia a mostrare interesse per il gruppo, trasmettendo i loro videoclip ed esibizioni dal vivo.\nIn concomitanza con l'inizio del tour \"El Camino Del Exceso\", Alan Boguslavsky entra a far parte del gruppo come secondo chitarrista.\nDopo un periodo di pausa, gli H\u00e9roes ritornano nel 1994 per comporre alcune demo a Benasque (Huesca), in previsione del nuovo album che verr\u00e0 registrato a Los Angeles, sotto la produzione di Bob Ezrin (Lou Reed, Pink Floyd, Peter Gabriel, Alice Cooper, Kiss e altri).\nAlan partecipa alla registrazione e alla composizione dei brani, nonostante non risulti ufficialmente un membro effettivo del gruppo.\nAvalancha esce nell'ottobre del 1995; si tratta di un disco con un sound pi\u00f9 duro e diretto, che aprir\u00e0 agli H\u00e9roes anche le porte per il Nord America. Anche questo album contiene alcune canzoni tra le pi\u00f9 amate dal pubblico, come \"Deshacer El Mundo\", \"La Chispa Adecuada\" e \"Iberia Sumergida\".\nDurante un lungo e intenso tour, viene registrato il doppio album live Parasiempre (concerti di Madrid e Saragozza) che vedr\u00e0 la luce alla fine del tour. Viene inoltre pubblicata la VHS Parasiempre... Los Videos, contenente tutti i videoclip realizzati fino a questo momento.\nNell'ottobre del 1996 - all'apice del loro successo, e con grande sorpresa da parte dei fans - gli H\u00e9roes dichiarano lo scioglimento temporaneo del gruppo: una rottura causata da alcuni contrasti interni tra Enrique e Juan. Tuttavia, il gruppo rimane legato al contratto con la EMI, che negli anni successivi continuer\u00e0 a pubblicare diverse raccolte.\nNel frattempo, Enrique comincia la sua carriera solista, con la quale otterr\u00e0 un buon successo in Spagna e Sud America; Alan partecipa al suo primo album e lo accompagner\u00e0 nel relativo tour.\nNel 1998 esce Rarezas, un disco contenente brani inediti, b-side e alcune demo registrate nel 1994 a Benasque per Avalancha. Pedro e Juan partecipano direttamente alla masterizzazione del disco.\nPur trattandosi di una raccolta a tutti gli effetti, risulta molto interessante perch\u00e9 contiene brani non facilmente reperibili; inoltre la qualit\u00e0 delle b-side non fa affatto sfigurare il nome del gruppo.\nIn contemporanea esce il video Rarezas, contenente delle nuove interviste a Enrique, Pedro, Joaquin, Juan e Alan sulla loro carriera, alternate ad alcuni filmati inediti. Insieme alla VHS viene allegato un cd promozionale, contenente la demo di \"Deshacer El Mundo\", non inclusa nel cd Rarezas. Nel 1999 esce il primo boxset degli H\u00e9roes, Edici\u00f3n Del Milenio, composto da 4\u00a0cd, che per\u00f2 non contiene nessun brano inedito.\nNel 2000 \u00e8 la volta di Canciones 84-96, una doppia raccolta con tutti i successi rimasterizzati. 7 brani sono presenti con un nuovo mixaggio (curato da Phil Manzanera) e nuove tracce vocali registrate da Enrique per l'occasione. Sempre Manzanera ha inoltre composto un remix del brano \"El Camino Del Exceso\".\nNel 2004 cominciano a circolare delle voci su una possibile reunion degli H\u00e9roes Del Silencio. Per sfruttare questa nuova ondata di interesse, la EMI pubblica Antolog\u00eda Audiovisual, una raccolta composta da un cd con le canzoni pi\u00f9 conosciute (nessun inedito) e un dvd contenente i videoclip, per la prima volta in formato digitale, e un'intervista realizzata nel 1996 in occasione dell'uscita di Parasiempre.\nA febbraio dell'anno successivo viene pubblicato El Ruido Y La Furia, contenente un dvd con due concerti (Madrid 16 giugno '93, gi\u00e0 pubblicato in vhs, e Madrid 21 novembre '95, mai pubblicato, ma trasmesso in televisione), e un cd con la versione audio del secondo concerto. Questo live, che non \u00e8 stato ritoccato in studio, risulta un ottimo prodotto se non fosse per il brano finale Decadencia, tagliato prima del caratteristico medley. Tra settembre e ottobre del 2006 la EMI rimasterizza la discografia del gruppo, in 4 doppi cd \"ediciones especiales\": a detta della EMI, i cd extra avrebbero dovuto contenere materiale inedito e rarit\u00e0, in realt\u00e0 sono composti da canzoni gi\u00e0 pubblicate nelle raccolte precedenti. Unico motivo di interesse sono le tracce di En Directo (pubblicate per la prima volta su cd) e Senda '91 (gi\u00e0 fuori catalogo da molti anni). Sono per\u00f2 presenti alcune imperfezioni: il sesto brano di Senda '91, El Mar No Cesa, \u00e8 stato inspiegabilmente incluso nel cd extra di El Mar No Cesa, mentre tutti gli altri nel cd extra di Senderos De Traici\u00f3n. Inoltre, il \"messaggio occulto\" presente alla fine di Senda '91 \u00e8 stato tagliato.\nUn solo mese dopo la pubblicazione di queste ristampe, la EMI lancia sul mercato anche \"The Platinum Collection\", in formato cd e dvd. La versione audio contiene 3\u00a0cd, i primi due senza alcun inedito, e il terzo contenente brani inediti dal vivo. In realt\u00e0 solo 10 brani su 12 sono inediti; inoltre alcuni sono ricavati da registrazioni pirata, e quindi la qualit\u00e0 risulta molto bassa. In generale la qualit\u00e0 cambia di brano in brano, lasciando all'ascoltatore la sensazione di un prodotto amatoriale. La versione video \u00e8 formata da 2 dvd: il primo contiene i videoclip gi\u00e0 pubblicati in pi\u00f9 di un'occasione, l'intervista \"Gira '96\" (anche questa gi\u00e0 pubblicata), il video Rarezas (per la prima volta su dvd), pi\u00f9 alcune interviste e making of. Il secondo dvd contiene invece i due concerti gi\u00e0 pubblicati in El Ruido Y La Furia. Nel frattempo, le voci sulla riunione si fanno sempre pi\u00f9 insistenti, finch\u00e9 il 14 febbraio 2007 viene ufficialmente annunciato il ritorno degli H\u00e9roes Del Silencio.\nTra settembre e ottobre si \u00e8 svolto un tour di 10 date (Guatemala, Buenos Aires, Citt\u00e0 Del Messico, Los Angeles, Saragozza, Siviglia, e Valencia).\nLa novit\u00e0 di questo tour \u00e8 l'assenza del \"quinto eroe\" e secondo chitarrista Alan Boguslavsky, sostituito da Gonzalo Valdivia, fratello di Juan.\nDurante lo stesso periodo, la EMI pubblica due boxset di vinili, prodotti esplicitamente dedicati ai collezionisti e stampati in sole 5000 copie.\nIl 22 novembre 2011 viene pubblicato l'album dal vivo \"Live In Germany\" (CD + DVD), registrato a Coblenza nell'ottobre del 1993 durante il tour di \"El Espiritu Del Vino\". Per la promozione di questo disco, Juan, Joaquin e Pedro decidono di prendere parte ad una serie di cinque incontri con i fans in diverse citt\u00e0 spagnole, e allo stesso tempo rilasciano alcune dichiarazioni sulla loro volont\u00e0 di riportare in attivit\u00e0 il gruppo, con un nuovo album studio e dei nuovi concerti, escludendo per\u00f2 in partenza l'eventualit\u00e0 di un nuovo tour senza nuovo materiale, cos\u00ec come avvenne per la reunion del 2007. Grazie a questo disco il gruppo vince il premio come Miglior Video nella manifestazione \"XIII Premios De La M\u00fasica Aragonesa\". Nel frattempo Enrique, impegnato in un tour in America, e che pertanto non era stato coinvolto nella promozione, dichiara di non avere pi\u00f9 alcuna intenzione di ritornare in attivit\u00e0 con gli H\u00e9roes Del Silencio, considerandolo un capitolo chiuso della sua carriera. In seguito a queste dichiarazioni, aumentano le voci sulla ricerca di un nuovo cantante, ma per i due anni successivi queste voci non trovano alcuna conferma, fino a quando nel mese di luglio 2013 la band rilascia un comunicato sul sito ufficiale, con il quale viene annunciato che il progetto \u00e8 accantonato a data destinarsi.\nCarriere soliste.\nSubito dopo lo scioglimento degli H\u00e9roes Del Silencio, il cantante Enrique Bunbury intraprende una carriera solista nella quale smussa via via tutti gli spigoli rock, approdando a una sorta di etnofolk cantautorale molto apprezzato soprattutto in Spagna e nel Centro America.\nIl gruppo che ha accompagnato Enrique sin dagli inizi della sua carriera \u00e8 l'Hurac\u00e1n Ambulante, il quale ha raggiunto la formazione definitiva nel 2000 durante il tour di Peque\u00f1o, per poi sciogliersi nell'agosto del 2005 successivamente al tour Freak Show.\nNel 2008 nasce il nuovo gruppo Los Santos Inocentes, in occasione della pubblicazione del disco Hellville De Luxe. L'unico musicista di questa nuova formazione che ha continuato a seguire Enrique sin dai tempi di Radical Sonora \u00e8 il batterista Ram\u00f3n Gacias.\nJuan Valdivia ha pubblicato il suo primo (e al momento unico) album \"Trigonometralla\" nel 2001, nel quale suona anche il pianoforte, e al quale ha partecipato anche suo fratello Gonzalo.\nJoaquin Cardiel ha collaborato agli arrangiamenti del primo disco solista di Bunbury - Radical Sonora - e ha scritto la musica per \"La Carta Del Indio Salvaje\" (1998), un disco nel quale si legge una lettera in spagnolo e in inglese (voce di Constantino Romero) per una campagna a favore della liberazione di Leonard Peltier, un indio prigioniero condannato a doppio ergastolo. Inoltre ha partecipato all'elaborazione e alla promozione della raccolta \"Canciones 84-96\" e del libro di foto Fotos 85-96 degli H\u00e9roes Del Silencio. Nel 2007 ha collaborato nel Disco Natural De Arag\u00f3n con il brano \"Palabras\". Nel 2014 ha pubblicato un EP contenente 4 canzoni, anche questo intitolato \"Palabras\", in quanto contiene un rifacimento del suo vecchio brano.\nPedro Andreu ha fatto parte del gruppo Puravida come cantante e chitarrista, con il quale ha pubblicato Donde El Coraz\u00f3n Me Lleve (1999), e dove il ruolo di batterista \u00e8 affidato a Carlos Gam\u00f3n (la copertina di questo disco \u00e8 stata disegnata da Joaquin Cardiel). La band si \u00e8 sciolta a causa dello scarso successo. In seguito ha creato il progetto DAB (Digital Analog Band) insieme al DJ Aka Positive (Luis Sancho), con il quale ha pubblicato \"The Best\" (2003), \"The Best 2\" (2005) e \"The Best 3\" (2011). Hanno collaborato Gonzalo Valdivia e Rafa Dom\u00ednguez (chitarrista di Bunbury dal 1999 al 2005). Nel 2013 ha formato il gruppo rock L4 Red, con il quale ha pubblicato l'album \"Libera La Acci\u00f3n\" (2017).\nAlan Boguslavsky ha lavorato su diversi progetti solisti. Nel 1999 ha formato i Bogusflow insieme al batterista Ram\u00f3n Gacias e al tastierista Copi Corellano, conosciuti durante la collaborazione con Bunbury, e con i quali ha pubblicato un album e un singolo (nel brano \"Roses In The Garden\" ha collaborato Joaquin Cardiel). Sempre nel 1999 ha dato vita al progetto E.B.A. (Explendid Behaviour Arrival) insieme al chitarrista Alfonso Casasnovas, e con il quale ha pubblicato un album lo stesso anno. Nel 2002 ha pubblicato \"The Art Of Waiting\", un disco acustico e minimalista, e \"Flautas Lakotas, Meditaci\u00f3n\" nel 2008. Attualmente \u00e8 il chitarrista di un gruppo rock messicano, Los Milky Brothers, con il quale ha pubblicato il mini-album \"Su Lechita Y A Dormir\" nel 2009."}
{"id": "210292", "revid": "287204", "url": "https://it.wikipedia.org/wiki?curid=210292", "title": "Heroes del Silencio", "text": ""}
{"id": "210294", "revid": "729019", "url": "https://it.wikipedia.org/wiki?curid=210294", "title": "Hunzenschwil", "text": "Hunzenschwil (toponimo tedesco) \u00e8 un comune svizzero di 4\u00a0026 abitanti del Canton Argovia, nel distretto di Lenzburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHunzenschwil \u00e8 servito dall'omonima stazione sulla ferrovia Zofingen-Wettingen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210296", "revid": "287204", "url": "https://it.wikipedia.org/wiki?curid=210296", "title": "Coburgo", "text": "Coburgo (in tedesco Coburg) \u00e8 una citt\u00e0 extracircondariale tedesca della Baviera di abitanti.\nStoria.\nOrigini.\nScavi archeologici hanno trovato fondazioni di una prima rocca sulla collina della Fortezza di Coburgo risalenti al X secolo, e forse ne rappresenta il primo insediamento sul luogo. Col primo nome di \"Trufalistat\", poi divenuto \"Talsiedlung\", Coburgo viene menzionata la prima volta come \"Koburgk\" in un documento del 1056 col quale Richeza di Lotaringia, regina di Polonia, dona la citt\u00e0 e il suo territorio all'allora arcivescovo di Colonia Sant'Annone, il quale fonda nel 1074, sulla collina della fortezza, un'abbazia benedettina affiliata all'Abbazia di Saalfeld e dotata di un prevosto.\nMedioevo.\nNel Medioevo crebbe e nel XII secolo pass\u00f2 sotto il dominio dei Conti di Andechs-Die\u00dfen, divenuti poi Duchi di Merania. Nel 1248, con la morte dell'ultimo duca Ottone II di Merania, il feudo passa ai Conti di Henneberg, dai quali ricevono il primo stemma, una gallina sulla montagna; e nel 1250 vi viene fondata un'abbazia francescana sul sito oggi occupato dal Castello di Ehrenburg. Nel 1291 e nel 1312 cade sotto la signoria del\nmargravio di Brandeburgo, per poi ritornare agli Henneberg. Nel 1331 l'imperatore Ludovico il Bavaro le conferisce il Titolo di citt\u00e0 e altri privilegi.\nNel 1353, con il matrimonio di Caterina, figlia dell'ultimo Conte Enrico VIII di Henneberg-Schleusingen, con Federico III di Mei\u00dfen, Coburgo va in eredit\u00e0 alla Casata di Wettin, dove rester\u00e0 fino al 1918.\nI Wettin e l'Et\u00e0 d'oro.\nCol Trattato di Lipsia del 1485 e la successiva divisione dei territori dei Wettin, Coburgo rientra nei domini del Principe elettore Ernesto di Sassonia, il cosiddetto \"ramo Ernestino\", e cos\u00ec nel 1524 passa al Luteranesimo. Nel 1530 il duca nascose nella Fortezza Martin Lutero, messo al bando della Dieta di Augusta. In questi sei mesi d'attesa della proclamazione della Confessio Augustana Lutero continu\u00f2 la traduzione in tedesco della Bibbia.\nCon il duca Giovanni Ernesto nel 1542 Coburgo diviene la capitale del ducato di Sassonia-Coburgo, e nel 1547 si inizia la trasformazione dell'abbazia francescana di Ehrenberg come palazzo ducale. Tuttavia il duca non ha eredi, e alla sua morte, nel 1553 Coburgo perde la residenza ducale a favore del potere comunale, che approfitta anche per rifare il vecchio municipio nel 1577-1580.\nCon l'ulteriore \"Spartizione di Erfurt\" del 1572 Coburgo passa al Duca Augusto I di Sassonia e alla sua morte, nel 1586, al suo successore Giovanni Casimiro di Sassonia-Coburgo che riporta la sede ducale a Coburgo. Sar\u00e0 l'et\u00e0 d'oro della citt\u00e0.\nViene continuata e terminata la costruzione del Castello di Ehrenburg in stile rinascimentale; viene incrementata la Fortezza sulla collina; viene fondatato un arsenale; fra il 1597 e il 1601 si costruisce la splendida Stadthaus nella piazza del Mercato (Markt), per ospitare gli uffici cittadini del potere ducale. Soprattutto viene edificato il Gymnasium Casimirianum, Scuola superiore pre-universitaria, inaugurata nel 1605.\nAffermazione del Ducato Sassonia-Coburgo.\nCon la morte di Giovanni Casimiro, nel 1633, Coburgo passa al fratello Giovanni Ernesto di Sassonia-Eisenach che, unendola al suo ducato, mantiene la capitale ad Eisenach. Con la Guerra dei trent'anni le truppe imperiali e bavaresi, alla guida del generale Albrecht von Wallenstein, occuparono nel 1632 la citt\u00e0 e assediarono, senza successo, la Fortezza di Coburgo. Tre anni pi\u00f9 tardi, nel 1635, le forze imperiali al comando del generale Guillaume de Lamboy riassediano la citt\u00e0, che questa volta capitola con uno stratagemma: il generale si munisce di una falsa lettera per la quale il duca Giovanni Ernesto gli cede la fortezza. La citt\u00e0 \u00e8 presa. Alla fine della guerra, circa la met\u00e0 delle case sono state distrutte, e la popolazione \u00e8 dimezzata.\nDal 1680, con il duca Alberto di Sassonia-Coburgo la citt\u00e0 ritorna di nuovo a essere capitale, e Alberto nel 1690 restaura e trasforma in stile barocco il castello di Ehrenburg, devastato dalla guerra. Anche Alberto mor\u00ec senza eredi, e nel 1699 il ducato passa a Giovanni Ernesto di Sassonia-Coburgo-Saalfeld suscitando tuttavia questioni di eredit\u00e0 con i fratelli. Saranno risolte da un decreto imperiale nel 1735 con la creazione del ducato di Sassonia-Coburgo-Saalfeld, dove Coburgo era concapitale soggetta a Saalfeld. Nel 1764 il duca Ernesto Federico spost\u00f2 ufficialmente la capitale del ducato a Coburgo che vi rest\u00f2 tale anche nel 1826 con la creazione del nuovo ducato Sassonia-Coburgo-Gotha, fino alla fine della monarchia nel 1918.\nNel 1803-04 Coburgo ebbe come suo Consigliere ducale la figura del grande umanista protestante Jean Paul. Tuttavia nel 1806 e nel 1807 la citt\u00e0 fu per due volte occupata dalle truppe francesi di Napoleone che la gestirono fino alla Pace di Tilsit.\nIndustrializzazione e regalit\u00e0.\nCon il XIX secolo inizia l'industrializzazione della zona, nel 1806 la citt\u00e0 vide la sua prima illuminazione stradale, e nel 1824 si contano gi\u00e0 una quarantina d'imprese, poi ulteriormente sviluppatesi con l'arrivo della ferrovia nel 1858.\nParallelamente anche l'aristocrazia della citt\u00e0 si evolve. La residenza ducale di Ehrenburg viene ampliata e dotata di una nuova facciata principale neogotica, a testimonianza della potenza del piccolo stato che stava accrescendo attraverso matrimoni convenuti con le pi\u00f9 importanti case reali d'Europa.\nLeopoldo Federico nato Sassonia-Coburgo-Saalfeld, infatti, diviene re del Belgio col nome di Leopoldo I del Belgio; nel 1840 Alberto di Sassonia-Coburgo-Gotha, sposando sua cugina Vittoria di Hannover, incoronata nel 1838 come Regina Vittoria, accede alla casa reale britannica; che dopo la Prima guerra mondiale cambi\u00f2 il nome da Hannover a Windsor; inoltre la loro primogenita, Victoria, sposa nel 1858 il futuro imperatore Federico III di Germania della casa di Hohenzollern; la loro nipote Alessandra d'Assia sposa il futuro zar Nicola II di Russia. Seguono un'infilata di matrimoni e visite di rango che portano Coburgo al centro d'Europa.\nTempi moderni.\nIl 14 novembre 1918 si \u00e8 conclusa con le dimissioni del duca Carlo Edoardo di Sassonia-Coburgo-Gotha la monarchia. Col primo libero referendum in Germania del 1919, l'88 per cento degli elettori ha votato contro la fusione del \"Libero Stato di Coburgo\" con la Turingia; cos\u00ec il 1\u00ba luglio 1920 venne unito alla Baviera. Il decreto del Presidente del governo dell'Alta Franconia del 30 ottobre 1920 ha fissato come ortografia corretta del nome della citt\u00e0 \"Coburg\" al posto del nome avuto fin allora di \"Koburg\". Dal 1922, Coburgo divenne una roccaforte del nazionalsocialismo, tanto che nel 1929 il NSDAP ricevette, per la prima volta nelle elezioni comunali di una citt\u00e0 tedesca, la maggioranza assoluta dei seggi; e inoltre Coburgo, nel 1932, sar\u00e0 la prima citt\u00e0 in Germania a dare la cittadinanza onoraria ad Adolf Hitler.\nDurante la seconda guerra mondiale la citt\u00e0 \u00e8 relativamente scampata indenne, occupata l'11 aprile 1945 dall'11\u00aa Divisione Corazzata americana. A causa del referendum del 1919 Coburgo entr\u00f2 a far parte della zona di occupazione americana, mentre la Turingia rientr\u00f2 in quella sovietica.\nAmministrazione.\nGemellaggi.\nCoburgo \u00e8 gemellata con:"}
{"id": "210297", "revid": "123583009", "url": "https://it.wikipedia.org/wiki?curid=210297", "title": "Maria Grazia Buccella", "text": "Biografia.\nFinalista a Miss Universo 1959, la sua carriera cinematografica, relativamente breve, si \u00e8 sviluppata prevalentemente lungo i binari della commedia all'italiana. Ha incarnato soprattutto personaggi di una bellezza procace e svampita, a tratti buffa e comunque sempre teneramente sexy: una sorta di Marilyn Monroe a Cinecitt\u00e0. Nel tentativo di portare al successo questo tipo psicologico, dopo il Nastro d'argento ricevuto nel 1968 come miglior attrice non protagonista per il film \"Ti ho sposato per allegria\" di Luciano Salce, tra il 1969 e il 1971 Pasquale Festa Campanile e ancora Salce le affidarono ruoli da protagonista in alcuni film prodotti da Mario Cecchi Gori, il cui figlio Vittorio era all'epoca fidanzato con l'attrice, come \"Dove vai tutta nuda?\", \"Basta guardarla\" e \"Il provinciale\".\n\"Basta guardarla\" \u00e8 probabilmente il suo film pi\u00f9 riuscito: uno sguardo al contempo ironico e affettuoso su un mondo che Salce conosceva bene, ovvero l'avanspettacolo. La Buccella interpreta nella pellicola la \"soubrette\" Enrichetta, che si pu\u00f2 ritenere la summa del suo personaggio-stereotipo, affiancata da eccellenti attori dell'epoca che si prestano a farle da spalla, tra cui Carlo Giuffr\u00e9, Franca Valeri, Mariangela Melato e il regista stesso nella parte di Farfarello; all'uscita la pellicola suscit\u00f2 opinioni pi\u00f9 positive Oltralpe che presso la critica italiana. In questo stesso periodo la Buccella pos\u00f2 nuda per l'edizione italiana di \"Playboy\".\nAltre sue interpretazioni da ricordare sono quelle in \"L'armata Brancaleone\" di Mario Monicelli, \"Caccia alla volpe\" di Vittorio De Sica e \"Il gaucho\" di Dino Risi. Durante la lavorazione di quest'ultimo film le tre protagoniste Silvana Pampanini, Annie Gorassini e la Buccella, secondo le cronache dell'epoca, furono letteralmente aggredite da un gruppo di ammiratori. Sempre di questo periodo \u00e8 anche la sua unica esperienza cinematografica americana, ovvero la partecipazione al film \"Viva! Viva Villa!\", per la regia di Buzz Kulik (1968).\nDalla met\u00e0 degli anni Settanta, dopo le commedie sexy in costume \"Remo e Romolo - Storia di due figli di una lupa\" e \"Nerone\" di Castellacci e Pingitore, le sue apparizioni sul grande schermo si diradarono. Sulla soglia dei cinquant'anni, nel 1988, recit\u00f2 come \"guest star\" nella puntata \"Settimana bianca\" de \"I ragazzi della 3\u00aa C\", nel quale rimane fedele al suo ruolo, interpretando il \"flirt\" del professore di italiano."}
{"id": "210311", "revid": "838137", "url": "https://it.wikipedia.org/wiki?curid=210311", "title": "Algoritmo del banchiere", "text": "L'algoritmo del banchiere \u00e8 un algoritmo utilizzato per evitare deadlock nell'allocazione delle risorse. In particolare questo algoritmo pu\u00f2 indicare se un sistema - in particolare un sistema operativo - si ritroverebbe in uno stato sicuro o meno nel caso assegnasse una risorsa ad uno dei processi richiedenti.\nLa complessit\u00e0 computazionale di questo algoritmo \u00e8 formula_1, dove formula_2 \u00e8 il numero di processi e formula_3 il numero di tipi di risorse (per ogni tipo possono essere disponibili pi\u00f9 risorse - per esempio, due stampanti equivalenti, porte di comunicazione, ecc.).\nConcetto base.\nUn sistema, nell'allocare le risorse che vengono richieste, deve procedere come farebbe una banca: i processi sono visti come dei clienti che possono richiedere credito presso la banca (fino ad un certo limite individuale) e le risorse allocabili sono viste come il denaro.\n\u00c8 chiaro che il sistema, come la banca, non pu\u00f2 permettere a tutti i clienti di raggiungere il loro limite di credito contemporaneamente, poich\u00e9 in tal caso la banca fallirebbe (e il sistema non potrebbe allocare risorse a sufficienza, causando un deadlock).\nFunzionamento.\nSi utilizzano quattro array per memorizzare le seguenti informazioni, chiamando formula_4 il numero di risorse disponibili, formula_5 il numero di istanze della risorsa i-esima, e formula_2 il numero di processi attivi:\nProcedimento.\nL'algoritmo procede iterativamente, garantendo le risorse necessarie ai processi che, confrontando il loro array di \"Necessit\u00e0\" con quello della risorse attualmente disponibili nel sistema, possono terminare la loro esecuzione. A esecuzione terminata, il processo libera le risorse che aveva gi\u00e0 precedentemente allocato (ossia, l'array di risorse \"Assegnate\" al processo viene sommato alle risorse disponibili). In tal modo l'algoritmo pu\u00f2 selezionare un ulteriore processo che, con le risorse attualmente disponibili al sistema, pu\u00f2 terminare e rilasciare a sua volta le risorse allocate. Possiamo dividere l'algoritmo in un due parti principali: la parte di verifica dello stato attuale, e la parte di simulazione dell'assegnazione. La verifica dello stato attuale assicurer\u00e0 che l'attuale assegnazione di risorse ai processi \u00e8 un'assegnazione che fa permanere il sistema in uno stato sicuro. Uno stato \u00e8 definito sicuro se esiste una sequenza di scheduling di processi formula_18 che assicura la terminazione dell'intero set di processi attualmente in esecuzione. La parte di simulazione dell'assegnazione verr\u00e0 eseguita quando un processo formula_11 richieder\u00e0 delle risorse. L'algoritmo simuler\u00e0 questa assegnazione e far\u00e0 poi partire una verifica dello stato, per assicurarsi che l'assegnazione permette di ritrovarsi in uno stato sicuro.\nSimulazione dell'assegnazione.\nSupponiamo che il processo formula_11 richieda delle nuove risorse. Sia formula_30 il vettore delle richieste del processo tale che formula_31 numero di istanze della risorsa i-esima richieste da formula_11\nRisultato.\nL'algoritmo pu\u00f2 decidere che il sistema si trovi in uno stato sicuro se, attraverso i suoi tentativi ripetuti di trovare un ordine di esecuzione dei processi, scopre una sequenza per cui a tutti gli formula_2 processi vengono allocate le risorse concludendo la loro esecuzione.\nStato sicuro.\nIl concetto di stato sicuro \u00e8 stato introdotto da Edsger W. Dijkstra probabilmente nel 1965 (o nel 1966) quando svilupp\u00f2 il suo sistema operativo multiprogrammabile THE (Technische Hogeschool Eindhoven). Una descrizione formale pu\u00f2 essere data dal seguente enunciato (in pseudocodice C++):\nif (\n Initial_State == SECURE &amp;&amp;\n All_Commands == SECURE &amp;&amp;\n All_Transactions == SECURE &amp;&amp;\n All_Axioms == true\n) System_State = SECURE\nLo stato sicuro quindi \u00e8 uno stato in cui \u00e8 possibile allocare tutte le risorse richieste da un processo senza che quest'ultimo comporti un deadlock con un altro processo. Il fatto che il sistema si trovi in uno stato sicuro non implica che tutte le allocazioni di risorse avverranno con successo, ma solo che esiste almeno un modo sicuro per allocare tutte le risorse. Se il sistema si trova in uno stato sicuro il deadlock pu\u00f2 essere evitato, ma ovviamente uno stato non sicuro non implica necessariamente un deadlock. Il sistema infatti pu\u00f2 dunque evitare del tutto gli stalli se ad ogni richiesta di una risorsa da parte di un processo, effettua una verifica dello stato in cui si troverebbe allocando la risorsa. Se lo stato futuro \u00e8 sicuro, allora la risorsa pu\u00f2 essere tranquillamente allocata. A tal fine si pu\u00f2 utilizzare l'algoritmo del banchiere.\nQuesto concetto \u00e8 difficilmente attuabile sui sistemi moderni, sia perch\u00e9 non \u00e8 possibile prevedere in modo deterministico l'allocazione delle risorse, come richiesto dall'algoritmo del banchiere, sia perch\u00e9 sarebbe troppo costoso in termini economici. La maggior parte dei sistemi operativi, a partire dallo Unix, non considera il problema di eventuali deadlock in quanto esso infatti \u00e8 un evento molto raro, data l'abbondanza delle risorse a disposizione. Inoltre \u00e8 doveroso aggiungere che oggigiorno la gestione dei deadlock \u00e8 sicuramente pi\u00f9 critica nei database che non nei sistemi operativi.\nBibliografia.\nEen algorithme ter voorkoming van de dodelijke omarming."}
{"id": "210317", "revid": "287204", "url": "https://it.wikipedia.org/wiki?curid=210317", "title": "Admiral Graf Spee", "text": "La Admiral Graf Spee fu un incrociatore pesante della classe Deutschland che serv\u00ec nella Kriegsmarine tedesca durante la seconda guerra mondiale. I tedeschi classificarono inizialmente le navi di questa classe come corazzate (\"Panzerschiff\" in tedesco), per poi riclassificarle come incrociatori pesanti (\"Schwere Kreuzer\") nel 1940; i britannici, invece, le classificarono come corazzate tascabili (\"Pocket Battleship\" in inglese), appellativo che poi \u00e8 rimasto come caratteristico delle navi di questa classe.\nL\"Admiral Graf Spee\" \u00e8 passata alla storia per aver sostenuto la prima battaglia navale tra la Kriegsmarine e la Royal Navy durante la seconda guerra mondiale conosciuta come battaglia del R\u00edo de la Plata, presso Montevideo, conclusasi con l'autoaffondamento della corazzata. \nVita operativa.\nImpostata nei cantieri Marinewerft di Wilhelmshaven il 1\u00ba ottobre 1932, la nave venne varata il 30 giugno 1934 con il nome di \"Admiral Graf Spee\", in onore dell'ammiraglio della prima guerra mondiale Maximilian von Spee, che mor\u00ec nella battaglia delle Falkland l'8 dicembre 1914. Fu la seconda nave a prendere il nome da lui dopo la SMS \"Graf von Spee\", un incrociatore da battaglia tedesco della prima guerra mondiale rimasto incompleto. Venne designata come nave ammiraglia della Kriegsmarine il 21 maggio 1935, e mantenne tale incarico fino all'entrata in servizio della \"Gneisenau\".\nVenne ideata, insieme alle gemelle \"Deutschland\" e \"Admiral Scheer\", con il piano, poco meno che segreto, di stivare quanta pi\u00f9 possibile potenza di fuoco e bocche da fuoco nel minor spazio possibile. Aveva una murata spessa 12\u00a0cm come le grandi navi da battaglia, ma, anzich\u00e9 essere costruita con chiodi, era saldata a filo con una riduzione notevole del peso, fu dotata inoltre di metodi di evasione e difesa alternativi e altrettanto efficaci: su di essa furono sperimentati i primi motori Diesel marini ad alte prestazioni, quando ancora la maggior parte delle navi di simile stazza erano propulse a vapore; fu dotata del primo sistema radar all'avanguardia per quei tempi e di un congegno automatizzato di telemetria e guida al tiro per le torrette dei cannoni che aveva dell'avveniristico per l'epoca.\nIl primo impiego operativo dell'incrociatore avvenne durante la guerra civile spagnola; la \"Graf Spee\" fece parte (dal 27 giugno al 7 agosto 1937) di una squadra navale internazionale incaricata di contrastare il contrabbando di armi. Nel 1938 l'incrociatore prese parte ad alcune crociere addestrative in Atlantico, visitando Tangeri e Vigo; una seconda crociera addestrativa dall'aprile al maggio del 1939 port\u00f2 la \"Graf Spee\" a visitare Ceuta e Lisbona.\nOperazioni in Atlantico.\nAlle prime avvisaglie dello scoppio della seconda guerra mondiale, la \"Graf Spee\" salp\u00f2 dal porto di Wilhelmshaven il 21 agosto 1939, con al comando il capitano di vascello Hans Langsdorff (che aveva assunto tale incarico sin dal novembre 1938), veterano della prima guerra mondiale, discendente dalla migliore scuola di guerra di stampo prussiano; la zona di operazioni designata per l'incrociatore era l'Atlantico meridionale, tra l'isola di Sant'Elena e la costa del Brasile. La \"Graf Spee\" ricevette l'autorizzazione ad attaccare i convogli navali britannici il 3 settembre 1939, giorno della dichiarazione di guerra alla Germania da parte di Regno Unito e Francia.\nEffettuato il primo rendez-vous con la nave appoggio \"Altmark\", che avrebbe incrociato a notevole distanza eccetto nei brevi incontri in posizioni prestabilite per il rifornimento di provviste e combustibile, la \"Admiral Graf Spee\" adott\u00f2 una serie di misure per camuffare la propria identit\u00e0: il nome originale venne eliminato dalle fiancate e sostituito con il nome fittizio di \"Admiral Sheer\", mentre la sagoma della nave venne mutata di aspetto con la costruzione di fumaioli e torrette posticci, con l'intenzione di confondere le informazioni del nemico sulla sua presenza nell'Atlantico del Sud.\nIl 30 settembre la \"Graf Spee\" fece la sua prima vittima, intercettando e affondando la nave da carico britannica \"Clement\" al largo delle coste del Brasile. Il 7 ottobre fu la volta di altri due mercantili, la \"Ashlea\" e la \"Newton Beech\", alle quali fece seguito il 17 ottobre la \"Huntsman\" e cinque giorni pi\u00f9 tardi la \"Trevanion\". Nel compiere queste azioni, Langsdorff si attenne scrupolosamente alle regole del diritto internazionale: i mercantili nemici vennero fermati facendo un uso minimo della forza, i documenti controllati e l'equipaggio messo in salvo prima di affondare il bastimento. I prigionieri comuni venivano poi trasbordati il prima possibile sulla \"Altmark\", mentre gli ufficiali rimanevano alloggiati sulla \"Graf Spee\"; il capitano Langsdorff cur\u00f2 personalmente che tutti i prigionieri venissero trattati con il massimo rispetto, venissero alloggiati dignitosamente e venisse loro fornito un minimo di svago. La correttezza di Langsdorff verso i prigionieri venne riconosciuta dai prigionieri stessi nelle loro memorie.\nA ottobre inoltrato, Langsdorff decise di dirigersi verso l'oceano Indiano, per far perdere le sue tracce al nemico. Il 15 novembre, la \"Graf Spee\" affond\u00f2 la petroliera britannica \"Africa Shell\" al largo della costa del Mozambico; gli ufficiali vennero presi prigionieri, ma Langsdorff lasci\u00f2 che il resto dell'equipaggio raggiungesse la terraferma, in modo che i britannici, informati dell'accaduto, concentrassero le loro ricerche nell'oceano Indiano. Ormai sulle tracce della \"Graf Spee\" erano stati mobilitati otto gruppi navali, compresa la portaerei HMS \"Ark Royal\" e l'incrociatore da battaglia HMS \"Renown\". Langsdorff riport\u00f2 la sua nave in Atlantico, e il 2 dicembre affond\u00f2 il mercantile \"Doric Star\" al largo delle coste dell'Africa occidentale; il marconista della \"Doric Star\" continu\u00f2 a comunicare la propria posizione fino a quando fu possibile, e ci\u00f2 permise alla \"Squadra da Caccia G\" britannica di avere una prima idea della posizione della \"Graf Spee\".\nLa \"Graf Spee\" fece quindi rotta verso le coste del Sudamerica per compiere un'incursione nel corridoio davanti a Buenos Aires, molto trafficato. Il 3 dicembre affond\u00f2 la nave da carico \"Tairoa\", prima di incontrarsi, il 6 dicembre, con la \"Altmark\", sulla quale vennero trasbordati tutti i prigionieri (ormai pi\u00f9 di 300). Il 7 dicembre la \"Graf Spee\" fece la sua ultima vittima, il piccolo piroscafo \"Streonshalh\", portando cos\u00ec il totale a nove mercantili affondati per complessive 50.147 tonnellate di stazza lorda.\nLa battaglia del Rio de la Plata.\nLa mattina del 13 dicembre 1939, le vedette della \"Graf Spee\" avvistarono alcune navi da guerra all'orizzonte. Erano le navi della \"Squadra da Caccia G\" della Royal Navy, al comando del commodoro Henry Harwood: l'incrociatore pesante HMS \"Exeter\", e gli incrociatori leggeri HMS \"Aiax\" (ammiraglia di Harwood) e HMNZS \"Achilles\" (la quarta nave della formazione, l'incrociatore pesante HMS \"Cumberland\", era in riparazione alle isole Falkland). La squadra inglese stava incrociando in quelle acque fin dal giorno precedente: grazie alle informazioni trasmesse dalla \"Doric Star\", Hartwood aveva potuto stimare la posizione dell'incrociatore tedesco, e prevedere cos\u00ec il suo avvicinamento al R\u00edo de la Plata, un obbiettivo molto invitante per una nave corsara per via del suo intenso traffico mercantile. L'avvistamento delle navi britanniche colse di sorpresa la \"Graf Spee\", in quanto il suo idrovolante da ricognizione si trovava in riparazione per via di una avaria al motore. Nonostante gli ordini di Langsdorff prevedessero di evitare il contatto con navi da guerra nemiche, il capitano tedesco scelse di accettare il combattimento.\nQuella che segu\u00ec divenne nota come battaglia del R\u00edo de la Plata, e fu la prima vera battaglia navale della seconda guerra mondiale. In circa un'ora e mezzo di combattimento, i cannoni di grosso calibro della \"Graf Spee\" danneggiarono gravemente l'incrociatore \"Exeter\", ma la nave riport\u00f2 anch'essa dei danni, che convinsero Langsdorff a rompere il contatto e ad allontanarsi dalla squadra britannica. Tallonata dall\"Ajax\" e dall\"Achilles\", la \"Graf Spee\" si diresse verso la terraferma del vicino Uruguay. Poco prima di mezzanotte del 14 dicembre 1939, la \"Graf Spee\" approd\u00f2 al porto di Montevideo, mentre gli incrociatori britannici si fermavano al limite delle acque territoriali uruguaiane. La decisione di Langsdorff di interrompere il combattimento e di rifugiarsi nel porto di Montevideo fu oggetto di molte critiche, sia all'epoca sia successivamente. Alcuni storici rilevano come la \"Graf Spee\" fosse ancora in grado di combattere: la nave tedesca era stata colpita venti volte (con due colpi da 203\u00a0mm e diciotto da 152\u00a0mm), ma gli unici danni gravi (oltre alla perdita di 37 membri dell'equipaggio) erano una falla di 180x90 cm sopra la linea di galleggiamento e un guasto ai montacarichi di alimentazione dei cannoni secondari; la nave disponeva ancora di sufficienti riserve di munizioni (era stato sparato il 67% dei colpi da 280\u00a0mm, ma le riserve dei calibri inferiori erano pi\u00f9 cospicue) nonch\u00e9 di carburante (quasi il 75% del totale). Altri storici sostengono per\u00f2 che la decisione di approdare a Montevideo fosse inevitabile, in quanto una cannonata britannica aveva distrutto i serbatoi di acqua dolce, privando quasi totalmente la nave di questa risorsa (l'impianto di dissalazione installato a bordo era appena sufficiente a soddisfare i bisogni dei motori).\nMentre Langsdorff (che nel combattimento aveva riportato una ferita al braccio sinistro e una lieve commozione cerebrale) scendeva a terra per partecipare ai funerali dei 37 membri dell'equipaggio della \"Graf Spee\" caduti in battaglia, si apr\u00ec una accesa disputa diplomatica tra i rappresentanti tedeschi e britannici presso il governo uruguaiano (in quel momento ancora neutrale) circa il tempo massimo da concedere alla \"Graf Spee\" per rimanere a Montevideo. Dietro richiesta di Langsdorff, l'ambasciatore tedesco chiese il permesso di restare due settimane, tempo giudicato sufficiente per riparare completamente la \"Graf Spee\"; i britannici chiesero che il permesso fosse limitato a 24 ore, ma in seguito si dimostrarono pi\u00f9 propensi a concedere un lasso di tempo maggiore, per premettere ad altre navi da guerra di avvicinarsi al Rio de la Plata. Dopo che una commissione di tecnici ebbe visitato la nave, il governo uruguaiano concesse alla \"Graf Spee\" di rimanere in porto per non pi\u00f9 di 72 ore, tempo giudicato sufficiente per riparare i danni pi\u00f9 gravi; alla scadenza, la nave, in conformit\u00e0 alle regole internazionali, sarebbe stata posta in disarmo e l'equipaggio internato.\nIl termine delle 72 ore venne giudicato da Langsdorff insufficiente per rimettere in sesto la \"Graf Spee\" perch\u00e9 potesse affrontare l'oceano; inoltre, i britannici emisero falsi segnali radio con cui comunicavano l'avvicinarsi al Rio de la Plata della \"Ark Royal\" e della \"Renown\", che invece si trovavano ancora al largo della costa del Brasile. In considerazione di ci\u00f2, e nonostante da Berlino Adolf Hitler lo invitasse ad accettare il combattimento, Langsdorff decise, d'accordo con i suoi ufficiali, di autoaffondare la nave.\nIl 17 dicembre 1939, a poche ore dallo scadere dell'ultimatum uruguaiano, la \"Graf Spee\" lasci\u00f2 il porto di Montevideo con a bordo Langsdorff e un equipaggio ridotto al minimo, seguita dal mercantile tedesco \"Tacoma\" (che si trovava per caso nel porto) e da due piccoli rimorchiatori argentini affittati dall'ambasciata tedesca, che trasportavano il resto dell'equipaggio; la partenza della \"Graf Spee\" venne osservata da una numerosa folla accalcata sulle banchine del porto, nonch\u00e9 da alcuni radiocronisti che da giorni seguivano la vicenda. Giunta al limite delle acque territoriali, la \"Graf Spee\" cal\u00f2 l'ancora in un punto dove il fondale era basso, mentre Langsdorff e i suoi uomini si trasferivano su uno dei rimorchiatori. Poco dopo, una serie di potenti esplosioni squarci\u00f2 la nave, che bruci\u00f2 fino alla mattina seguente, quando si inabiss\u00f2 definitivamente.\nIl \"Tacoma\" e i rimorchiatori trasferirono l'equipaggio della \"Graf Spee\" a Buenos Aires, dove fu internato dalle autorit\u00e0 argentine fino alla conclusione della guerra. La sera del 19 dicembre 1939, in una stanza dell'Arsenale di Buenos Aires, Langsdorff si suicid\u00f2 con la sua pistola di ordinanza, avvolto nella bandiera della vecchia marina imperiale tedesca.\nVerr\u00e0 seppellito nel Cimitero della Chacarita a Buenos Aires."}
{"id": "210322", "revid": "767487", "url": "https://it.wikipedia.org/wiki?curid=210322", "title": "Sabrina (film 1954)", "text": "Sabrina \u00e8 un film del 1954 diretto da Billy Wilder e interpretato da Audrey Hepburn, Humphrey Bogart e William Holden. Si tratta di un adattamento dell'opera teatrale americana \"Sabrina Fair\" di (1953) Samuel A. Taylor.\nTrama.\nSabrina Fairchild \u00e8 una timida e graziosa ragazza, figlia dell'autista di una famiglia miliardaria di Long Island, i Larrabee. Da sempre innamorata del secondogenito David, il classico dongiovanni perdigiorno, il quale per\u00f2 non ha molta considerazione di lei, la giovane passa le serate arrampicata su un albero da dove pu\u00f2 assistere alle feste e ai ricevimenti della famiglia, e da dove pu\u00f2 vedere David mentre balla in compagnia di altre belle ragazze provenienti da famiglie facoltose. Una volta di pi\u00f9 frustrata a causa del suo amore non corrisposto, Sabrina tenta di uccidersi rinchiudendosi nel garage e accendendo i motori delle otto auto di famiglia. Casualmente salvata da Larry, fratello maggiore di David, il giorno seguente Sabrina parte per Parigi, dove rimarr\u00e0 due anni a frequentare una prestigiosa scuola di cucina. Nella magica citt\u00e0 francese la giovane ritrova la gioia di vivere, ma il suo cuore rimane pur sempre per David, al quale non smette di pensare.\nAl ritorno a casa, Sabrina appare trasformata: da ragazza un po' goffa e impacciata \u00e8 divenuta una splendida ed elegante giovane donna; anche David non la riconosce quando la vede davanti alla stazione e le offre un passaggio in auto. Solo al momento dell'arrivo sul piazzale di casa, vedendo la festosa accoglienza da parte degli altri domestici, David si rende conto di chi \u00e8 in realt\u00e0 la ragazza.\nImpressionato dal grande cambiamento di Sabrina, David si mostra molto interessato a lei e la invita la sera stessa al ricevimento che si terr\u00e0 nella villa. Il giovane Larrabee \u00e8 per\u00f2 fidanzato ed in procinto di sposarsi per la quarta volta. Infatti Larry, grande uomo d'affari che dirige l'azienda Larrabee, ha combinato il matrimonio tra il fratello ed Elizabeth Tyson, erede di una famiglia che possiede vaste piantagioni di canna da zucchero, materia prima indispensabile per la nuova invenzione firmata Larrabee. Quella sera David riesce a liberarsi della fidanzata con uno stratagemma, per raggiungere Sabrina, ma la situazione si fa tragicomica quando Larry lo conduce dal padre il quale non \u00e8 affatto contento del comportamento del figlio, colpevole di compromettersi con una domestica.\nLarry finge di prendere le parti del fratello, ma in realt\u00e0 intende rispedire Sabrina a Parigi in modo da poter concludere l'accordo con l'azienda dei Tyson; viene facilitato nel suo piano, in quanto David rimane ferito e costretto a rimanere a casa, dopo essersi accidentalmente seduto mentre portava in tasca i bicchieri per lo champagne.\nDurante la convalescenza di David, Sabrina trascorre quindi molto tempo insieme a Larry rendendosi conto che egli non \u00e8 un freddo uomo d'affari, anzi una persona molto cara. Lei ama raccontargli di Parigi, pensando che anche a lui quella citt\u00e0 possa piacere; un giorno gli sistema anche il suo classico cappello nero secondo la moda parigina. Cos\u00ec la giovane comincia ad accorgersi che forse non \u00e8 David l'amore della sua vita. Nel frattempo anche Larry si \u00e8 innamorato di Sabrina e si sente in colpa perch\u00e9 il piano da lui progettato prevede di farla imbarcare per Parigi da sola, ci\u00f2 non solo significa ferirla ma anche mentirle, perci\u00f2 le rivela tutto.\nSabrina si prepara tristemente alla partenza dell'indomani, giorno in cui \u00e8 fissata la firma del contratto tra le aziende Larrabee e Tyson. Dopo aver appreso dal fratello che Sabrina sta partendo sola, David ha ormai capito quello che c'\u00e8 tra i due e incita Larry a seguirla. Larry non \u00e8 convinto e perci\u00f2 ripete al fratello che \u00e8 lui, David, quello che deve andare con Sabrina, sicuro che egli partir\u00e0.\nIn seguito, al momento della firma dell'accordo, David non si presenta alla riunione e dalla finestra Larry assiste alla partenza della nave su cui \u00e8 imbarcata Sabrina... ma proprio quando Larry sta per rivelare a tutti dove si trova veramente il fratello, ecco che David piomba nella stanza scusandosi per il ritardo. Larry, ormai incastrato dal fratello, non pu\u00f2 pi\u00f9 negare di amare Sabrina e cos\u00ec abbandona l'ufficio di corsa, scusandosi con i presenti, e si precipita al porto dove sale sul suo rimorchiatore con cui potr\u00e0 raggiungere la nave.\nIntanto Sabrina sta malinconicamente seduta sul ponte, quando un membro dell'equipaggio le porta un cappello e le riferisce che un uomo che si trova a bordo ha chiesto che sia lei a sistemarlo. La giovane si guarda intorno, quand'ecco che spunta Larry, impeccabile come al solito. I due si abbracciano, felici di ritrovarsi di nuovo, pronti a passare la vita insieme.\nProduzione.\nIl film venne prodotto con un budget stimato in $2.238.813.\nRiprese.\nLe riprese durarono dal 29 settembre al 5 dicembre 1953. \nFu girato in California, tra gli studios di Hollywood per le scene di Parigi e la dimora 'Hill Grove' di George Lewis a Beverly Hills (California), che venne utilizzata come magione dei Larrabee, anche se nel film si troverebbe a Long Island (New York). La stazione del treno esiste ancora, si tratta della 'Glen Cove train station' sulla Oyster Bay Branch della Long Island Rail Road (New York). Il quartier generale della Larrabee Company \u00e8 un grattacielo tutt'ora esistente, si trova al 30 Broad Street del distretto finanziario di Manhattan (New York).\nCostumi.\nAudrey Hepburn stessa, su richiesta diretta della casa cinematografica e di Billy Wilder, acquist\u00f2 nell'estate del 1953 a Parigi alcuni abiti per il film. La costumista di Hollywood Edith Head stil\u00f2 l'elenco delle tipologie di abiti da acquistare che la Hepburn avrebbe dovuto cercare nelle boutique parigine. Prima del suo arrivo in citt\u00e0 fu chiesto a Gladys de Segonzac, moglie del capo della Paramount a Parigi, di fare una prima selezione per questi acquisti presso l'atelier Balenciaga. La Segonzac contatt\u00f2 invece Hubert de Givenchy, allora giovane stilista nonch\u00e9 grande ammiratore di Balenciaga, dalla cui collezione dell'anno precedente la Hepburn fin\u00ec per compiere la sua selezione, consistente in un completo di lana grigia da indossare con un turbante di chiffon, un abito bianco di organza ricamato e un vestito da cocktail nero con scollo a barchetta. Gli abiti furono portati negli Stati Uniti come parte del suo guardaroba personale. I modelli furono poi appositamente modificati per il film nei tessuti, nei colori e in alcuni dettagli, in modo che la Paramount non fosse costretta a citare la casa di moda nei titoli di coda, mentre Edith Head si limit\u00f2 a disegnare alcuni costumi per i personaggi minori.\nQuesta particolare attenzione ai costumi era motivata dal desiderio di rendere credibile la trasformazione del personaggio di Sabrina su un'attrice che non era ancora considerata un'icona di stile e che si discostava invece molto dall'ideale di bellezza femminile dell'epoca incarnato da dive come Marilyn Monroe e Grace Kelly e dagli abiti iperfemminili del \"New Look\" di Christian Dior.\nCast.\nLa parte di Larry, interpretata da Humphrey Bogart, era in origine destinata a Cary Grant, che a causa di pregressi impegni lavorativi, non pot\u00e9 partecipare.\nPer gli scontri tra regista e sceneggiatori (soprattutto Taylor, autore dell'opera teatrale che non riconosceva le libere interpretazioni di Wilder), Wilder si ritrov\u00f2 spesso in difficolt\u00e0 a presentare le pagine del copione da un giorno all'altro; per questo domand\u00f2 pi\u00f9 volte ad Audrey Hepburn di ripetere le scene o di addurre malori per posticipare le riprese. La Hepburn si prest\u00f2 all'aiuto, ma Bogart, gi\u00e0 infastidito di non essere stato considerato come prima scelta per il suo ruolo, che avrebbe voluto recitare con la moglie Lauren Bacall nel ruolo di Sabrina e soprattutto all'oscuro delle difficolt\u00e0 sulla sceneggiatura, divenne molto critico nei confronti di Wilder e della Hepburn, anche pubblicamente. Solo anni dopo, Bogart chiese scusa a Wilder per il suo comportamento. \nIl film fu anche scenario di una breve relazione tra la Hepburn e Holden, che non prosegu\u00ec perch\u00e9 Holden era sposato, ma rimasero amici negli anni.\nRiconoscimenti.\nIl film ha ricevuto sei \"nomination\" ai premi Oscar 1955 vincendo l'Oscar per i migliori costumi. \nHa vinto anche il Golden Globe per la migliore sceneggiatura.\nNel 1954 il National Board of Review of Motion Pictures l'ha inserito nella lista dei migliori dieci film dell'anno e ha premiato John Williams come miglior attore non protagonista.\nNel 2002 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nRemake.\nNel 1995 \u00e8 stato realizzato il film omonimo diretto da Sydney Pollack, con Julia Ormond nel ruolo di Sabrina Fairchild, Harrison Ford nel ruolo di Linus Larrabee e Greg Kinnear nel ruolo di David Larrabee."}
{"id": "210323", "revid": "15756", "url": "https://it.wikipedia.org/wiki?curid=210323", "title": "Gianni Maroccolo", "text": "Nella sua carriera quarantennale, prevalentemente nel ruolo di bassista, ha suonato e collaborato con svariati artisti del panorama italiano ed internazionale, come produttore artistico e scopritore di talenti.\nBiografia.\nLe origini e gli anni settanta\nGianni Maroccolo (Marok, come amano chiamarlo affettuosamente amici, colleghi ed estimatori) \u00e8 un musicista e produttore discografico italiano, nato il 9 Maggio del 1960 nella maremma toscana, da madre di origine casentinese e da padre veneto. Ancora bambino approda in Sardegna al seguito della famiglia che vi si trasferisce per motivi di lavoro, inizialmente a Jerzu, un piccolo paese in Ogliastra e successivamente a Sinnai, cittadina non lontana da Cagliari, dove trascorrer\u00e0 la sua prima adolescenza.\nEd \u00e8 proprio l\u2019isola perennemente battuta dal vento di maestrale, con il suo mare e con la sua gente, ad esercitare particolare influenza sul suo personale cammino umano ed artistico.\nIl primo contatto con la musica avviene in giovanissima et\u00e0 grazie alla curiosit\u00e0 manifestata verso ogni oggetto o dispositivo capace di emettere suoni, talvolta un mangiacassette Stereo 8, altre volte un giradischi oppure una vecchia radio o ancora, la prima TV, sinch\u00e9 non gli capita di imbracciare una chitarra acustica.\nAl doposcuola delle scuole medie Maroccolo frequenta un corso di musica, sperimentando con passione tutti gli strumenti a disposizione, e dopo essersi iscritto all\u2019Istituto Nautico, grazie a qualche lavoretto sporadico riesce ad acquistare il primo basso elettrico: un Saint-Louis di colore rosso vinaccia che per la sua sagoma ricorda il pi\u00f9 famoso \u201cdiavoletto\u201d della Gibson Guitar Corporation. Sprovvisto di un amplificatore, Maroccolo si ingegna a proprio modo, sino ad arrivare a collegare il suo basso ad una vecchia radio modificata per amplificarne il suono. Anni dopo quello stesso strumento passer\u00e0 di mano e verr\u00e0 ceduto a Piero Pel\u00f9.\nMaroccolo si immerge completamente nella musica di David Bowie, The Who, Led Zeppelin e Pink Floyd, colonna sonora di quel periodo, ma la musica suonata dovr\u00e0 ancora attendere perch\u00e9, dopo aver ottenuto il brevetto di salvataggio e la patente nautica, la famiglia Maroccolo dovr\u00e0 nuovamente trasferirsi, stavolta con destinazione Firenze.\nMaroccolo si iscrive alla scuola alberghiera e nel frattempo conosce e frequenta nuovi amici che con lui condividono la medesima viscerale passione per la musica, tra questi appare un batterista energico e adrenalinico, Francesco Calamai, e assieme, uno studente di architettura, chitarrista particolarmente dotato: Sandro Dotta, una conoscenza che lo stesso Maroccolo definisce sostanziale:\nTrovare una sala che potesse accogliere le prove di un gruppo di esordienti \u00e8 un passo breve. Dopo un periodo di rodaggio trascorso a suonare brani classici, a loro si unisce Antonio Aiazzi all\u2019organo, col quale si pu\u00f2 dire nasca il suo primo gruppo ufficiale: i \u201cDestroyers\u201d. Ma trovare luoghi dove esibirsi dal vivo non \u00e8 n\u00e9 scontato n\u00e9 facile. Dopo alcuni rimaneggiamenti interni della formazione, si aggiungeranno due ballerine, portando la band a mutare il proprio nome in \u201d Queenies &amp; The Suffragettes\u201d.\nGli anni ottanta.\nA Firenze Maroccolo studia contrabbasso, musica elettronica e fonologia al Conservatorio Luigi Cherubini di Firenze, nonch\u00e9 percussioni con il M\u00b0 Vittorio Ferrari. Si avvicina anche allo studio dell'armonia e della composizione, da autodidatta.\nMaroccolo capta rapidamente i segnali che una citt\u00e0 come la Firenze dei primi anni ottanta sa offrire, a sua volta recependo le influenze artistiche provenienti da oltremanica, e si guarda attorno perch\u00e9 oltre alle esigenze individuali lievita anche la voglia di suonare. Si imbatte in un'inserzione di tale Federico che cerca un bassista per formare una band, e gli telefona. Si tratta di Federico Renzulli, soprannominato \"Ghigo\", un chitarrista appena fuoriuscito dai Caf\u00e8 Caracas dove sino a poco prima aveva suonato assieme a Raffaele Raf Riefoli. Nascono cos\u00ec i Litfiba, che oltre a Maroccolo e Ghigo Renzulli, vedono Antonio Aiazzi alle tastiere e Piero Pel\u00f9 alla voce. Alla batteria si alternano dapprima Francesco Calamai, poi Renzo Franchi ed infine Luca De Benedittis, noto con il soprannome di Ringo De Palma, scomparso prematuramente il 1 Giugno del 1990. Il gruppo ha le idee ben chiare su cosa vuole fare ed \u00e8 in occasione della data del 6 Dicembre 1980, sul palco della Rokkoteca Brighton di Settignano (FI), dal vivo con i Litfiba, che si pu\u00f2 dire abbia inizio la carriera di musicista di Maroccolo.\nMaroccolo partecipa attivamente alla composizione delle musiche assieme agli altri componenti della band e cura gli arrangiamenti dei brani. Nel 1983, con i Litfiba registra il primo singolo Luna/La preda, cui seguiranno due EP Yassassin (liberamente tratto da un brano di David Bowie) e Transea, che sono intercalati tra le uscite degli album ufficiali Desaparecido, 17 Re e \u201c3\u201d, (meglio conosciuto come Litfiba 3) ai quali si aggiungono due dischi dal vivo: 12-5-87 (aprite i vostri occhi) e Pirata.\nMaroccolo non si limita al ruolo di bassista e co-arrangiatore dei brani della band fiorentina, che di l\u00ec a breve sfocer\u00e0 nell\u2019innata attitudine alla produzione artistica, ma si interessa attivamente anche della parte gestionale del gruppo. Cos\u00ec scrive di lui il giornalista musicale Federico Guglielmi:\nLa passione per la musica si estende anche al servizio delle immagini, infatti sempre con i Litfiba, nel 1983 viene pubblicata una colonna sonora destinata al teatro: Eneide di Krypton e poco dopo fonda i Beau Geste, una formazione parallela interamente dedita alla realizzazione di colonne sonore, assieme ad Antonio Aiazzi e Francesco Magnelli, quest\u2019ultimo conosciuto negli ambienti dell\u2019etichetta discografica fiorentina I.R.A. Records di Alberto Pirelli in qualit\u00e0 di arrangiatore e collaboratore. Ed \u00e8 proprio con i Beau Geste che negli anni a seguire verranno pubblicati gli album \u201cPer il teatro\u201d (1990), \u201cChak\u00e0\u201d (1991), assieme agli Africa X, e \u201cIl tetto del mondo\u201d (1997), sino al 2014, quando l\u2019 \"Eneide di Krypton\", viene nuovamente portata in scena con il titolo \u201cUn nuovo canto\u201d.\nAltra caratteristica rilevante di Maroccolo \u00e8 quella di saper aggregare tra loro musicisti di estrazione diversa: ci\u00f2 accadr\u00e0 spesso nei progetti che si susseguiranno nel tempo.\nMaroccolo non si limita pi\u00f9 al ruolo di bassista, compositore ed arrangiatore: la sua concezione di \u201cfare musica\u201d \u00e8 pi\u00f9 profonda e diventa presto causa frequente di attrito con Alberto Pirelli, il quale, oltre ad essere il manager di I.R.A. Records, usava anche firmare la produzione artistica dei dischi dei Litfiba. Il confronto tra i due si fa sempre pi\u00f9 serrato e Pirelli, pur di tenerlo a bada, nel corso del 1988 gli affida la produzione artistica di \u201cRane \u2018n Roll\u201d dei cagliaritani Joe Perrino &amp; The Mellowtones e \u201cTwice told tales\u201d del poliedrico autore greco Georges Carantonis: produzioni artistiche che saranno gestite nei rari ritagli di tempo concessi dall\u2019intenso impegno richiesto dai Litfiba. Nonostante tutto il risultato \u00e8 ben sopra le attese, ma non basta. Nel frattempo i Litfiba viaggiano a gonfie vele ovunque, in Italia e in alcuni paesi europei, soprattutto in Francia, che la band girer\u00e0 in lungo e in largo con veri e propri tour. Nel frattempo, vengono stampati e distribuiti i primi tre album, \u201cDesaparecido\u201d, \u201c17 Re\u201d e \u201c3\u201d in una versione speciale dedicata al mercato francese. L\u2019entusiasmo che circonda la band fiorentina risveglia l\u2019interesse e la curiosit\u00e0 di management e case discografiche blasonate.\nPirelli voleva mantenere stretta a s\u00e9 e per intero la gestione della band: questo provoca lo strappo definitivo con Maroccolo che ormai reputa incolmabili le distanze tra s\u00e9 e il manager della I.R.A. sulla gestione del progetto Litfiba. Vedendo ormai sfumata un\u2019occasione probabilmente unica ed irripetibile per affermarsi all\u2019estero, con non poca sofferenza, nel 1989 Maroccolo decide di abbandonare la band proprio quando i Litfiba, in procinto di pubblicare l\u2019album \u201cPirata\u201d, cominciano a raccogliere i cospicui frutti del lavoro seminato in precedenza.\nUn altro motivo alla base della sofferta scelta fu l\u2019intenzione di Pirelli, fresco di contratto con una multinazionale discografica, di pubblicare un disco come \u201cPirata\u201d, registrato dal vivo ma pesantemente rimaneggiato in studio con sovraincisioni ed editing. L'album venne anticipato dal singolo e relativo videoclip di Cangaceiro.\nGli anni novanta.\nPi\u00f9 autonomo nelle scelte che lo riguardano e sempre pi\u00f9 consapevole della direzione da intraprendere, lasciata ormai dietro le spalle la significativa esperienza con i Litfiba, Maroccolo affronta una nuova fase della sua vita, non solo artistica. Avendo nel tempo maturato una forte credibilit\u00e0 nell\u2019ambiente musicale e assieme, una cospicua dote di contatti e di fedeli amicizie, mentre Antonio Aiazzi decide di rimanere con i Litfiba, con Francesco Magnelli e Giorgio Canali, che sino ad allora \u201cdisegnava il colore dei suoni\u201d dietro al mixer negli ultimi tour con i Litfiba, costituisce un vero e proprio sodalizio. Assieme, i tre collaborano per anni e su differenti produzioni artistiche. Da qua in poi verr\u00e0 gettata la base toscana di quella che molto presto sarebbe diventata una delle pi\u00f9 significative entit\u00e0 musicali degli anni novanta italiani: il Consorzio Suonatori Indipendenti.\nLe etichette discografiche pi\u00f9 importanti, come Virgin, CGD e Polydor, che sino a quel momento avevano osservato con distacco il fenomeno musicale cosiddetto \u201cindipendente\u201d, vi si buttano a capofitto, trovandosi a contendersi i gruppi emergenti dal profondo delle cantine, investendo budget cospicui e dando l\u2019avvio ad un vero e proprio movimento.\nIn occasione di un precedente tour congiunto in Unione Sovietica, che aveva visto la partecipazione di Litfiba, Mista &amp; Missis, Rats e CCCP - Fedeli alla Linea, Maroccolo ebbe modo di approfondire la conoscenza con Massimo Zamboni e Giovanni Lindo Ferretti, contatto che si riveler\u00e0 utilissimo in quanto i CCCP - Fedeli alla Linea dovevano ancora licenziare un album per onorare il contratto discografico con la multinazionale Virgin. Per la produzione di questo ultimo capitolo dei CCCP - Fedeli alla Linea, viene ingaggiato Maroccolo, e da questa esperienza non solo maturer\u00e0 Epica Etica Etnica Pathos, album che pu\u00f2 essere ritenuto un punto fermo nella discografia italiana, ma fu posata anche la pi\u00f9 importante pietra miliare di un percorso che pochi anni dopo, congiungendo la compagine emiliana di Giovanni Lindo Ferretti e Massimo Zamboni con quella fiorentina di Maroccolo e Francesco Magnelli, assieme a Giorgio Canali, avrebbe portato alla nascita della factory del Consorzio Produttori Indipendenti. Durante le registrazioni del disco, avvenute presso Villa Pirondini, un\u2019imponente casa colonica nel paesino di Rio Saliceto (RE), attrezzata per l\u2019occasione a studio di registrazione e foresteria, circolava indisturbato il fotografo Luigi Ghirri che immortal\u00e0 le varie fasi della convivenza del gruppo. Quelle fotografie compongono l\u2019intera grafica dell\u2019album.\nLe quotazioni di Maroccolo come produttore artistico prendono sempre pi\u00f9 corpo, e stavolta l\u2019ingaggio arriva dalla band bresciana Timoria per i quali firma la produzione artistica di ben due dischi: Colori che esplodono (1990) e Ritmo e dolore (1991), anche stavolta con il coinvolgimento di Francesco Magnelli e Giorgio Canali.\nA tal proposito, Enrico Ghedi, tastierista dei Timoria afferma:\nSi susseguono altre importanti produzioni artistiche, e dopo i Timoria che ormai ottengono sempre pi\u00f9 riscontri positivi dalla critica musicale e di pubblico, Siamo nella primavera del 1991 e Maroccolo incontra i fiorentini [Vidia], dei quali produce un disco intriso di folk oscuro e di sonorit\u00e0 gitane Solo un folle pu\u00f2 sfidare le sue molle (CGD, 1991). La band poco dopo mut\u00f2 la propria ragione sociale in Bandabard\u00f2, coinvolgendo nuovamente Maroccolo nella produzione artistica di Mojito Football Club (Ricordi, 1999).\nI reduci di Villa Pirondini non nascondono il rimpianto per non aver mai suonato dal vivo \u201cEpica Etica Etnica Pathos\u201d sino a che, su invito del Centro per l'arte contemporanea Luigi Pecci di Prato, il 18 settembre 1992 parte di quei brani vengono finalmente eseguiti dal vivo e introdotti da Giovanni Lindo Ferretti come la fine dei CCCP - Fedeli alla linea e la transizione verso il Consorzio Suonatori Indipendenti. Il gruppo per quell\u2019occasione condivide il palco con gli \u00dcstmam\u00f2 e i Disciplinatha.\nCos\u00ec recita la didascalia ad una foto nel primo numero de Il Maciste: \u201c\u201d(da Il Maciste, n. 1 del Dicembre 1994, Foglio d\u2019informazione del Consorzio Produttori Indipendenti)\nIl 10 settembre 2017, al Teatro Politeama di Prato si \u00e8 celebrato il venticinquesimo anniversario da quella fatidica esibizione con un concerto ricco di ospiti come Peppe Voltarelli, Max Collini, Francesco Di Bella e Angela Baraldi.\nNell\u2019autunno del 1992, in qualit\u00e0 di giurato della rassegna musicale per gruppi emergenti Rock Targato Italia, Maroccolo fa la conoscenza dei Marlene Kuntz, entrambi ancora inconsapevoli del potenziale che la band di Fossano (CN) avrebbe espresso nei successivi trent\u2019anni. La carriera dei Marlene Kuntz \u00e8 stata contrassegnata da una profonda amicizia e da stima reciproca verso Maroccolo. Per quell\u2019occasione, Maroccolo produce loro il brano in studio \u201cLa canzone di domani\u201d pubblicata in un'audiocassetta promozionale allegata alla rivista Tutto Musica e Spettacolo.\nNel gennaio 1992, Maroccolo collabora alla produzione artistica del primo disco solista di Andrea Chimenti appena fuoriuscito dai Moda, coinvolgendo gran parte dei musicisti incontrati negli anni precedenti nella realizzazione dell'album intitolato \u201cLa Maschera del Corvo Nero e altre Storie\u201d (CGD, 1992).\nSeguir\u00e0 la medesima collaborazione con la band torinese degli Statuto, producendo l\u2019album Zighid\u00e0 che contiene diversi singoli significativi del repertorio della band torinese, come \u201cPiera\u201d e \u201cAbbiamo vinto il Festival di Sanremo\u201d, quest\u2019ultima entrata nella classifica dei singoli pi\u00f9 venduti nel periodo.\nL\u2019attivit\u00e0 di produttore artistico prosegue senza sosta e Maroccolo inanella una serie di collaborazioni producendo l\u2019album \u201cIl rumore delle idee\u201d dei Settore Out (Black Out / Phonogram, 1993), Panorama dei Joecool (Polydor, 1993), La diserzione degli animali del circo degli Yo Yo Mundi (1994) che di fatto inaugura le attivit\u00e0 dell\u2019etichetta discografica C.P.I. (Consorzio Produttori Indipendenti), e ancora Il ritorno dei desideri dei Diaframma (Contempo Records / Polygram, 1994), \u201cToccato dal fuoco\u201d degli Anhima (Crime Squad, 1995), Punto di domanda dei Joecool (Sonica / Polydor, 1995) e ancora un album degli Yo Yo Mundi, stavolta registrato dal vivo, Bande rumorose (C.P.I. / Polygram, 1995). La passione per la musica al servizio delle immagini si consolida ulteriormente con una nuova colonna sonora composta e realizzata assieme a Francesco Magnelli e Filippo D\u2019Este per il film Escoriandoli (regia di Antonio Rezza e Flavia Mastrella, 1996) cui seguir\u00e0 il primo disco omonimo dei Luciferme (1996), e Agh\u00e0r Pi\u00e0r Milegha dei Mira Spinosa (C.P.I. / Mercury Polygram, 1997).\nL\u2019apprezzamento e il coinvolgimento di Maroccolo per i Marlene Kuntz \u00e8 totale, e il passo per condurli in casa C.P.I. \u00e8 breve. La band di Cristiano Godano (chitarra e voce), Riccardo Tesio (chitarra) e Luca Bergia (batteria), con Luca Viano al basso, esordiscono proprio per l\u2019etichetta tosco-emiliana nel 1994, con l\u2019album Catartica, rafforzandone l\u2019intesa e la collaborazione con il successivo Il vile (1996), stavolta affidato alla produzione artistica di Marco L. Lega. Nel Consorzio Produttori Indipendenti confluiscono due diverse anime che per\u00f2, almeno inizialmente, ragionano all\u2019unisono: l\u2019anima emiliana de \u201cI Dischi del Mulo\u201d con la regia di Giovanni Lindo Ferretti e di Massimo Zamboni e quella toscana di \u201cSonica\u201d che trova base a Firenze e che nel suo logo riprende il profilo del Sommo Poeta.\nSonica, societ\u00e0 partecipata da Maroccolo nel ruolo di direttore artistico, di Marzio Benelli (proprietario dello Studio Emme), Gianni Cicchi (primo batterista dei Diaframma e amministratore della societ\u00e0) e di Giovanni Gasparini (tecnico del suono), nelle intenzioni dei soci non vuole rimanere solamente un\u2019etichetta. I quattro soci definiscono chiaramente i compiti e si spartiscono le responsabilit\u00e0, conferendo all\u2019iniziativa una vera e propria impostazione manageriale, seppur mantenendo una connotazione familiare. Sonica diventa presto una \u201cfactory\u201d, potendo disporre di uno studio di registrazione (mutando lo Studio Emme di Calenzano in Sonica Factory).\nSotto l\u2019etichetta Sonica Factory confluiranno svariati artisti come Marco Parente, Andrea Chimenti e tra le innumerevoli produzioni firmate da Sonica Factory ci sar\u00e0 \u201cMi sono acceso\u201d di Gionata, \u201cEgo:Echo\u201d dei francesi Ulan Bator (Sonica / Virgin Music Italy, 2000) e Che cosa vedi dei Marlene Kuntz (Sonica / Virgin Music Italy, 2000).\nNel frattempo, l\u2019entit\u00e0 del Consorzio Suonatori Indipendenti prende sempre pi\u00f9 forma e sostanza. L\u2019incedere minimale, a tratti solenne delle note emesse dagli strumenti dei C.S.I., per stessa definizione di Giovanni Lindo Ferretti, come le chitarre armoniose di Massimo Zamboni, quelle disturbate di Giorgio Canali e i magnellophoni di Francesco Magnelli, assieme al basso pulsante di Maroccolo, strumento musicale ormai battezzato \"Attilio\", inizialmente accompagnati dalla batteria di Pino Gulli e dalle percussioni di Alessandro Gerbi e dalle voci e cori di una quasi esordiente Ginevra Di Marco, trovano il giusto incastro con i testi e la flemma di Ferretti. Vengono pubblicati in sequenza tre album, due dei quali fondamentali per la discografia italiana di ogni tempo: Ko de mondo (Gennaio 1994) e Linea gotica (1996), intercalati dall\u2019album dal vivo In quiete (Ottobre 1994) con il quale i C.S.I. ripropongono in chiave semi acustica anche parte del repertorio dei CCCP - Fedeli alla linea.\nNonostante le condizioni di salute di Giovanni Lindo Ferretti non siano buone, i C.S.I. riescono comunque ad avviare e completare il tour di \u201cIn quiete\u201d con sempre pi\u00f9 crescenti riscontri di pubblico e apprezzamenti della stampa specializzata.\nMaroccolo, sempre pi\u00f9 immerso nelle attivit\u00e0 del Consorzio Produttori Indipendenti, ritiene importante mantenere un contatto pi\u00f9 stretto con i propri estimatori e sostenitori. Essendo da tempo immemore affascinato dal film Cabiria (1914) e dal suo protagonista, contatta Andrea Tinti, giornalista musicale e attento osservatore del fenomeno musicale indipendente, che ricorda:\nIl primo numero de \u201cIl Maciste\u201d, con Giovanni Lindo Ferretti in copertina, viene pubblicato nel Dicembre del 1994 e distribuito gratuitamente per posta agli abbonati, come tutti i numeri seguenti, sino al Gennaio del 1999, stavolta con i Marlene Kuntz in copertina, parallelamente cogliendo l\u2019opportunit\u00e0 offerta dalla rete (internet) che ancora ne conserva traccia. Il bollettino, con uscita trimestrale, conterr\u00e0 news in pillole, interviste, reportage di tutti i gruppi e le entit\u00e0 gravitanti attorno al mondo del Consorzio Produttori Indipendenti, spesso curate dallo stesso Maroccolo.\nIn circa quattro anni, per un totale di venti uscite comprese tra l\u2019autunno del 1996 e i primi mesi del 1999, la collana garantisce visibilit\u00e0 ad album che non avevano ottenuto la giusta visibilit\u00e0, come la ristampe dei dischi dei Beau Geste, de \u201cLa maschera del corvo nero ed altre storie\u201d di Andrea Chimenti, oppure l\u2019esordio discografico di Marco Parente con \u201cEppur si muove\u201d, \u201cSortie\u201d dei Divine ed Ulan Bator. Gli album vengono pubblicati come \"Taccuini (collana di musica aliena)\", una serie di edizioni curate da Maroccolo e Andrea Chiesi.\nSvariati i progetti speciali curati dal C.P.I., come Materiale Resistente (1995), \"Matrilineare\" (1996), \"The different you, Robert Wyatt e noi\" (1998), \u201cAudio-labile vol 1. (1994-1995-1996)\u201d (1998). \"Materiale Resistente\", in particolare, \u00e8 un evento che si svolge a Correggio il 25 aprile 1995. Il cui nome viene coniato da Fabrizio Tavernelli, membro degli A.F.A. ovvero Acid Folk Alleanza, uno dei gruppi del Consorzio Produttori Indipendenti. Tavernelli ne \u00e8 il principale promotore, e la giornata viene nuovamente celebrata a distanza di vent'anni il 25 aprile 2015, con lo stesso nome.\nIntanto, dopo un viaggio in Mongolia di Giovanni Lindo Ferretti e di Massimo Zamboni, i C.S.I. traggono l\u2019ispirazione per un nuovo disco in studio: il terzo. \"T.R.E.\" come Tabula rasa elettrificata viene pubblicato il 1 Settembre del 1997, poco dopo l\u2019uscita del singolo \u201cForma e sostanza\u201d e dopo alcune date a supporto del tour estivo de \u201cL\u2019albero\u201d di Lorenzo Jovanotti Cherubini che li ha voluti fortemente con s\u00e9 per condividere il palco.\nLa popolarit\u00e0 del gruppo \u00e8 tale che \"T.R.E.\", appena uscito, raggiunge immediatamente il primo posto della classifica nazionale FIMI dei dischi pi\u00f9 venduti della settimana. Ne consegue un lunghissimo ed estenuante tour per teatri e palazzetti dello sport, date che registrano un po\u2019 ovunque il tutto esaurito.\nNel gennaio dell\u2019anno seguente, 1998, viene pubblicato La terra, la guerra, una questione privata, un album registrato dal vivo nel 1996 in un concerto \nA chiusura del millennio, il numero postumo del bollettino \u201cIl Maciste\u201d contenente il catalogo di tutte le uscite del C.P.I. fino a quel momento, esordir\u00e0 con un comunicato laconico, datato il 29 Gennaio 1999, che recita:\nAnni zero.\nI C.S.I. hanno raggiunto la loro massima notoriet\u00e0, condizione che per\u00f2 mal si concilia con il carattere riservato dei componenti, e mina la tenuta del gruppo che comincia a scricchiolare, reggendo almeno sino al rientro da Mostar in ex-Jugoslavia, dove nel giugno del 1998 si sono svolti due concerti fortemente voluti da Giovanni Lindo Ferretti. La stabilit\u00e0 della band regge ancora per qualche mese, probabilmente sino alla data del 5 Gennaio 2000 tenutasi al Palazzetto dello Sport di Firenze, alla quale Massimo Zamboni non parteciper\u00e0, in rotta di collisione con il compagno storico Giovanni Lindo Ferretti e con gran parte del gruppo.\nNel frattempo Maroccolo, che non ha mai interrotto i contatti con Piero Pel\u00f9 e assieme ad Antonio Aiazzi, collabora alla stesura del brano \u201cIl segno\u201d, componendo e suonando la propria parte di basso, poi contenuto nel disco solista N\u00e9 buoni n\u00e9 cattivi di Piero Pel\u00f9 (WEA, 2000). L\u2019intesa con Piero funziona e verr\u00e0 replicata anche nel 2004 col brano \u201cAnche a piedi\u201d, contenuto nell\u2019album Soggetti smarriti, (Warner Music, 2004), inizialmente nato da uno spunto che Maroccolo, almeno nelle intenzioni, avrebbe dovuto destinare al suo imminente primo disco \u201cmulti-solista\u201d ma che cede volentieri all ex-compagno nei Litfiba.\nSe alcune strade si dividono, poich\u00e9 Massimo Zamboni decide di abbandonare definitivamente i C.S.I., altre si ricongiungono. Maroccolo e i suoi compagni di viaggio convengono che non abbia pi\u00f9 senso continuare con il nome di C.S.I.:, cosicch\u00e9 il concerto che verr\u00e0 immortalato nell\u2019album postumo Montesole 29 giugno 2001, uscir\u00e0 con una intestazione di nuovo conio: PGR, Per Grazia Ricevuta.\nNei mesi di gennaio e maggio del 2001, verr\u00e0 pubblicata una raccolta in due volumi intitolata Noi non ci saremo. I due volumi contengono versioni particolari, inedite e dal vivo, tratte dall\u2019enorme repertorio artistico del Consorzio Suonatori Indipendenti.\nIl 2001 \u00e8 un periodo caratterizzato da un contesto particolare, principalmente segnato dall\u2019attacco terroristico subito dagli Stati Uniti d\u2019America il giorno 11 Settembre, a pochi giorni dall\u2019ingresso in studio di registrazione per i nuovi PGR. Giovanni Lindo Ferretti ne fa una riflessione personale, scrivendo di getto un testo che diventer\u00e0 un brano del disco omonimo registrato nell\u2019autunno del 2001 e pubblicato nella primavera successiva con la sigla PGR. Per la prima volta nella loro esperienza, Maroccolo \u00e8 d'accordo con tutti gli altri componenti sul cogliere l\u2019opportunit\u00e0 di affidarsi ad un produttore super partes, ingaggiando l\u2019eclettico Hector Zazou. L\u2019esperienza e la flemma portata in studio dal produttore francese \u00e8 ci\u00f2 che in quel momento pi\u00f9 occorre ai PGR, soprattutto per la particolare cura riposta nella registrazione delle voci, realizzata con l'aiuto di Lorenzo \u201cMoka\u201d Tommasini e di Peter Walsh.\n\u00c8 gi\u00e0 da tempo che Maroccolo perfeziona la volont\u00e0 di comporre e di pubblicare musica che lo rappresenti pi\u00f9 intimamente. Una delle prime tracce originali di questo percorso individuale va ricercato nella suite di quaranta minuti eseguita dal vivo in occasione dell\u2019edizione di Stazioni Lunari tenutasi il 29 maggio del 2003 presso la Stazione Leopolda di Firenze e dedicata alla memoria dell\u2019indimenticabile amico batterista dei Litfiba, Ringo De Palma. Un breve estratto di quella esibizione, intitolata \u201cMy name is Luca\u201d, \u00e8 confluita ne \u201cL\u2019insolita compilation\u201d (Pippola Music, 2005).\nNel mese di giugno 2004 viene pubblicato l\u2019album D'anime e d'animali, nuovo capitolo marchiato PGR. Maroccolo ha sempre avuto una predilezione per l\u2019osservazione dei numeri e per le congetture che potrebbero derivarne. Uno di questi \u00e8 il numero 3, infatti, dopo \u201c3\u201d dei Litfiba, e T.R.E. dei C.S.I. stavolta la copertina dell\u2019album riporta un \u201cPG \u00b3R\u201d, ovvero l\u2019aggiunta di un piccolo esponente \u201c3\u201d, tre come le lettere G, stessa iniziale dei nomi di Gianni (Maroccolo), Giorgio (Canali) e Giovanni (Lindo Ferretti). Stavolta per\u00f2 ad abbandonare sono Francesco Magnelli e Ginevra Di Marco per dedicarsi ad un percorso artistico personale.\nAlla fine del 2004 Maroccolo collabora ancora con gli amici Marlene Kuntz, suonando le parti di basso nell\u2019album Bianco sporco (Virgin Music, 2005) per poi partecipare al tour seguente.\nNel frattempo Maroccolo completa l\u2019allestimento dello studio ricavato nella mansarda della sua casa, ribattezzato \u201cLa Bicocca\u201d. Affacciandosi dal lucernario \u00e8 facile liberare la visuale sul tanto familiare Mar Tirreno e trovare ispirazione. Acquisendo sempre pi\u00f9 pratica sull\u2019utilizzo dell\u2019hard disk recording, Maroccolo trascorre intere notti, la sua migliore dimensione, a elaborare in perfetta solitudine nuove linee di basso e trattarle con effetti e campionatori sino a realizzare diverse basi e groove. Il risultato \u00e8 convincente e Maroccolo invia queste linee armoniche ai suoi vecchi amici e compagni di viaggio che immediatamente accettano di interpretarle, scrivendone i testi e cantandoli. Cos\u00ec nasce il primo disco \u201cmulti-solista\u201d che sar\u00e0 intitolato A.C.A.U. La nostra meraviglia (Universal Music Italia, 2004). Parte di questo progetto sono Giovanni Lindo Ferretti, Piero Pel\u00f9, Carmen Consoli, Cristiano Godano, Ginevra Di Marco, Manuel Agnelli, Giorgio Canali, Francesco Renga, Federico Fiumani, Franco Battiato e Lorenzo Cherubini.\nNon \u00e8 ancora noto a cosa si riferisca l\u2019acronimo A.C.A.U., oggetto di veri e propri dibattiti alimentati sui blog o sui social network, in quanto l\u2019autore, interpellato sul significato, sornionamente glissa dicendo di non ricordare. Successivamente, Maroccolo dichiara:\nNel 2005, Maroccolo incontra la cantautrice, theremista e insegnante di canto bresciana Ivana Gatti, con la quale, con l\u2019acronimo IG (Ivana e Gianni), pubblicher\u00e0 due EP, \u201cResta\u201d (Ala Bianca, 2005) e \u201cIl linguaggio delle murene\u201d (River Nile Records, 2006) e l\u2019album \u201cBastian contrario\u201d (River Nile Records, 2007). Ivana Gatti parteciper\u00e0 in veste di ospite anche al disco Uno Emi Music Italy, 2007) dei Marlene Kuntz, prodotto artisticamente dallo stesso Maroccolo.\nContemporaneamente, assieme a Paolo Favati, musicista nei Pankow e Templebeat, collabora alla creazione dell\u2019etichetta \u201cPippola Music Indie Label\u201d, principalmente dedita alle produzioni di gruppi emergenti della scena indie-electro-pop, per la quale e con la quale cura la pubblicazione della raccolta di brani \u201cL\u2019insolita compilation\u201d, cui partecipa un esordiente Dario Brunori con i suoi Blume. Tra il 2005 e gli anni successivi, si susseguono altre partecipazioni e produzioni artistiche, svariate ed eterogenee: Bisca, Fiamma Fumana, ancora Marlene Kuntz col disco live S-Low Cecco Signa e M3 (Masbedo, Marlene Kuntz e Maroccolo).\nNell\u2019aprile del 2009 viene pubblicato il terzo ed ultimo album in studio del capitolo che porta il nome PGR. Ultime notizie di cronaca (Mercury / Universal, 2009) \u00e8 un disco asciutto, viscerale, distante dai lavori precedenti del trio Ferretti, Maroccolo e Canali. L\u2019album spacca in due la critica musicale e gli ascoltatori, ma riflette esattamente l\u2019umore dei suoi componenti e il contesto sociale che lo ha generato. In seguito Franco Battiato proporr\u00e0 al gruppo di poter metter mani ad alcuni brani del repertorio del gruppo, \u201cdisidratandoli\u201d e rimescolando le tracce originali secondo il proprio gusto, cui seguir\u00e0 il mini album ConFusione (Mercury / Universal 2010).\nCon l\u2019intento di raccogliere fondi da destinare alla ricostruzione post terremoto in Abruzzo, viene costituito il super gruppo degli \u201cArtisti Uniti per l\u2019Abruzzo\u201d che assieme incide il brano Domani 21/04.2009, al quale Maroccolo partecipa (ai cori), assieme a pi\u00f9 di settanta colleghi, tra i quali Carmen Consoli, Caterina Caselli, Claudio Baglioni, Elisa, Eugenio Finardi, Franco Battiato, Gianni Morandi, Ligabue, Luca Carboni, Mauro Pagani, Piero Pel\u00f9, Samuele Bersani, Tiziano Ferro e Zucchero Fornaciari.\nAssieme ad Antonio Contiero e Toni Verona di Ala Bianca Group partecipa alla fondazione di una nuova casa editrice. \u201cAl Kemi Lab\u201d si occuper\u00e0 di edizioni a tiratura limitata di opere legate alla musica, al teatro, letteratura, la video arte e la fotografia con l'intento di valorizzare le produzioni indipendenti. In novembre Al Kemi Lab pubblica un cofanetto a tiratura limitata nel quale sono raccolte le sonorizzazioni, le immagini fotografiche e i testi relativi alla realizzazione dei filmati sperimentali del collettivo Masbedo \"Glima\" e \"Schegge d'incanto in fondo al dubbio\u201d, col quale parteciperanno alla 53\u00aa edizione della Biennale di Venezia.\nTra gli anni dieci e gli anni venti.\nL\u2019amicizia ed il sodalizio artistico che lega Maroccolo a Cristiano Godano, Riccardo Tesio e Luca Bergia si consolida anche grazie al progetto estemporaneo \u201cBeautiful\u201d, dal quale deriver\u00e0 un album omonimo (Al-Kemi Records / Ala Bianca, 2010) ed un conseguente tour, con il coinvolgimento del musicista e collega produttore discografico scozzese Howie B.\nNel febbraio 2012, attraverso i canali internet, Maroccolo comunica a sorpresa la sofferta decisione di smettere con la musica \u201csuonata\u201d e, come si suol dire, di \u201cappendere il basso al chiodo\u201d ma la mobilitazione e l\u2019enorme affetto dimostrato in massa dai suoi estimatori lo far\u00e0 desistere.\nInfatti, poco dopo, attorno al nome Deproducers, nel 2012 si aggrega un collettivo musicale e artistico principalmente dedito alla \u201cmusica per conferenze scientifiche\u201d. Oltre a Maroccolo, vi partecipano Vittorio Cosma, Riccardo Sinigallia e Max Casacci. Sono tre gli album pubblicati sino ad ora: \u201cPlanetario\u201d (Sony Music, 2012), con la collaborazione del musicista, fisico e matematico Fabio Peri e dell\u2019autore Alessandro Cremonesi, \u201cBotanica\u201d (Al-Kemi Record, 2017), con la collaborazione del botanico, accademico e saggista Stefano Mancuso e \u201cDNA\u201d (Al-Kemi Records, 2019) con la consulenza del filosofo Telmo Pievani. Tra le colonne sonore invece spicca quella composta per Italy in a Day - Un giorno da italiani (2014), un film documentario con la regia di Gabriele Salvatores realizzato attraverso il collage di centinaia di clips video riprese con gli smartphone di chiunque volesse partecipare.\nIl 1 Giugno 2012, Maroccolo sale sul palco del Nelson Mandela Forum di Firenze, per eseguire alcuni brani del repertorio storico dei Litfiba, assieme a Piero Pel\u00f9, Ghigo Renzulli ed Antonio Aiazzi in memoria di Ringo De Palma, storico batterista della band, prematuramente scomparso esattamente ventidue anni prima. \u00c8 la prima volta dopo un lungo periodo che i quattro componenti originali della band si ritrovano radunati sotto il nome Litfiba, anche se il marchio rimane una licenza esclusiva del solo Ghigo Renzulli.\nLa formula piace e diverte, e la voglia di calcare un palco ancora una volta assieme soddisfa tutti. Gettati dietro le spalle anni di incomprensioni reciproche, Maroccolo, Piero Pel\u00f9, Ghigo Renzulli e Antonio Aiazzi si chiudono in sala prove assieme al batterista Luca Martelli (gi\u00e0 nei Rossofuoco) e ingaggiano Giorgio Canali al mixer per rispolverare assieme gran parte del repertorio dei periodo compreso tra il 1983 ed il 1989 che poi verr\u00e0 rappresentato dal vivo nelle due serate tenutesi all\u2019Alcatraz di Milano il 30 e 31 Gennaio 2013, ovviamente andate sold out in pochissimi giorni. Le due date vengono ulteriormente replicate per soddisfare l\u2019enorme richiesta di biglietti e poi diventano un tour che verr\u00e0 intitolato \u201cTrilogia del potere 1983-1989\u201d. Il disco omonimo che ne verr\u00e0 pubblicato si intitola Trilogia 1983-1989 live 2013 (Sony Music, 2013).\nTra il 2011 ed il 2013, ancora una volta, il profilo della Sardegna riappare all\u2019orizzonte. Complice l\u2019incontro casuale tra Maroccolo e Claudio Rocchi durante un workshop, nonostante i background differenti, nasce e si sviluppa una reciproca intesa. Su invito di Claudio Rocchi, anche Maroccolo si trasferisce nella casa alle pendici del Monte Arci nella provincia di Oristano.\nDir\u00e0 Maroccolo:\nAssieme allestiscono un progetto musicale completo almeno nelle intenzioni, che non si sarebbe limitato esclusivamente alla dimensione musicale, affidandone il sostegno economico ad una campagna di finanziamento (Crowdfunding).\nLa risposta dei sostenitori (raisers) \u00e8 imponente e il primo frutto di questa collaborazione sar\u00e0 una suite musicale di quasi ottanta minuti divisa tra psichedelia ed elettronica ambientale, che prender\u00e0 il nome di Vdb23/Nulla \u00e8 andato perso (Autoprodotto, 2014). Se per \u201cA.C.A.U.\u201d il significato fu svelato solo parzialmente, stavolta appare pi\u00f9 chiaro: VDB come le iniziali di \u201cvia De\u2019 Bardi\u201d a Firenze, dove si trovava la prima sala musica dei Litfiba; \u201c23\u201d invece, \u00e8 una digressione numerologica elaborata da Claudio Rocchi.\nIntorno al nucleo costituito da Maroccolo al basso ed \u201celectronics\u201d e da Claudio Rocchi alla voce, chitarre e celeste si aggregano gli interventi di Alessandra Celletti al pianoforte, Beppe Brotto al sitar ed esraj, ai quali si aggiungono i contributi di Cristina Don\u00e0, Cristiano Godano, Emidio Clementi, Fabio Peri, Franco Battiato, Fulvio A.T. Renzi al violino, Ghigo Renzulli alla chitarra solista, Ivana Gatti, Massimo Zamboni, Miro Sassolini, Monica Matticoli e Piero Pel\u00f9.\nClaudio Rocchi purtroppo non riuscir\u00e0 a vederne la pubblicazione perch\u00e9 il 18 Giugno 2013, a soli 62 anni, una malattia degenerativa lo strapper\u00e0 prematuramente alla vita terrena.\nIl disco verr\u00e0 distribuito ai raisers nei primi mesi del 2014, ma la forte spiritualit\u00e0 di Claudio non svanisce cos\u00ec come la volont\u00e0 di Maroccolo nel voler dare continuit\u00e0 ad un progetto interrotto bruscamente. Cos\u00ec, nel febbraio del 2016 parte il tour \u201cNulla \u00e8 andato perso\u201d, che coinvolge fedeli compagni di viaggio come Antonio Aiazzi alle tastiere, synth e fisarmonica, Andrea Chimenti alla voce e pianoforte, Simone Filippi alla batteria e Beppe Brotto al sitar, esraj e double guitar, oltre ad una serie di ospiti che varieranno di serata in serata. I concerti verranno registrati e successivamente, da quel tour verr\u00e0 estratto un album omonimo: un triplo disco in vinile e un doppio CD (Contempo Records, 2017).\nNel 2015 nascono spontaneamente i \u201cpost-CSI\u201d, cos\u00ec battezzati da Giovanni Lindo Ferretti, con Maroccolo al basso, Angela Baraldi alla voce, Giorgio Canali alla chitarra, Massimo Zamboni alla chitarra e voce, Francesco Magnelli alle tastiere e Simone Filippi alla batteria. L\u2019esperienza \u00e8 breve ma intensa e dopo un album legato ad un libro, entrambi intitolati \u201cBreviario partigiano\u201d (Tannen Records, 2015) e il successivo tour, ogni componente si dedica nuovamente ai propri progetti individuali.\nNell\u2019autunno del 2016 Maroccolo decide di vendere il suo basso. \u201cAttilio\u201d \u00e8 un Precision Elite II della Fender graffiato e ammaccato ma perfettamente funzionante, originariamente di colore nero ma con cucite addosso tutte le riparazioni e i lividi di centinaia di concerti e decine di dischi con Litfiba, C.S.I. e Marlene Kuntz, solo per citarne alcuni. Attraverso un post sui social network Maroccolo precisa che l\u2019operazione non \u00e8 legata a ragioni economiche n\u00e9 a problemi di salute o con scopo di beneficenza, ma si tratta di una scelta personale e privata. Dir\u00e0:\nA questa proposta risponderanno quasi seicento sostenitori (raisers) che attraverso una campagna di crowdfunding battezzata \u201cRiprendiamoci Attilio\u201d, riscatteranno la compropriet\u00e0 dello storico basso, ripartito per quote.\nA fine gennaio del 2017 Maroccolo incontra i suoi sostenitori a Firenze, nella sala prove di Via De' Bardi per la consegna degli attestati di compropriet\u00e0 firmati singolarmente. Non essendo possibile frazionare lo strumento in pi\u00f9 parti, si \u00e8 deciso all\u2019unanimit\u00e0 di affidarlo a Contempo Records che lo esporr\u00e0 nel suo storico negozio di dischi fiorentino, affiancato da una targa riportante i nomi di tutti i comproprietari.\nMaroccolo suoner\u00e0 per l\u2019ultima volta \u201cAttilio\u201d il 4 marzo 2017 nello Spazio Alfieri di Firenze, in occasione del concerto di presentazione dell\u2019album dal vivo \u201cNulla \u00e8 andato perso\u201d, per poi affidarlo definitivamente a Contempo Records, presso cui tuttora si trova esposto. Questa ultima esecuzione \u00e8 un evento speciale, ripreso e immortalato su un doppio 45 giri, dove Maroccolo ripropone alcuni spunti dei brani pi\u00f9 significativi, rivisitando ventitr\u00e9 tappe della sua carriera. Cos\u00ec riporta la nota stampa:\nNel 2017 Maroccolo produce assieme a Cristiano Santini \u201cDel mare la distanza\u201d (Contempo Records, 2017), il disco solista di Miro Sassolini, gi\u00e0 cantante dei Diaframma nei primi tre dischi ufficiali.\nDopo la significativa esperienza di \"A.C.A.U.\", l\u2019attitudine alla realizzazione di musica composta in \u201csolitudine\u201d ma non \u201cda solo\u201d, trova conferme e nuovi territori. Maroccolo lancia un\u2019idea ed esordisce con un disco perpetuo che chiamer\u00e0 \u201cAlone\u201d e che prevede delle uscite periodiche. Il progetto viene proposto ad Alessandro \"Tozzo\" Nannucci, collaboratore di Contempo Records, e fin dal principio coinvolge Marco Cazzato, illustratore, e Mirco Salvadori, giornalista e scrittore. L'idea \u00e8 infatti quella di far ruotare il progetto attorno a linguaggi artistici diversi: la musica, ma anche la parola scritta e l'immagine. La genesi del progetto \u00e8 ben illustrata in una lunga videointervista con Francesco Coniglio presente su YouTube. Assieme a Maroccolo, Nannucci, Cazzato e Salvadori diventano a tutti gli effetti i membri fondatori del progetto \"Alone\". Oltre all'artwork dei primi quattro volumi, Cazzato curer\u00e0, insieme al regista e animatore Michele Bernardi, anche la realizzazione dei video che accompagnano l'uscita di ciascun capitolo dell'opera.\nI primi quattro volumi, anticipati da un numero \u201czero\u201d e pubblicati con cadenza semestrale, si intitolano \u201cTundra\u201d, \u201cAbisso\u201d, \u201cPalude\u201d e \u201cMente\u201d (Contempo Records, tra dicembre 2018 e luglio 2020). Ogni volume mantiene un proprio filo conduttore e ospita svariate partecipazioni di artisti, amici e colleghi musicisti che interpretano in maniera complementare le trame musicali proposte da Maroccolo. Tra questi: Jacopo \u201cIosonouncane\u201d Incani, Stefano \u201cEdda\u201d Rampoldi, Luca \u201cSwanz\u201d Andriolo, Mercedes Pintore, Enrico Farnedi, Nina Maroccolo, Angela Baraldi, Francesca Bono, Beppe Brotto, Andrea Cavalieri, Alessandra Celletti, Howie B, Life In The Woods, Marina Rei, Adriano Viterbini, Don Backy, Matilde Benvenuti, Giorgio Canali, Flavio Ferri, Umberto Maria Giardini, L\u2019Aura, Luca Martelli e Teho Teardo.\nNel 2019 Maroccolo rimane affascinato dall\u2019energia e dalla motivazione espresse dal trio \u201cLife in the Woods\u201d, sul quale ha riposto la sua attenzione producendo un singolo e l\u2019EP \u201cBlue\u201d (Contempo Records, 2019).\nTra il 2019 ed il 2020 Maroccolo risponde a svariati inviti, suonando le parti di basso nel singolo omonimo del nuovo disco di Marina Rei, Per essere felici (Perenne, 2020), poi nel primo disco solista di Cristiano Godano, Mi ero perso il cuore (Al-Kemi Records, 2020), infine suona e collabora in tre pezzi dell\u2019album di Flavio Ferri, membro dei Delta V, intitolato \u201cTestimone di passaggio\u201d (Vrec, 2020).\nDurante il \u201clockdown\u201d che dal mese di marzo del 2020 in poi, cancella e mette in ginocchio tutte le attivit\u00e0 artistiche per via dell\u2019emergenza sanitaria dovuta alla pandemia da COVID-19, Maroccolo concretizza alcune idee e pensieri. Una promessa di collaborazione riguarda Stefano Rampoldi, noto dome Edda, attualmente autore molto apprezzato che negli anni novanta calc\u00f2 i palchi di tutta Italia come cantante e frontman della band milanese Ritmo tribale. Nel periodo di chiusura forzata, i due amici si scambiano a distanza spunti e spezzoni audio, impressioni, battute, gags, dai quali poi nascono testi e musiche che Maroccolo metabolizza e arrangia sigillato nel suo studio della \u201cBicocca\u201d. Nasce cos\u00ec un disco concepito per corrispondenza, intitolato \u201cNoio; volevam suonar.\u201d Il disco, che anche nella copertina prende spunto dalla parafrasi della famosa gag di Tot\u00f2 e Peppino De Filippo alle prese con un vigile urbano milanese, grazie al supporto di Contempo Records e PhonoPress, verr\u00e0 regalato a pi\u00f9 di 1.500 persone che ne faranno richiesta. Contiene undici canzoni, due delle quali reinterpretazioni di \u201cCastelli di sabbia\u201d (Claudio Rocchi) e \u201cSognando\u201d (Don Backy). Quest'ultimo, coinvolto \u201cper corrispondenza\u201d, registrer\u00e0 la sua voce per telefono per una versione del brano destinato al IV volume di \"Alone\".\nTra Maroccolo e Flavio Ferri nasce un\u2019intesa spontanea e sulla scia della collaborazioni in \u201cAlone\u201d, Maroccolo affida a quest\u2019ultimo la realizzazione del remix del brano \u201cMaranza\u201d contenuto in \u201cNoio; volevam suonar.\u201d, e stampato in un originalissimo 12\u201d in vinile giallo trasparente (Contempo Records, 2020). La copertina del 12\", ideata e realizzata da Marco Olivotto, \u00e8 un omaggio a Radio-Activity dei Kraftwerk, il cui membro fondatore Florian Schneider \u00e8 scomparso proprio nei giorni della lavorazione dell'album.\nEra il febbraio del 1982 quando i Litfiba, su idea del giornalista e animatore culturale Bruno Casini, nonch\u00e9 primo manager del gruppo, diedero vita alla \u201cMephistofesta\u201d, una performance rimasta unica, immersa tra musica e teatro espressionista, tra il reale ed gotico. Alla fine del 2020 e nelle prime settimane del 2021, Maroccolo e Antonio Aiazzi concepiscono \u201cMephisto Ballad\u201d (Contempo Records, 2021) prendendo proprio spunto dall\u2019embrione musicale \u201cE.F.S. 44\u201d contenuto nel primo EP omonimo dei Litfiba. Questa versione contemporanea, principalmente strumentale, con Flavio Ferri alla chitarra e synth, si rif\u00e0 volutamente ai paesaggi sonori e alle atmosfere sonore di Philip Glass e Michael Nyman, sulle quali si poggiano le incursioni vocali di Giancarlo Cauteruccio, liberamente ispirati al Faust di Johann Wolfgang von Goethe.\nNel 2021, Gianni Maroccolo procede nella sua attivit\u00e0 di workshop e seminari di musica d'insieme e produzione artistica, un ambito che ha frequentato per molto tempo. Sta lavorando alla produzione del nuovo album di Edda, la cui pubblicazione \u00e8 prevista nel 2022 per Ala Bianca. Parallelamente, sta portando avanti un progetto in duo con il produttore e musicista australiano Hugo Race, a suo tempo chitarrista di Nick Cave and the Bad Seeds (1983-84).\nGianni Maroccolo e il Festival di Sanremo.\nNel corso della serata dedicata alle cover della settantunesima edizione del Festival della Canzone Italiana di Sanremo 2021, presentata da Amadeus, Fiorello e dal calciatore Zlatan Ibrahimovi\u0107, sono ben due i brani portati sul palco del teatro Ariston riconducibili all\u2019estesa carriera di Maroccolo: \u201cAmandoti\u201d dei CCCP - Fedeli Alla Linea, completamente rimaneggiata dai M\u00e5neskin (vincitori dell\u2019edizione), guidati dal musicista e produttore Manuel Agnelli e \u201cDel Mondo\u201d del Consorzio Suonatori Indipendenti, nella versione personalizzata da Max Gazz\u00e8 e Daniele Silvestri accompagnati dalla Magic Mistery Band.\nInvece, nella quarantottesima edizione del Festival di Sanremo del 1998, era stata la volta dei Luciferme, che parteciparono nella sezione Giovani con il brano \u201cIl soffio\u201d prodotto da Maroccolo.\nPi\u00f9 indietro nel tempo, si registrano altre incursioni \u201cindirette\u201d di Maroccolo nella kermesse musicale sanremese. Nel 1992 infatti collabora con la band torinese degli Statuto cui produce artisticamente l\u2019album \u201cZighid\u00e0\u201d che contiene diversi singoli rappresentativi come \u201cPiera\u201d e \u201cAbbiamo vinto il Festival di Sanremo\u201d, quest\u2019ultimo, successivamente all\u2019esibizione in concorso alla quarantaduesima edizione del Festival di Sanremo, entr\u00f2 in classifica tra i singoli pi\u00f9 venduti del periodo, posizionandosi al nono posto nella categoria \"Nuove Proposte\" e nella Top 10 dei singoli venduti in Italia.\nIl vero esordio, risale per\u00f2 alla quarantunesima edizione del 1991, quando i Timoria, partecipano con la canzone \u201cL\u2019uomo che ride\u201d, scritto da Omar Pedrini con la produzione artistica di Maroccolo, brano che poco dopo verr\u00e0 incluso nell\u2019album \u201cRitmo e dolore\u201d. Il gruppo bresciano verr\u00e0 eliminato e non arriver\u00e0 alla finale del concorso, tuttavia si aggiudicher\u00e0 il Premio della Critica nella Sezione Giovani."}
{"id": "210324", "revid": "671029", "url": "https://it.wikipedia.org/wiki?curid=210324", "title": "Mario Primicerio", "text": "Biografia.\nSi laurea in fisica nel novembre 1962. L'anno successivo \u00e8 ricercatore presso il laboratorio di gas ionizzati di Frascati; dal 1970 \u00e8 presso l'Universit\u00e0 di Firenze, prima come professore associato e dal 1975 come professore ordinario di meccanica razionale.\nDal 1995 al 1999 ha ricoperto la carica di sindaco di Firenze.\nSocio nazionale dell'Accademia Nazionale dei Lincei, \u00e8 stato presidente dell'I2T3 (Industrial Innovation Through Technological Transfer) e presidente della Societ\u00e0 italiana di matematica applicata e industriale (SIMAI).\n\u00c8 stato professore visitatore ad Austin, Pechino, Helsinki, Minneapolis, Novosibirsk, Oxford, Parigi, San Carlos (Brasile), Rosario (Argentina), Tel Aviv (Israele).\nNel 2005 il comitato esecutivo della European Mathematical Society (EMS) lo nomina presidente del Comitato di matematica applicata della stessa EMS, con inizio delle funzioni nel 2006 e termine nel 2012.\nNel 2007 \u00e8 eletto (confermato nel 2011) nel Direttivo dell'International Council for Industrial and Applied Mathematics (ICIAM).\nDal 20 giugno 2008 al 2012 \u00e8 stato membro del consiglio di amministrazione della INSO Sistemi per le Infrastrutture Sociali S.p.A.\n\u00c8 presidente della Fondazione Giorgio La Pira di Firenze."}
{"id": "210333", "revid": "59785", "url": "https://it.wikipedia.org/wiki?curid=210333", "title": "Baklava", "text": "Il baklava o baclava (turco: baklava) \u00e8 un dessert ricco di zucchero (o miele) e frutta secca originario dell'odierna Turchia. Esso era uno dei dolci pi\u00f9 popolari della cucina ottomana. \u00c8 molto popolare nella cucina Turca e in gran parte delle altre cucine del Medio Oriente, in quelle del Caucaso del sud, dell'Asia Centrale e dei Balcani. Esistono diverse versioni, fra le quali quelle albanesi (\"bakllava\"), arabe (\u0628\u0642\u0644\u0627\u0648\u0629 \"baql\u0101wa\"), armene (\u0583\u0561\u056d\u056c\u0561\u057e\u0561 \"p\u02bca\u1e2blava\"), bosniache (\"baklava\"), bulgare (\"\u0431\u0430\u043a\u043b\u0430\u0432\u0430\"), greche (\"\u03bc\u03c0\u03b1\u03ba\u03bb\u03b1\u03b2\u03ac\" \"baklav\u00e0\"), israeliane (\u05d1\u05b7\u05bc\u05e7\u05b0\u05dc\u05b8\u05d5\u05b8\u05d4 ,\u05d1\u05e7\u05dc\u05d5\u05d5\u05d4 \"baqlava\"), libanesi (\u0628\u0642\u0644\u0627\u0648\u0629 \"Ba'lewa\"), persiane (\u0628\u0627\u0642\u0644\u0648\u0627 \"baqlav\u0101\"), tunisine (\u0628\u0642\u0644\u0627\u0648\u0629 \"baklewa\"), romena ( \"baclava\" ).\nOrigini.\nLa storia del baklava non \u00e8 ben documentata. \u00c8 stata rivendicata da molti gruppi etnici, ma molto probabilmente si tratta di un piatto turco proveniente dall'Asia Centrale, sviluppato nella sua forma attuale nelle cucine imperiali del Palazzo di Topkapi.\nMolti dolci ottomani, utilizzando pasta, grano, sesamo, noci e frutta, sono simili a dolci analoghi della cucina bizantina, alcuni dei quali erano simili al b\u00f6rek, halva, e cos\u00ec via. Speros Vryonis identifica il dolce greco antico chiamato alternativamente \"gastris\" (\u03b3\u03ac\u03c3\u03c4\u03c1\u03b9\u03c2), \"kopt\u00e8\" (\u03ba\u03bf\u03c0\u03c4\u1f74 \u03c3\u03b7\u03c3\u03b1\u03bc\u03af\u03c2), \"kopt\u00f2n\" (\u03ba\u03bf\u03c0\u03c4\u03cc\u03bd), o \"koptoplak\u00f9s\" (\u03ba\u03bf\u03c0\u03c4\u03cc\u03c2), menzionato nei \"Dipnosofisti\" di Ateneo, come il baklava, e lo definisce un \"piatto preferito dai bizantini\". Ma sebbene il gastris contenesse un ripieno di noci e miele, i suoi strati esterni non contenevano alcuna pasta, ma piuttosto una miscela di miele e sesamo simile ai moderni \"pasteli\" o \"halva\".\nPerry ha raccolto prove per dimostrare che pani a strati sono stati creati dai popoli turchi dell'Asia centrale, e sostiene che \"l'anello mancante\" tra i pani piegati e stratificati dell'Asia centrale (che non contengono noci) e la pasticceria moderna a base di pasta sfoglia come il baklava \u00e8 il piatto azero \"Bak\u0131 pakhlavas\u0131\", il quale utilizza strati di pasta e noci. Il tradizionale \"pakhlava\", \"puskal\" o \"yupka\" usbeco, e specialit\u00e0 gastronomiche tartare come lo \"Yoka\", tutti \"B\u00f6rek\" dolci o salati composti da 10-12 strati di pasta, sono i primi esempi di pasta a strati nelle regioni turche. La pasta fillo sottile come quella usata oggi, probabilmente \u00e8 stata sviluppata nelle cucine del Palazzo Topkapi.\nIl Sultano era solito donare vassoi di baklava ai giannizzeri il 15 del mese di Ramadan in una processione cerimoniale chiamata \"Baklava Alay\u0131\".\nAltre ipotesi sulle origini del baklava comprendono: che esso risalga all'antica Mesopotamia, e sia stato menzionato in un libro di cucina mesopotamica sui piatti a base di noce; che al-Baghdadi lo descriva nel suo libro di cucina del XIII secolo; che si tratti di un dolce popolare bizantino. Tuttavia Claudia Roden non ha trovato alcuna evidenza di ci\u00f2 in fonti arabe o persiane anteriori al periodo ottomano. Un'ultima ipotesi \u00e8 che derivi dalla Placenta, una focaccia Romana antica.\nUna delle pi\u00f9 antiche ricette conosciute di un tipo di proto-baklava si trova in un libro di cucina cinese scritto nel 1330 sotto la Dinastia Yuan sotto il nome di \"g\u00fcllach\". Il \"G\u00fclla\u00e7\" esiste ancora nella cucina turca. In questo dolce, strati di pasta fillo sovrapposti sono bagnati uno ad uno in latte riscaldato con lo zucchero. Esso si serve con noci e melograno fresco e generalmente viene mangiato durante il Ramadan.\nVariet\u00e0.\nCiascuna regione possiede la sua variante. Si tratta di un piatto molto dolce costituito di pasta fillo, sciroppo di zucchero (il quale pu\u00f2 essere sostituito con il miele) e, in base alle ricette di pistacchi, noci o nocciole. In Libano da molti anni fu introdotta anche la versione del baklava per diabetici.\nPreparazione.\nIl baklava \u00e8 un dolce complesso e stratificato, di sottili sfoglie di pasta fillo, proprio come foglie o fogli di carta, imburrate e appoggiate in una teglia: noci tritate pi\u00f9 o meno finemente (le quali possono essere sostituite da pistacchi), vengono sparse sui vari strati, che vengono poi cotti al forno, prima di essere imbevuti con una soluzione di zucchero e succo di limone o miele e spezie con acqua di rose. Nelle tradizioni greca e turca, a questo punto viene tagliato in triangoli, quadrati o rettangoli, in Libano la forma prediletta \u00e8 quella del diamante/rombo o sempre in Turchia, arrotolato e tagliato in fette circolari. Come quasi tutti i piatti molto diffusi, quasi ogni regione, o forse quasi ogni famiglia, ne conserva una ricetta diversa.\nTradizionalmente secondo gli Ortodossi il numero di strati che compongono il baklava ammonta a 33, in riferimento agli anni della vita di Cristo.\nMarchio IGP.\nLa \"Antep baklavas\u0131 o Gaziantep Baklavas\" \u00e8 una denominazione che designa un tipo di baklava il cui ingrediente principale \u00e8 il pistacchio di Antep (\"Antep f\u0131st\u0131\u011f\u0131\") e prodotto nella provincia di Gaziantep in Turchia. Conosciuta per i suoi pistacchi, la citt\u00e0 di Gaziantep ha pi\u00f9 di un centinaio di pasticcerie e ha la fama di produrre il miglior baklava di tutta la Turchia.\nNel dicembre 2013, a livello europeo, la denominazione \"Antep Baklavas\u0131 / Gaziantep Baklavas\" \u00e8 stata riconosciuta indicazione geografica protetta (IGP)."}
{"id": "210334", "revid": "1437331", "url": "https://it.wikipedia.org/wiki?curid=210334", "title": "Fiat C.R.32", "text": "Il Fiat C.R.32 (Caccia Rosatelli, dal nome del progettista) era un aereo biplano da caccia prodotto dall'azienda italiana Fiat Aviazione negli anni trenta.\nImpiegato principalmente dalla Aviazione Legionaria, durante la guerra civile spagnola, e dalla Regia Aeronautica, nel primo periodo della seconda guerra mondiale, venne adottato anche dalle aeronautiche cinese, ungherese, austriaca, venezuelana e paraguayana. Utilizzato durante la Guerra civile spagnola a sostegno dei Nazionalisti, in Spagna, si guadagn\u00f2 presto la reputazione di uno dei migliori biplani prodotti. Nel Paese iberico fu anche costruito su licenza e rest\u00f2 in servizio fino al 1953, vent'anni dopo il suo primo volo.\nQuesto piccolo aereo della Fiat era compatto, robusto, assai manovrabile e diede delle ottime dimostrazioni delle proprie capacit\u00e0 in tutta Europa, alla guida dei piloti delle Pattuglie acrobatiche.\nAncor oggi conserva la reputazione incontestata di essere stato il pi\u00f9 famoso degli aerei da caccia italiani. Seppure non eccezionalmente rapido, era robusto, maneggevole e potentemente armato, per la sua epoca (il decennio 1930-1940), con le sue due mitragliatrici Breda-SAFAT da 12,7 millimetri, sincronizzate e sparanti attraverso il disco dell'elica.\nStoria del progetto.\nProgettato dall'ingegner Celestino Rosatelli, rappresentava uno sviluppo del Fiat C.R.30, suo precedente progetto: un aereo elegante e veloce che riscosse un certo successo.\nMesso in lavorazione nella seconda met\u00e0 del 1932, il prototipo del Fiat C.R.32 venne completato nella primavera del 1933. Vol\u00f2 per la prima volta il 28 aprile 1933, dal campo della Fiat Avio di Torino. \nIl C.R.32 era molto simile al suo predecessore: biplano dalla configurazione sesquiplana, in quanto l'ala inferiore era pi\u00f9 piccola. Le ali avevano una struttura mista, con longheroni e centine in duralluminio e rivestimento in tela. Le controventature erano composte da montanti interalari - costituiti da tubolari rigidi a forma di W \"(montanti tipo Warren) \" (la tipica travatura degli S.V.A.) e da tiranti di acciaio. Stessa struttura di metallo e tela per gli alettoni, presenti solo sull'ala superiore. La fusoliera era in tubi di alluminio e acciaio, ed era rivestita in duralluminio sul muso, fino al posto di pilotaggio, sul dorso, nella parte inferiore sotto la coda, e con tela nella parte restante (lati e \"pancia\").\nIl motore era il Fiat A. 30 RA, raffreddato ad acqua. Progettato nel 1930 e costruito in serie (era montato anche sul C.R. 30 e sul Ro. 37) era un propulsore in linea, con 12 cilindri a V di 60\u00b0, con una potenza massima di 600 CV, a bassa quota e a 2.600 giri/minuto. Azionava un'elica bipala metallica a passo variabile (ma regolabile solo a terra). Il motore non utilizzava il normale carburante avio, ma una benzina a 94 ottani, ottenuta miscelando 55% di benzina, 22% di benzolo e 23% di alcool.\nIl C.R. era armato inizialmente con mitragliatrici Breda-SAFAT calibro 7,7 mm, ma il caccia era predisposto per montare due 12,7 mm, con 350 colpi ciascuna, montate sopra la capotta motore e sparanti attraverso il disco dell'elica con sistema di sincronizzazione. \nL'abitacolo del pilota era aperto, con parabrezza. La strumentazione era quella standard dell'epoca: bussola OMI 03, anemometro da 460\u00a0km/h, variometro, virosbandometro, contagiri e altimetro da 8\u00a0000 m e traguardo di puntamento a visuale libera e cannocchiale con poggiafronte per mirare, in seguito sostituiti da un collimatore a riflessione. Tutti gli esemplari erano predisposti per montare l'apparato rice-trasmittente, ma la radio RA.80-1 era un \"optional\" e quando era montata era collegata ad un generatore elettrico a mulinello montato davanti al serbatoio di riserva, sulla carenatura al centro dell'ala superiore. Alla radice della semiala inferiore sinistra, vi era la predisposizione per una cinefotomitragliatrice OMI FM.62, sincronizzata con le mitragliatrici.\nIl nuovo caccia era pi\u00f9 piccolo, con una superficie alare minore e soprattutto presentava una diversa distribuzione dei pesi, ottenuta da una ricollocazione dei serbatoi, che consentivano al C.R.32 una velocit\u00e0 e maneggevolezza superiori al predecessore.\nIl biplano Fiat fu un immediato successo. I primi ordini furono assegnati nel marzo 1934 e l'anno dopo fu consegnato al 1\u00ba Stormo Caccia Terrestre, 3\u00ba e 4\u00ba Stormo. Della versione originale furono prodotti 383 esemplari, di cui 291 destinati alla Regia Aeronautica, 76 al Regno d'Ungheria e 16 alla Repubblica di Cina.\nIn totale la produzione della Fiat ammont\u00f2 ad almeno 1\u00a0212 esemplari.\nImpiego operativo.\nGuerra civile spagnola.\nL'aereo ebbe il suo battesimo del fuoco durante la Guerra civile spagnola nel 1936. Il 18 agosto di quell'anno arrivarono in Spagna i primi 12 C.R.32 \"Freccia\" che costituirono le squadriglie \"Cucaracha\", \"Gamba di Ferro\" e \"Asso di Bastoni\" del 3\u00ba Stormo. Gi\u00e0 il 21 di quel mese i C.R.32 dell'Aviazione Legionaria abbattevano il primo aereo nemico, un Nieuport-Delage NiD-52, nel cielo di Cordova. La vittoria aerea era del tenente pilota, Vittorino Ceccherelli, Medaglia d'oro al valor militare, che trover\u00e0 la morte proprio nei cieli di Spagna. In tutto, il governo italiano invi\u00f2 in Spagna tra 365 e 405 C.R.32. Altri 127-131 furono forniti direttamente all'Aviaci\u00f3n Nacional, l'aeronautica militare della fazione franchista, dei quali sei esemplari furono catturati dagli avversari repubblicani della Fuerzas A\u00e9reas de la Rep\u00fablica Espa\u00f1ola. Uno di questi ultimo fu inviato in Unione Sovietica per valutazione.\nCon l'agile C.R.32, gli italiani stabilirono immediatamente la loro supremazia sugli avversari, che potevano contare su un campionario eterogeneo di velivoli da caccia e da bombardamento di varia provenienza e di prestazioni diversissime. Nel corso del conflitto l'Aviazione Repubblicana ebbe a disposizione, infatti, pi\u00f9 di 2\u00a0400 aerei: 214 erano in suo possesso al 18 luglio 1936, 260 vennero costruiti in Spagna nei tre anni di guerra, 40 erano ex-velivoli civili, quasi 1.400 russi (pi\u00f9 di 1\u00a0000 i caccia) ed altri 500 erano di costruzione britannica, statunitense, francese, olandese e cecoslovacca. Grazie ad una combinazione di manovrabilit\u00e0 della macchina e di abilit\u00e0 dei piloti da caccia dell'Aviazione Legionaria, i C.R. riuscirono a prevalere anche su avversari pi\u00f9 veloci e dall'impostazione pi\u00f9 moderna. L'Aviacion Legionaria rivendic\u00f2 l'abbattimento di 60 (di cui 48 confermati) moderni bombardieri russi Tupolev SB-2, delle forze repubblicane, considerati, fino ad allora, inintercettabili. E a fronte della perdita di 73 Fiat, i legionari rivendicarono l'abbattimento - confermato - di 242 biplani Polikarpov I-15 e 240 monoplani Polikarpov I-16, i celebri \"Rata\", oltre a un centinaio di altri abbattimenti non confermati.\nAssi spagnoli del Fiat C.R.32.\nIl pi\u00f9 grande asso del Fiat C.R.32 \u00e8 stato lo spagnolo Joaqu\u00edn Garc\u00eda-Morato. Morato \u00e8 anche il pilota nazionalista con il maggior numero di abbattimenti nella guerra civile spagnola. Ottenne 36 delle sue 40 vittorie aeree sul biplano Fiat che portava il numero \"3-51\" sulla fusoliera. Nell'aprile 1939, a guerra finita, mentre si esibiva in acrobazie a bassa quota, davanti a delle cineprese, il motore del suo C.R. 32 ebbe un guasto provocando la caduta dell'aereo e la morte del suo pilota.\nUn altro asso nazionalista spagnolo fu il \"Capitano\" Manuel Vasquez Sagaztizabal, che ottenne 21 1/3 vittorie volando sul C.R.32 con il \"Grupo 2-G-3\", prima di essere abbattuto ed ucciso il 23 gennaio 1939. \nIl \"Comandante\" Angel Salas Larrazabal, dopo un primo abbattimento con un Nieuport-Delage 52, pass\u00f2 al C.R.32, abbattendo il 29 ottobre 1936 \u2013 primo pilota da caccia nazionalista a riuscire nell'impresa - il velocissimo (per i tempi) bombardiere bimotore sovietico Tupolev SB-2. Larrazabal abbatt\u00e9 con il Fiat altri quattro aerei nemici prima di essere trasferito a un'unit\u00e0 equipaggiata con i tedeschi Heinkel He 51. Ma dopo altre due vittorie con questo velivolo, ader\u00ec al nuovo \"Grupo 2-G-3\", equipaggiato con i C.R.32. Con questa unit\u00e0, pilotando di nuovo il biplano Fiat, port\u00f2 il totale delle sue vittorie aeree a 16, abbattendo \u2013 tra gli altri \u2013 tre SB-2 e un I-16 in una singola missione, il 2 settembre 1938. Il \"Capitano\" Miguel Guerrero Garcia, infine, ottenne nove delle sue 13 vittorie pilotando il biplano Fiat: quattro I-15, tre \u201cPapagayos\u201d (bombardieri d'assalto Polikarpov R-5 e Polikarpov R-Z) e due I-16.\nItalia.\nRegia Aeronautica.\nI Fiat C.R.32 - come i precedenti C.R.30 - furono usati per numerose manifestazioni aeree, molte delle quali tenute in Italia. In occasione delle visite di uomini di stato, il 4\u00ba Stormo, l'unit\u00e0 d\"'\u00e9lite\" della Regia Aeronautica, basato a Gorizia (Merna), organizzava spettacolari esibizioni con formazioni di 5 \u00f7 10 velivoli. Nel 1936, tali manifestazioni vennero replicate in altre citt\u00e0 europee e, l'anno seguente, in tutto il Sud America. Il ritorno in Europa della squadra di piloti acrobatici culmin\u00f2 in un grandioso spettacolo a Berlino.\nLe notevoli caratteristiche acrobatiche del C.R.32 e il suo indiscusso successo in Spagna diedero ai vertici della Regia Aeronautica l'errata convinzione che aerei con formula biplana avessero ancora un valido potenziale come macchine da guerra anche quando ormai questo tipo di aereo era superato dai pi\u00f9 veloci, pi\u00f9 protetti - e meglio armati - monoplani. Questa scelta fece s\u00ec che allo scoppio del conflitto, i due terzi degli aerei da caccia della Regia Aeronautica fossero biplani. \nIl C.R.32 fu consegnato ai reparti da caccia dal 1935. Allo scoppio della Seconda guerra mondiale erano in linea, infatti, 294 C.R.32 e 300 C.R.42, pi\u00f9 del doppio dei nuovi caccia monoplani disponibili. L'unico caccia britannico rispetto al quale i biplani Fiat erano di prestazioni di poco superiori era il Gloster Gladiator, che per\u00f2 era pi\u00f9 maneggevole ed aveva un numero doppio di mitragliatrici (sebbene di calibro inferiore). Il biplano da caccia della RAF era, inoltre, nel 1940, ormai in fase di rimpiazzo a vantaggio dei moderni Hawker Hurricane e Supermarine Spitfire, ma prestava servizio ancora nel Mediterraneo, in Medio Oriente e in Africa Orientale.\nAllo scoppio delle ostilit\u00e0 i C.R.32 erano in dotazione al 1\u00ba, 2\u00ba, 6\u00ba Stormo e Caccia Terrestre e ad alcuni Gruppi Autonomi, oltre che alla 410\u00aa e 411\u00aa Squadriglia Autonoma Caccia in Africa Orientale.\nNord Africa.\nI primi Fiat CR.32 a vedere impiego operativo nella seconda guerra mondiale furono quella quarantina di velivoli dislocati in Libia: a partire dal 10 giugno, infatti, i caccia del 2\u00ba Stormo effettuarono voli di protezione sulla citt\u00e0 di Tripoli e sulla piazzaforte di Tobruk. La prima azione bellica fu quella dell'11 giugno, quando sette C.R.32 attaccarono (senza risultati) una formazione di bombardieri inglesi; solo due ore dopo, comunque, altri sei biplani italiani intercettarono una formazione di Bristol Blenheim abbattendone due e danneggiandone altri quattro senza riportare perdite. L'attivit\u00e0 dei caccia del 2\u00ba Stormo continu\u00f2 con crociere di protezione sulle citt\u00e0 e lungo il confine tunisino, con scorte ai bombardieri ed anche con interventi diretti contro le forze terrestri avversarie, fino all'arrivo dei Fiat C.R.42. Dopo, i C.R.32 vennero trasferiti al 50\u00ba Stormo Assalto per essere impiegati assieme ai Breda 65 in missioni di attacco al suolo. Contro i Gloster Gladiator inglesi si dimostrarono ancora validi. Nella grande battaglia aerea del 4 agosto 1940, i biplani Fiat della 160\u00aa Squadriglia del capitano Duilio Fanali intercettavano quattro Gladiator guidati da Marmaduke \"Pat\" Pattle (destinato a diventare uno dei pi\u00f9 grandi assi alleati, con circa 50 abbattimenti), che stavano attaccando dei Breda Ba.65 (uno dei quali pilotato dal futuro \"asso degli assi\" italiano, Adriano Visconti) impegnati a mitragliare automezzi inglesi. Fanali abbatteva il Gladiator (K7908) del Sergeant Kenneth George Russell Rew (RAF no. 526687), che rimaneva ucciso. Il suo gregario, il maresciallo Romolo Cantelli, faceva precipitare gli aerei del \"Flying Officer\" Peter Wykeham-Barnes (che si salv\u00f2 e divenne un asso con 14 vittorie accreditate) e del Pilot Officer Johnny Lancaster.\nAfrica Orientale.\nIl C.R.32 ottenne i maggiori successi, nel corso della seconda guerra mondiale, in Africa Orientale. Qui, le squadriglie 410\u00aa e 411\u00aa, che schieravano la met\u00e0 dei caccia operativi nella colonia italiana, distrussero una notevole quantit\u00e0 di aerei della RAF e della South African Air Force, inclusi veloci monoplani come i Blenheim e gli Hawker Hurricane, o moderni bombardieri come gli Junkers Ju 86. \nI Fiat ebbero il loro battesimo del fuoco il 17 giugno 1940, quando i C.R. 32 della 411\u00aa Squadriglia, pilotati dal Tenente Aldo Meoli e dal Maresciallo Bossi, intercettarono proprio tre Ju 86 del \"12 SAAF Squadron\" (diretti a bombardare Wavello), scortati da due Hurricane del \"1 SAAF Squadron\". I Fiat abbatterono uno dei Ju 86 e dopo attaccarono gli Hurricane, abbattendo quello pilotato dal \"2/Lt\" B.L. Griffiths, che rimase ucciso nello schianto.\nL'abbattimento del caccia della Hawker non rest\u00f2 un caso isolato. Il 23 febbraio 1941, l'asso Alberto Veronese attacc\u00f2 l'Hurricane del \"Maj\" Laurie Wilmot, che stava mitragliando l'aeroporto di Makall\u00e8, costringendolo a un atterraggio di emergenza. Wilmot divenne un prigioniero di guerra. Ma subito dopo il suo abbattimento, Veronese fu attaccato dal \"Capt\" Andrew Duncan, sempre su Hurricane, che lo colp\u00ec, costringendolo a lanciarsi, ferito, con il paracadute. Il C.R.32 ottenne altri abbattimenti, nonostante dovesse affrontare un numero sempre crescente di velivoli pi\u00e0 moderni. La 410\u00aa squadriglia da sola riusc\u00ec ad abbattere 14 aerei nemici, prima di restare senza velivoli. Ma l'impossibilit\u00e0 di ottenere rimpiazzi e pezzi di ricambio dalla madrepatria caus\u00f2 il progressivo assottigliarsi delle fila del C.R.32. Se il 10 gennaio 1941 erano in lizza ancora 22 C.R.32, il 31 gennaio erano 14, il 10 febbraio 11 e il 5 marzo appena otto. L'ultimo C.R.32 sopravvisse fino a met\u00e0 aprile 1941.\nAltri teatri operativi.\nSuccessivamente il C.R.32 serv\u00ec ancora in Sardegna alla base di Elmas. \nDurante la Campagna di Grecia furono impiegati 14 aerei del 160\u00ba Gruppo Autonomo e nove aerei della 150\u00aa Squadriglia del 2\u00ba Gruppo (6\u00ba Stormo). Il 160\u00b0, comprendente la 393\u00aa e la 394\u00aa Squadriglia, era schierato a Drenova (Drenov\u00eb), in Albania. In seguito venne equipaggiato con i C.R.42 e rischierato a Berat. La 150\u00aa era basata a Bari, in Puglia, e durante la guerra venne equipaggiata con il Fiat G.50, dopo di che, insieme con la 150\u00aa Squadriglia dello stesso Gruppo, si trasfer\u00ec in Libia. Otto \"Frecce\" della 163\u00aa Squadriglia, basata sull'aeroporto di Gadurr\u00e0, a Rodi, in Grecia, presero parte alla Battaglia di Creta, dopo la quale il C.R.32 fu impiegato solo nelle Scuole Caccia come aereo da addestramento.\nAustria.\nL'Heimwehr Flieger Korps, la forza aerea della prima repubblica austriaca, oper\u00f2 con 45 esemplari di C.R.32bis (Dienstnummern 135-179) ordinati nel 1936. Dopo l'Anschluss e l'assorbimento dell'aeronautica austriaca nella Luftwaffe con la Luftwaffen Kommando \u00d6sterreich, i 36 esemplari rimasti vennero ceduti all'Ungheria.\nRepubblica di Cina.\nLa Repubblica di Cina fu il primo cliente estero, ordinando 16 (secondo altre fonti, 24) esemplari nel 1933 per equipaggiare la propria forza aerea, la Chung-Hua Min-Kuo K'ung-Ch\u00fcn. Questi esemplari erano in tutto simili al prototipo. Differivano dalla versione originale per le mitragliatrici Vickers da 7,7 millimetri invece delle Breda-SAFAT, per l'impianto di illuminazione e perch\u00e9 erano privi delle alettature di raffreddamento del serbatoio dell'olio sull'estrema prua. Alcuni esemplari erano dotati di radio rice-trasmittenti. I primi esemplari furono consegnati nella primavera del 1935, a Shanghai, dove furono rimontati e assegnati ad una squadriglia di Nanchang. \nIn prove comparative, si dimostrarono superiori ai Boeing P.26 ed ai biplani Curtiss Hawk III, che costituivano la spina dorsale della caccia cinese dell'epoca, ma furono soppiantati da questi ultimi, poich\u00e9 alla Cina di Chiang Kai-shek risultava difficile importare l'alcol e il benzolo da miscelare alla benzina avio per alimentare il motore del C.R.32. Nel maggio 1936 solo sei Freccia erano operativi. Fonti italiane parlano di un buon successo contro le forze giapponesi che, dopo l'inizio della Seconda guerra sino-giapponese, attaccavano Shanghai nell'agosto del 1937, ma fonti in lingua inglese attestano che i pochissimi Fiat non ebbero alcuna possibilit\u00e0 di mettersi in luce. \nL'anno dopo, con l'avanzare dell'invasione nipponica, tutti i CR.32 andarono persi.\nSpagna.\nL'Aviaci\u00f3n Nacional spagnola, la forza aerea dello schieramento franchista, emise un ordine per la fornitura di 60 C.R.32ter, i quali vennero consegnati nel 1937, a cui seguirono 27 C.R.32quater consegnati nel 1938.\nAl termine della Guerra civile spagnola, nella primavera del 1939, l'Aviazione Legionaria cedette alla Spagna i C.R.32 ancora in condizioni di volare che militarono nel rifondato Ej\u00e9rcito del Aire. In aggiunta, l'Hispano Aviaci\u00f3n di Siviglia - che aveva acquistato la licenza di produzione nel 1938 - produsse 100 C.R.32, con la designazione di Hispano Ha 132L \"Chirri\". La produzione termin\u00f2 nel 1942. Alcuni di questi velivoli rimasero in servizio fino al 1953 come addestratori acrobatici.\nUngheria.\nLa Magyar Kir\u00e1lyi Honv\u00e9d L\u00e9gier\u0151, forza aerea dell'allora Regno di Ungheria, oper\u00f2 con settantasei esemplari acquistati tra il 1935 ed il 1936, destinati principalmente all'addestramento alla caccia.\nCon il biplano della Fiat, la MKHL ebbe, nel marzo 1939, il suo battesimo del fuoco, durante il breve conflitto contro il nuovo stato della Slovacchia. I C.R.32 con le insegne magiare, armati con la mitragliatrice chain gun Gebauer 1926/31.M, guadagnarono facilmente la superiorit\u00e0 aerea nei confronti della nuova forza aerea slovacca, che, negli scontri con i biplani di produzione italiana, perse alcuni Avia B.534 e un Letov \u0160-328.\nGli ungheresi rimotorizzarono uno dei C.R.32 con un radiale Gnome-Rh\u00f4ne 14M \"Mars\" da 750 CV. In quella configurazione il velivolo raggiunse la velocit\u00e0 massima di 420\u00a0km/h a 4\u00a0000 m di quota, ottenendo consensi per introdurre la variante su tutto il parco velivoli. Tuttavia il progetto di rimotorizzazione venne annullato a causa dell'impossibilit\u00e0 di ottenere una fornitura di quei motori.\nDurante il breve conflitto contro la Jugoslavia, nel quale l'Ungheria si trov\u00f2 a fianco delle potenze dell'Asse, la MKHL perse tre C.R.32.\nIl 6 maggio 1941, l'aeronautica militare ungherese aveva ancora in linea 69 C.R.32.\nIl biplano della Fiat venne in seguito impiegato nella guerra contro l'Unione Sovietica. Quando, nel giugno 1941, il regno d'Ungheria dichiar\u00f2 guerra all'Unione Sovietica, i C.R.32 equipaggiavano due delle unit\u00e0 che fornivano copertura aerea alle truppe ungheresi: il Gruppo 1./I (basato a Szolnok), del Primo Stormo Caccia, e il Gruppo 2./I (di base a Nyiregihaz\u00e1) del Secondo Stormo Caccia.\nI caccia Fiat, ottennero, in pi\u00f9 occasioni, vittorie aeree contro aerei dell'Unione Sovietica.\nVenezuela.\nFavorevolmente impressionata dalle esibizioni della pattuglia acrobatica italiana durante la \"tourn\u00e9e\" in onore di Geo Ch\u00e1vez, la Fuerza A\u00e9rea Venezolana acquist\u00f2 9 C.R.32quater, tra il 1938 e il 1939. Questi esemplari erano dotati di uno speciale radiatore maggiorato per permettere un buon raffreddamento del motore nel torrido clima tropicale.\nI Fiat giunsero a Maracay nel secondo semestre del 1938 e equipaggiarono il 1\u00ba Regimiento de Aviacion Militar del Venezuela e furono radiati nel 1943, quando cinque di essi risultavano ancora in organico.\nCommesse non evase.\nParaguay.\nInfluenzato anch'esso dalle tourn\u00e9e promozionali in America Latina, anche il Paraguay ordin\u00f2, nel 1938, 5 (inizialmente la trattativa era per 10) C.R.32quater che andarono ad equipaggiare la 1\u00aa Escuadrilla de Caza delle Fuerzas A\u00e9reas del Ej\u00e9rcito Nacional del Paraguay (immatricolati 1-1, 1-3, 1-5, 1-7. 1-9). Questi caccia non arrivarono in tempo per prendere parte alle operazioni contro la Bolivia durante la guerra del Chaco, ma rimasero in servizio per diversi anni."}
{"id": "210338", "revid": "1458600", "url": "https://it.wikipedia.org/wiki?curid=210338", "title": "Enrico De Pedis", "text": "Biografia.\nGli inizi.\nNato e cresciuto nel cuore del rione romano di Trastevere, De Pedis inizia la sua carriera nella \"mala\" romana come scippatore per poi passare, molto presto, alle rapine legandosi ad una \"batteria\" di malavitosi dell'Alberone.\nIl 20 maggio del 1974 viene arrestato per la prima volta e, nel 1977, torna di nuovo dietro le sbarre per una rapina, commessa anni prima con Alessandro D'Ortenzi (detto \"Zanzarone\") e sconta la pena fino all'aprile del 1980.\nSempre ben vestito e ben pettinato e con una cura maniacale della propria immagine, tanto da meritarsi l'appellativo di \u201cbambolotto\u201d. Il 25 giugno 1988 si unisce in matrimonio con la fidanzata Carla Di Giovanni, conosciuta nel rione Testaccio.\nLa banda della Magliana.\nDurante la sua carcerazione, Franco Giuseppucci (detto inizialmente \"er fornaretto\" e successivamente \"er Negro\"), uno dei futuri componenti della banda e incaricato di curare la custodia e la conservazione delle armi di pertinenza di \"Renatino\" (cosa che di solito fa anche per conto di altri criminali romani), subisce il furto di un Maggiolone a bordo del quale si trova un borsone di armi affidatogli proprio da Enrico De Pedis. Dopo rapide ricerche, Giuseppucci viene a sapere che le armi, incautamente sottratte da Giovanni Tigani (detto \"Paperino\"), sono finite nelle mani di una \"batteria\" del quartiere San Paolo capeggiata da Maurizio Abbatino a cui, quindi, \"er Negro\" si rivolge per reclamarne la restituzione.\nDall'incontro tra i tre nasce quindi l'idea di unire le forze in campo per trasformare quella che in un primo tempo era nata come una semplice \"batteria\" in una vera e propria \"banda\" per il controllo della criminalit\u00e0 romana e che, da l\u00ec a poco, verr\u00e0 conosciuta come banda della Magliana. De Pedis, che non fumava, non beveva e neppure assumeva sostanze stupefacenti, al contrario degli altri appartenenti alla banda (tutti cocainomani), possedeva uno spiccato \"spirito imprenditoriale\": mentre molti altri sperperavano i propri bottini, egli investiva, anche in attivit\u00e0 legali (imprese edili, ristoranti, boutique...), i proventi derivanti dalle azioni criminose.\nIl \"debutto\" come banda \u00e8 il sequestro del duca Massimiliano Grazioli Lante della Rovere, il 7 novembre 1977 che, per l'inesperienza nel campo, finir\u00e0 nel sangue con l'uccisione del nobiluomo, ma con il riscatto di due miliardi comunque incassato. De Pedis, che non aveva partecipato all'esecuzione del sequestro in quanto ancora detenuto, si vide comunque riconosciuta una quota di quindici milioni di lire.\nDe Pedis, a capo della fazione \"testaccina\" della banda in cui ci sono, tra gli altri, l'amico di sempre, Raffaele Pernasetti (detto \u201cer palletta\u201d) e Danilo Abbruciati, venne favorito nella conquista del potere anche dalla prematura scomparsa di Giuseppucci ed Abbruciati, entrambi assassinati, sfruttando la cosa per stringere contatti con potenti esponenti delle organizzazioni di criminalit\u00e0 organizzata, in particolare siciliana e per intraprendere un'attivit\u00e0 di reinvestimento di ingenti somme di denaro in affari speculativi, in campo finanziario ed edilizio.\nNei suoi ultimi anni di vita tent\u00f2 di affrancarsi dai suoi trascorsi malavitosi; favorito dalle ingenti risorse finanziarie di cui disponeva inizi\u00f2 ad interessarsi d'arte frequentando le migliori botteghe antiquarie della capitale. In quest'ultimo periodo era solito farsi chiamare \"il presidente\".\nMorte.\nDe Pedis inizi\u00f2 a non dividere pi\u00f9 i proventi delle attivit\u00e0 con i suoi ex complici carcerati e i loro familiari. Si sentiva sciolto da tale obbligo perch\u00e9 ormai i suoi introiti provenivano in buona parte da attivit\u00e0 sue e non rientravano pi\u00f9 nei bottini comuni. Gli altri lo interpretarono come uno sgarro e nel 1989 Edoardo Toscano, appartenente alla fazione dei maglianesi, appena uscito dal carcere si mise sulle sue tracce per ucciderlo. De Pedis fu pi\u00f9 rapido: lo attir\u00f2 in un'imboscata con un pretesto e lo fece uccidere dai suoi guardaspalle Angelo Cassani detto Ciletto e Libero Angelico, meglio noto negli ambienti malavitosi col soprannome di Rufetto.\nQuando evase dal carcere Marcello Colafigli, la fazione dei maglianesi inizi\u00f2 a riorganizzarsi per eliminare De Pedis. L'occasione si present\u00f2 quando riuscirono a convincere Angelo Angelotti (che gi\u00e0 in passato era stato legato alla famigerata banda romana e che, nel 1981, con le sue \"soffiate\" aveva permesso a Danilo Abbrucciati di uccidere Massimo Barbieri) a fissare un appuntamento con Renatino il 2 febbraio 1990 a via del Pellegrino, nei pressi di Campo de' Fiori a Roma.\nAppena finita la conversazione con Angelotti, De Pedis sal\u00ec sul suo motorino ma venne affiancato al civico 65 di via del Pellegrino da una potente motocicletta con a bordo due killer che gli spararono un solo colpo alle spalle uccidendolo all'istante davanti ad alcuni passanti. Nei pressi erano appostati diversi membri della banda con funzione di copertura e supporto. I due killer pare fossero Dante Del Santo detto \"il cinghiale\" e Alessio Gozzani, anche se poi quest'ultimo fu scagionato dall'accusa di essere stato alla guida della moto, che forse era condotta da Antonio D'Inzillo (il quale mor\u00ec latitante in Sudafrica nel 2008).\nIl Pm Andrea De Gasperis rifer\u00ec alla giornalista Raffaella Notariale che i killer di De Pedis erano stati tenuti sotto controllo sin dai primi passi della preparazione del delitto. In un rapporto dell'Alto commissariato per il coordinamento alla lotta contro la delinquenza mafiosa \u00e8 ricostruito l'intero delitto, dalla preparazione, alla citt\u00e0 in cui si rifugiano i killer, fino alla loro cattura all'estero, sulla base del quale fu istruito il processo agli assassini di De Pedis. Chi stil\u00f2 quel rapporto non mosse un dito per sventare l'agguato. Si \u00e8 sempre parlato dell'omicidio come un regolamento dei conti all'interno della malavita romana, ma resta il sospetto che i servizi segreti possano aver avuto un ruolo nell'eliminare Renatino, divenuto troppo potente.\nLa sepoltura nella basilica di Sant'Apollinare.\nI funerali di De Pedis furono celebrati nella Basilica di San Lorenzo in Lucina.\nLa sua salma, inizialmente tumulata nel Cimitero del Verano, fu trasferita circa due mesi dopo all'interno della cripta della basilica di Sant'Apollinare a Roma. La sepoltura in Sant'Apollinare, chiesta dalla vedova per esaudire un desiderio dello stesso De Pedis, fu autorizzata, in deroga al diritto canonico dal Vicariato di Roma dopo che il rettore della basilica, monsignor Piero Vergari, attest\u00f2 in una lettera del 6 marzo 1990 che De Pedis in vita fu un benefattore dei poveri che frequentavano la basilica. Il 24 aprile la salma di De Pedis venne tumulata e le chiavi del cancello vennero consegnate alla vedova ed al rettore della chiesa.\nDella sepoltura di De Pedis in Sant'Apollinare parl\u00f2 il 9 luglio 1997 sul \"Messaggero\" la giornalista Antonella Stocco. L'articolo suscit\u00f2 vive polemiche e un'interrogazione in Parlamento a seguito delle quali venne precluso al pubblico l'accesso alla cripta. Gi\u00e0 in precedenza il giudice Andrea De Gasperis aveva dato incarico alla DIA di indagare sulla sepoltura di De Pedis. Il Vicariato, a fronte di alcune richieste di portare via dalla basilica la salma, dichiar\u00f2 che, pur comprendendo le perplessit\u00e0 ingenerate dalla sepoltura non riteneva ormai opportuna un'estumulazione. \nSu autorizzazione della magistratura italiana conforme al desiderio espresso dalla vedova di De Pedis, il 18 giugno 2012, al termine delle ulteriori indagini effettuate sulla sepoltura la salma di De Pedis fu traslata dalla basilica di Sant'Apollinare e trasferita al Cimitero di Prima Porta dove venne cremata. Successivamente le ceneri furono disperse in mare.\nIl presunto coinvolgimento nel caso Orlandi.\nIl coinvolgimento di Enrico De Pedis nella scomparsa di Emanuela Orlandi, cittadina vaticana figlia di un commesso della Prefettura della Casa Pontificia, sparita in circostanze misteriose all'et\u00e0 di 15 anni il 22 giugno del 1983 a Roma, inizi\u00f2 a prendere forma nel 2008 dalle indagini della magistratura romana che seguirono alle dichiarazioni (mai riscontrate e spesso confutate) di Sabrina Minardi, pentita ed ex amante di Renatino, secondo cui De Pedis avrebbe eseguito materialmente il sequestro per ordine dell'allora capo dell'Istituto per le Opere di Religione (IOR), monsignor Paul Marcinkus. Sempre a detta della Minardi, la Orlandi fu assassinata sei o sette mesi dopo il sequestro e il suo cadavere occultato all'interno di una betoniera nei pressi di Torvajanica, assieme ai resti di un altro giovanissimo ostaggio, Domenico Nicitra, figlio undicenne di un ex appartenente alla banda della Magliana, il siciliano Salvatore Nicitra.\nLe dichiarazioni della Minardi, bench\u00e9 riconosciute dagli inquirenti come incoerenti (il piccolo Nicitra, ad esempio, in realt\u00e0 scomparve solo nell'estate del 1993, tre anni dopo la morte di De Pedis), anche a causa dell'uso di droga da parte della donna, attirarono nuovamente l'attenzione degli investigatori quando, mesi dopo, venne rinvenuta la BMW che la stessa Minardi raccont\u00f2 di aver utilizzato per il trasporto della Orlandi e che risult\u00f2 appartenuta prima al faccendiere Flavio Carboni e successivamente a uno dei componenti della banda della Magliana.\nGi\u00e0 nel luglio del 2005, comunque, il caso venne collegato alla vicenda Orlandi, quando alla redazione del programma televisivo \"Chi l'ha visto?\", in onda su Rai 3, arriv\u00f2 una telefonata anonima: \u00abRiguardo al fatto di Emanuela Orlandi, per trovare la soluzione del caso, andate a vedere chi \u00e8 sepolto nella cripta della basilica di Sant'Apollinare, e del favore che Renatino fece al cardinal Poletti, all'epoca, e chiedete al barista di via Montebello, che pure la figlia stava con lei...\u00bb. Partendo da questa telefonata, la giornalista Raffaella Notariale riusc\u00ec a trovare le fotografie della tomba e i documenti originali che autorizzavano lo spostamento della salma di De Pedis dal cimitero del Verano, a Roma, alla cripta della basilica di Sant'Apollinare, firmati dal cardinale Ugo Poletti e da monsignor Piero Vergari. Dopo la telefonata, alla redazione della trasmissione \"Chi l'ha visto?\" fu recapitato un biglietto anonimo con su scritto: \u00abLasciate in pace Renatino\u00bb.\nNel 2007 un altro pentito della banda della Magliana, Antonio Mancini, detto \"Accattone\", rilasci\u00f2 dichiarazioni relative al coinvolgimento di De Pedis e di alcuni esponenti vaticani nella vicenda di Emanuela Orlandi, rivelando ai magistrati della Procura di Roma che in carcere, all'epoca della scomparsa della quindicenne \u00absi diceva che la ragazza era robba nostra (della banda, ndr), l'aveva presa uno dei nostri\u00bb.\nLe dichiarazioni di Mancini sembrano confermate anche da Maurizio Abbatino, collaboratore di giustizia e grande accusatore della banda che, nel dicembre del 2009, rivel\u00f2 al procuratore aggiunto titolare dell'inchiesta sulla Magliana alcune confidenze raccolte fra i loro membri sul coinvolgimento di De Pedis e dei suoi uomini nel sequestro e nell'uccisione di Emanuela nell'ambito di rapporti intrattenuti da lui con alcuni esponenti del Vaticano.\nAltro indizio che collegherebbe De Pedis alla scomparsa venne individuato da alcuni nell'insolita sepoltura di Renatino nella basilica di Sant'Apollinare a Roma, di propriet\u00e0 dell'Amministrazione del Patrimonio della Sede Apostolica e gestita pastoralmente dal Vicariato di Roma, posizionata proprio accanto alla scuola di musica frequentata dalla ragazza. Il 14 maggio 2012, su disposizione dell'Autorit\u00e0 giudiziaria, fu aperto il sarcofago di marmo contenente la bara di De Pedis: gli accertamenti permisero di identificare il corpo ivi contenuto con quello di Enrico De Pedis, escludendo la presenza del cadavere della Orlandi. Anche i vestiti che abbigliavano la salma erano i medesimi della sepoltura, descritti nei verbali dell'epoca. L'ispezione nella tomba di De Pedis permise anche di ritrovare all'interno della cripta, ma in un'altra stanza, circa 200 urne funerarie contenenti resti ossei risalenti a due - tre secoli fa.\nDe Pedis nella cultura di massa.\nLa figura di De Pedis ha ispirato il personaggio del Dandi, uno dei protagonisti del romanzo scritto nel 2002 da Giancarlo De Cataldo e ispirato alle vicende della banda della Magliana \"Romanzo criminale\". Dal libro \u00e8 stato tratto il film del 2005 \"Romanzo criminale\" diretto da Michele Placido nel quale il Dandi \u00e8 interpretato da Claudio Santamaria; nel 2008 il regista Stefano Sollima realizza la serie televisiva \"Romanzo criminale\" dove i panni del personaggio sono vestiti da Alessandro Roja. Altro suo interprete \u00e8 stato Gaetano Amato in \"I banchieri di Dio - Il caso Calvi\", mentre la sua figura ha ispirato il personaggio di Marcello Jacobis interpretato da Mario Contu nel film \"Fatti della banda della Magliana\" del 2004. Nel 2016 viene interpretato da Riccardo Scamarcio in \"La verit\u00e0 sta in cielo\" basato sulla vicenda della sparizione di Emanuela Orlandi. Renatino \u00e8 interpretato da Edoardo Leo nel film fantastico \"Non ci resta che il crimine\" del 2019."}
{"id": "210343", "revid": "119949404", "url": "https://it.wikipedia.org/wiki?curid=210343", "title": "Peter Banks", "text": "Fu il primo chitarrista del gruppo rock progressivo Yes.\nStoria.\nPrima degli Yes.\nBanks ricevette la sua prima chitarra folk in dono dal padre quando era ancora un bambino, dimostrando subito una notevole predisposizione per lo strumento. Da adolescente impar\u00f2 anche il banjo. Nel 1966 form\u00f2 il gruppo The Syn con Chris Squire, abbreviando il proprio cognome in \"Banks\". Nei Syn suonavano anche Clive Bailey alla chitarra ritmica e Andrew Jackman alle tastiere; il primo \u00e8 noto anche per aver composto il primo singolo degli Yes, il secondo per aver curato gli arrangiamenti orchestrali di alcuni album degli Yes e di Squire. I Syn incisero due singoli, e si sciolsero nel 1967.\nNel 1968 Banks suon\u00f2 per un breve periodo con un gruppo chiamato Neat Change (con i quali incise un altro singolo) e poi torn\u00f2 a unirsi a Squire in un nuovo gruppo, i Mabel Greer's Toyshop, che comprendeva gi\u00e0 anche Jon Anderson alla voce, Tony Kaye alle tastiere e Bill Bruford alla batteria. Quando il gruppo decise di cambiare nome, fu proprio Banks a suggerire il nome \"Yes\".\nCarriera negli Yes.\nBanks suon\u00f2 nei primi due album degli Yes, \"l'album omonimo di debutto\" e \"Time and a Word\". Durante la registrazione di quest'ultimo, Anderson e Squire insistettero per avere un arrangiamento di orchestra sinfonica. L'orchestra per\u00f2 lasci\u00f2 poco spazio a Banks e Kaye, al punto che gran parte dei riff di chitarra composti e studiati da Banks durante le prove finirono per essere affidati agli archi. Forse per questo motivo, Banks abbandon\u00f2 il gruppo dopo le prime date del tour promozionale dell'album. Un'altra ipotesi sui motivi del suo abbandono \u00e8 questa: si pensa che si sia trattato di un atto di solidariet\u00e0 verso l'amico e manager del gruppo, Roy Flynn, cacciato nello stesso periodo da Squire, Anderson e Bruford; Flynn e Banks, in effetti, mantennero poi un lungo rapporto di collaborazione e amicizia, infatti quando venne licenziato Roy Flynn, egli gi\u00e0 da un po' riteneva quasi chiusa la sua esperienza con gli Yes.\nGli anni '70.\nUscito dagli Yes agli inizi del 1970, Banks si dedic\u00f2 per qualche tempo alle collaborazioni, supportando la band Blodwyn Pig negli ultimo mesi del 1970 e suonando come \"session man\" in un album di Chris Harwood. Nel 1971 form\u00f2 un gruppo chiamato Flash, che incise un album omonimo nel 1972, raccogliendo un buon successo. Quando Kaye lasci\u00f2 il gruppo, Banks acquis\u00ec il doppio ruolo di chitarrista e tastierista. I Flash incisero un altro album (\"In the Can\") sempre nel 1972 e un altro ancora, l'ultimo (\"Out of Our Hands\") nel 1973.\nNel frattempo, Banks conobbe Jan Akkerman (membro del gruppo Focus) e i due iniziarono a lavorare a un album insieme. Banks partecip\u00f2 ad un album di Roger Ruskin Spear. Nel 1973, Banks realizz\u00f2 \"Two Sides of Peter Banks\" con una squadra di grandi musicisti che includeva Akkerman, il bassista John Wetton, il batterista Phil Collins, il chitarrista Steve Hackett e due membri dei Flash, Ray Bennett e Mike Hough.\nMentre tentava di riformare i Flash, Banks contatt\u00f2 numerosi musicisti, tra cui la cantante Sydney Foxx, che divenne poi sua moglie. Il nuovo gruppo alla fine fu chiamato Empire e registr\u00f2 tre album (l'ultimo nel 1980) che per\u00f2 furono pubblicati solo nella met\u00e0 degli anni novanta, sebbene uno di essi sia comparso precedentemente come \"\"bootleg\" semi-ufficiale\" nel 1981. In seguito Banks e la Foxx divorziarono (anche musicalmente).\nIn termini di pubblicazioni ufficiali, nella seconda met\u00e0 degli anni settanta Banks comparve solo come \"session man\" in lavori altrui, per esempio con Lonnie Donegan (nel 1977) e Jakob Magnusson (1979).\nGli anni '80 e '90.\nNel 1986, Banks collabor\u00f2 all'album \"Romeo Unchained\" di Tonio K, per poi sparire dalle scene fino al 1993, anno in cui pubblic\u00f2 un notevole album solista strumentale dal titolo \"Instinct\", in cui lo stesso Banks suonava tutti gli strumenti. Anche l'album successivo \"Self Contained\" (1995) vide la partecipazione di un solo musicista (alle tastiere) oltre a Banks.\nNel 1997, Banks cur\u00f2 la pubblicazione di un doppio compact disc dal titolo \"Something's Coming\", che riproponeva una collezione di brani registrati dal vivo dagli Yes per la BBC nel 1969 e 1970 (con Banks alla chitarra). (L'album apparve col titolo \"Beyond and Before\" negli Stati Uniti).\nUn altro tesoro dissepolto in quell'epoca (1998) fu \"Psychosync\", una registrazione \"live\" dei Flash del 1973. Nel frattempo, fra il 1995 e il 1997, furono pubblicati gli album degli Empire (uno all'anno). Banks collabor\u00f2 anche alla raccolta di brani degli Yes \"Tales from Yesterday\" (1995) con una versione solista del brano \"Astral Traveller\" (da \"Time and a Word\"). Nel 1997 apparve nell'album \"Big Beats\" e nel 1999 in \"Encores, Legends and Paradox\", un \"tribute album\" dedicato a Emerson, Lake &amp; Palmer. Sempre nel 1999 suon\u00f2 in \"Come Together People of Funk\", un EP dei Funky Monkey. (Un membro dei Funky Monkey, il tastierista Gerard Johnson, aveva collaborato a numerosi progetti di Banks negli anni '90).\nNel 1999 apparve il suo successivo album solista, \"Reduction\", e nel 2000 fu la volta di una raccolta di brani inediti dal titolo \"Can I Play You Something?\". La copertina di questo album mostra Banks all'et\u00e0 di 8 anni, con la sua prima chitarra; fra i brani si trovano alcuni lavori dei Syn, dei Mabel's Greer Toyshop e degli Yes, inclusa una vecchissima versione del brano \"Beyond and Before\".\nUno dei brani di \"Can I Play You Something\", \"Lima Loop\", ha un significato speciale. Lima (capitale del Per\u00f9) divenne un luogo molto importante per Banks. Una fan degli Yes peruviana contatt\u00f2 Banks attraverso una chat su Internet, e i due si sposarono proprio a Lima. Banks visse in Per\u00f9 per qualche mese nel 1999, e fu presente al primo e unico concerto degli Yes in quella nazione. Poi Banks torn\u00f2 a vivere in Inghilterra con la moglie.\nUltimo periodo.\nDal 1998 corrono voci secondo cui Banks avrebbe inciso segretamente materiale insieme a Geoff Downes, forse per gli Asia. Nessuna di queste voci \u00e8 stata confermata, ma effettivamente Banks e Downes sono apparsi insieme a un Yesfestival del 1998. Banks si dilettava anche nel suonare con piccole band locali, specialmente \"tribute bands\" dedicate agli Yes.\nFra le ultime collaborazioni di Banks si possono citare l'album \"Jabberwocky\" e \"Hound of the Baskervilles\" (2002), di Oliver Wakeman (figlio di Rick) e Clive Nolan.\nBanks \u00e8 stato trovato morto all'interno della sua casa a Londra il 7 marzo 2013.\n\"Crossover\" \u00e8 un album del 2020 con il violinista David Cross, basato sulle registrazioni del 2010"}
{"id": "210345", "revid": "172", "url": "https://it.wikipedia.org/wiki?curid=210345", "title": "Codice ASCII", "text": ""}
{"id": "210347", "revid": "2044337", "url": "https://it.wikipedia.org/wiki?curid=210347", "title": "Madonna della Scala (Massafra)", "text": ""}
{"id": "210348", "revid": "169529", "url": "https://it.wikipedia.org/wiki?curid=210348", "title": "Polarizzazione", "text": "Polarizzazione \u00e8 un termine che pu\u00f2 assumere i seguenti significati:"}
{"id": "210350", "revid": "60765", "url": "https://it.wikipedia.org/wiki?curid=210350", "title": "Polarizzazione della radiazione elettromagnetica", "text": "In fisica la polarizzazione della radiazione elettromagnetica \u00e8 una caratteristica delle onde elettromagnetiche ed indica la direzione dell'oscillazione del vettore campo elettrico durante la propagazione dell'onda nello spazio-tempo (il campo magnetico risulter\u00e0 polarizzato lungo la direzione ortogonale a quella del campo elettrico e alla direzione di propagazione).\nSe la variazione di direzione di \u03b6 (vettore funzione d'onda) nel piano ortogonale alla propagazione in funzione della coordinata spaziale di propagazione e del tempo pu\u00f2 essere espressa da una legge (funzione), si dice che l'onda \u00e8 polarizzata.\nL'espressione fu introdotta nel 1808 dal fisico francese \u00c9tienne-Louis Malus, il quale riteneva che la luce fosse composta di particelle dotate di polo nord e polo sud e che nella luce polarizzata tutti i poli fossero orientati nella stessa direzione. Questa teoria fu abbandonata poco tempo dopo, ma l'espressione di Malus \u00e8 rimasta e si usa ancora.\nPolarizzazione della radiazione elettromagnetica.\nConsideriamo un'onda elettromagnetica piana: i campi elettrico e magnetico sono rappresentati nel dominio della frequenza dalle seguenti espressioni:\nIl vettore formula_3 indica la direzione di oscillazione del campo elettrico ed \u00e8 detto vettore di polarizzazione. \u00c8 importante ricordare che formula_3 \u00e8 ortogonale al vettore d'onda formula_5, cio\u00e8 alla direzione di propagazione; lo stesso vale per formula_6, cio\u00e8 per la direzione di oscillazione del campo magnetico.\nPolarizzazione lineare e circolare.\nSe il vettore formula_3 ha tutte le componenti reali, allora la radiazione si dice polarizzata linearmente: la direzione di formula_8 rimane costante nel corso del tempo. Consideriamo quindi due onde piane, di uguale ampiezza, polarizzate linearmente lungo due direzioni ortogonali, formula_9 ed formula_10 e sfasate di un quarto di periodo, cio\u00e8 formula_11, formula_12. Sommando i due campi elettrici si ottiene il vettore polarizzazione risultante che ha una componente complessa\nL'onda risultante \u00e8 una radiazione elettromagnetica in cui l'intensit\u00e0 del campo elettrico, in un punto fissato, non varia ma la sua direzione ruota con frequenza angolare formula_14. La rotazione \u00e8 in senso orario (\"polarizzazione circolare sinistra\") per il segno + e antiorario (\"polarizzazione circolare destra\") per il segno - se la si vede dalla punta del vettore d'onda, ovvero del verso di propagazione. Combinando tale effetto con la propagazione nello spazio e nel tempo dell'onda si ottiene che il vettore campo elettrico forma spirali elicoidali (destre o sinistre) lungo la direzione di propagazione formula_15 dell'onda.\nOltre alle polarizzazioni lineare e circolare si definisce anche la \"polarizzazione ellittica\" quando parte reale e parte immaginaria del vettore formula_8 non sono uguali. Esso rappresenta il caso pi\u00f9 generale di polarizzazione. Ogni polarizzazione ellittica pu\u00f2 essere scomposta nella somma di due polarizzazioni lineari ortogonali o di due polarizzazioni circolari inverse.\nPer convertire la polarizzazione della radiazione elettromagnetica che lo attraversa da lineare a circolare, e viceversa, si utilizza una lamina quarto d'onda.\nPolarizzazione trasversa elettrica e trasversa magnetica.\nNella figura 1 \u00e8 rappresentato il caso di un'onda piana che incide sull'interfaccia tra due materiali ottici, ad esempio vuoto e vetro, oppure aria e acqua. L'onda viene scomposta in una componente riflessa formula_17 e una trasmessa (o rifratta) formula_18. L'asse Z non \u00e8 disegnato, si trova uscente dal piano dell'immagine.\nSi possono individuare questi due casi limite: \nPoich\u00e9 questi due tipi di polarizzazione sono ortogonali tra loro, un'onda piana incidente, di polarizzazione qualsiasi, pu\u00f2 essere scomposta in una componente TE e una TM che possono essere trattate separatamente.\nFiltri polarizzanti.\n\u00c8 possibile costruire degli appositi filtri ottici per ottenere luce polarizzata linearmente. I filtri polarizzanti sono composti da lamelle spaziate tra loro dell'ordine della lunghezza d'onda della luce incidente. Le lamelle impediscono o smorzano l'oscillazione del campo elettrico lungo la direzione ad esse ortogonale selezionando la polarizzazione ad esse parallele.\nEsistono anche altri dispositivi ottici che producono luce polarizzata linearmente, come ad esempio le finestre di Brewster utilizzate nei laser.\nSe un fascio di luce gi\u00e0 polarizzato linearmente attraversa un filtro polarizzante l'intensit\u00e0 luminosa viene smorzata secondo la legge di Malus formula_19 dove formula_20 \u00e8 l'intensit\u00e0 della luce entrante, formula_21 l'intensit\u00e0 della luce uscente e formula_22 \u00e8 l'angolo tra le due direzioni di polarizzazione: in entrata e in uscita dal filtro.\nCome conseguenza se l'angolo formula_22 \u00e8 di 90\u00b0 la luce viene completamente riflessa, se \u00e8 di 0\u00b0 attraversa totalmente il filtro. Su questo principio si basano gli schermi a cristalli liquidi.\nPer ottenere luce polarizzata circolarmente di solito si procede trattando un fascio gi\u00e0 polarizzato linearmente con un dispositivo ottico adatto. I pi\u00f9 diffusi sono le lamine formula_24, cio\u00e8 uno strato di materiale ottico non omogeneo che presenta due indici di rifrazione diversi lungo due direzioni ortogonali. Il materiale deve avere uno spessore formula_25 che rispetta l'equazione formula_26 (condizione di Maugin), dove formula_27 \u00e8 la lunghezza d'onda della radiazione nel vuoto e formula_28 la differenza tra l'indice di rifrazione straordinario e ordinario (birifrangenza).\nPolarizzazione della luce solare diffusa.\nLa luce solare diffusa, cio\u00e8 la luce che arriva a terra dopo essere stata riflessa dall'atmosfera, ha una certa percentuale di polarizzazione. Questo fenomeno si pu\u00f2 dimostrare facilmente considerando le molecole d'aria come dipoli oscillanti stimolati dalla luce solare.\nIn particolare la luce che raggiunge un osservatore a terra da un certo punto del cielo \u00e8 parzialmente polarizzata lungo la direzione ortogonale al piano passante per:\nSu questo principio si basano gli occhiali da sole a lenti polarizzate e i filtri polarizzanti utilizzati in fotografia.\nAnalogamente, \u00e8 possibile individuare una polarizzazione del cielo, in cui si possono evidenziare delle singolarit\u00e0, due nei pressi del sole e due attorno l'antisole. Le prime sono note come punto di Brewster (superiore) e di Babinet (inferiore), le altre come punto di Arago (superiore) e secondo punto di Brewster (inferiore). La presenza delle singolarit\u00e0 pu\u00f2 essere spiegata grazie allo scattering multiplo subito dalla luce solare.\nApplicazioni.\nLa luce polarizzata in stereoscopia.\nIn stereoscopia la luce polarizzata viene utilizzata per discriminare, nella proiezione su schermo, l'immagine da trasmettere a ciascun occhio. Questo avviene tramite degli appositi occhiali le cui lenti sono orientate diversamente per un occhio rispetto all'altro, in corrispondenza dell'immagine proiettata sullo schermo, proiettata anch'essa con la medesima polarizzazione della lente dell'occhio al quale il segnale \u00e8 destinato.\nQuesta tecnologia si avvale principalmente di due sistemi: a polarizzazione lineare o a polarizzazione circolare.\nSistemi.\nSistemi che utilizzano la luce polarizzata nel cinema stereoscopico sono:"}
{"id": "210351", "revid": "34392", "url": "https://it.wikipedia.org/wiki?curid=210351", "title": "Polarizzazione nei dielettrici", "text": ""}
{"id": "210352", "revid": "1305772", "url": "https://it.wikipedia.org/wiki?curid=210352", "title": "Empire", "text": ""}
{"id": "210353", "revid": "1305772", "url": "https://it.wikipedia.org/wiki?curid=210353", "title": "SYN", "text": ""}
{"id": "210356", "revid": "827882", "url": "https://it.wikipedia.org/wiki?curid=210356", "title": "Finlandia settentrionale", "text": "La Finlandia settentrionale (\"Pohjois-Suomi\" in finlandese) \u00e8 un'area geografica della Finlandia comprendente le province di Oulu e della Lapponia.\nEssa non costituisce, a livello amministrativo, una regione ufficiale della Finlandia; sulla base della suddivisione NUTS relativa alla Finlandia () \u00e8 la zona geografica identificata dal codice FI1A, sebbene in tale suddivisione comprenda anche l'Ostrobotnia centrale.\nLa Finlandia settentrionale ha una densit\u00e0 di popolazione molto bassa (al di sotto di 1 abitante/km\u00b2); ci\u00f2 comporta grandi distanze tra le varie citt\u00e0 e centri abitati che ivi si trovano, cos\u00ec come la mancanza di trasporti pubblici tra le principali arterie e le aree non abitate. Le citt\u00e0 pi\u00f9 grandi della Finlandia settentrionale sono Oulu (128.986 ab.), Rovaniemi (57.842 ab.), Kajaani (35.526 ab.), Kemi (23.424 ab.), Raahe (23.022 ab.) e Tornio (22.155 ab.).\nPrincipali arterie di circolazione nell'area.\nAutostrade.\nPoich\u00e9 la rete ferroviaria copre solo le parti meridionali della regione, le pi\u00f9 importanti arterie di circolazione sono le autostrade:\ne le\nFerrovie.\nLe principali arterie ferroviarie dell'area sono:\nIl trasporto ferroviario verso Taivalkoski \u00e8 stato soppresso e la manutenzione della linea Pesi\u00f6kyl\u00e4\u2013Taivalkoski \u00e8 stata interrotta nel 2004. La ferrovia verr\u00e0 presto chiusa a causa del progressivo peggioramento dello stato dei binari."}
{"id": "210359", "revid": "474175", "url": "https://it.wikipedia.org/wiki?curid=210359", "title": "Patrimonio (Francia)", "text": "Patrimonio (in corso \"Patrimoniu\") \u00e8 un comune francese di 681 abitanti situato nel dipartimento dell'Alta Corsica nella regione della Corsica.\nGeografia.\nPatrimonio \u00e8 situata nella microregione del Nebbio, a 17 km ad ovest di Bastia.\nEconomia.\nFavorito dalla posizione geografica e dalla qualit\u00e0 del terreno, il comune \u00e8 al cuore un'area di produzione vinicola che comprende anche vicini comuni di Barbaggio, Farinole, Oletta, Poggio-d'Oletta, San Fiorenzo e Santo-Pietro-di-Tenda. I vini di Patrimonio sono stati i primi tra quelli della Corsica a potersi fregiare del marchio AOC."}
{"id": "210360", "revid": "172", "url": "https://it.wikipedia.org/wiki?curid=210360", "title": "Corrente di Hall", "text": ""}
{"id": "210363", "revid": "1833487", "url": "https://it.wikipedia.org/wiki?curid=210363", "title": "Tony Kaye (musicista)", "text": "Biografia.\nPrima degli Yes.\nKaye inizi\u00f2 a studiare il pianoforte a 4 anni. A 12 anni suonava gi\u00e0 in pubblico e si fece iscrivere alla School of Music di Londra, con l'aspirazione di diventare un pianista classico. A 15 anni scopr\u00ec il mondo del Dixieland e del jazz, oltre a essere affetto dal fenomeno della Beatlemania. Suon\u00f2 dapprima in un gruppo jazz e poi (sempre all'et\u00e0 di 15 anni) entr\u00f2 nella Danny Rogers Orchestra. Tre anni dopo smise definitivamente i suoi studi di musica classica.\nNegli anni sessanta suon\u00f2 con i Johnny Taylor's Star Combo e incise qualche singolo con i gruppi rock The Federals e Jimmy Winston &amp; His Reflections (noti anche come \"Winston's Fumbs and Bittersweet\").\nSuona nel gruppo Circa con Billy Sherwood, altro componente degli YES.\nPrimo periodo con gli Yes.\nNel 1968 Kaye fu invitato dal bassista Chris Squire a entrare in un gruppo chiamato Mabel Greer's Toyshop, insieme a Jon Anderson (voce), Peter Banks (chitarra) e Bill Bruford (batteria). Questa formazione, dopo aver mutato il proprio nome in Yes, incise i due album \"Yes\" (1968) e \"Time and a Word\" (1969). Nel 1970, con Steve Howe che aveva sostituito Banks alla chitarra, gli Yes incisero il loro primi album di grande successo, \"The Yes Album\" e \"Fragile\". Il brano di apertura, \"Yours Is No Disgrace\" (rimasta poi un classico del repertorio Yes) fu la prima ad annoverare Kaye fra i compositori.\nDopo un ultimo concerto al Crystal Palace, nella met\u00e0 1971 a Kaye fu chiesto di lasciare il gruppo. Fra i supposti motivi di questo licenziamento sono stati citati qualche litigio con Anderson (con cui Kaye condivideva la stanza in tour) e qualche disputa con Howe circa gli assoli dei nuovi brani. Quando fu licenziato, Kaye aveva gi\u00e0 iniziato a suonare in alcuni brani che sarebbero apparsi sul successivo album degli Yes, \"Fragile\". Fu Kaye a comporre tutte le partiture al pianoforte di alcuni brani di \"Fragile\", come ad esempio \"Heart Of The Sunrise\", che poi, come ovviamente quelle di tutti gli altri brani del disco, vennero eseguite dal suo sostituto Rick Wakeman.\nAltri gruppi.\nPer tutti gli anni settanta gli Yes continuarono, per vari motivi, a cambiare tastierista (prima Rick Wakeman, poi Patrick Moraz, poi ancora Wakeman, poi Geoff Downes).\nNel frattempo, Kaye partecip\u00f2 a diversi altri progetti. Nel 1972 suon\u00f2 sul primo album dei Flash di Peter Banks; poi form\u00f2 un proprio gruppo, i Badger, insieme al bassista David Foster (che, per strana coincidenza, aveva suonato in un gruppo chiamato The Warriors insieme a Jon Anderson e aveva contribuito a scrivere alcuni brani del primo periodo degli Yes). I Badger pubblicarono solo due album: \"One Live Badger\" (1973, con il contributo dello stesso Anderson) e \"White Lady\" (1974). Nel frattempo, nel 1975, venne pubblicata una raccolta degli Yes dal titolo \"Yesterdays\", che contribu\u00ec a ricordare al pubblico il ruolo di Kaye nei primi anni di attivit\u00e0 del gruppo.\nNegli anni 1975 e 1976 Kaye suon\u00f2 in tour con David Bowie, per poi fondare un nuovo gruppo, questa volta funky: i Detective. I Detective pubblicarono tre album: \"Detective\" (1977), \"It Takes One To Know One\" (1978) e \"Live\" (1979).\nNel 1981, trasferitosi a Los Angeles, Kaye entr\u00f2 per breve tempo nei Badfinger. In quel periodo incontr\u00f2 casualmente Chris Squire a una festa, e fu invitato a unirsi a un gruppo che Squire stava formando dopo lo scioglimento degli Yes, i Cinema.\nSecondo periodo con gli Yes.\nI Cinema iniziarono a preparare una serie di brani composti principalmente dal chitarrista Trevor Rabin. Nelle ultime fasi della preparazione dell'album, Jon Anderson fu invitato a partecipare al progetto e il gruppo cess\u00f2 di chiamarsi \"Cinema\" e divenne una nuova incarnazione degli Yes, con Kaye nuovamente alla tastiere. Kaye dovette abbandonare le ultime fasi delle registrazioni per un cedimento nervoso, che costrinse Rabin a suonare anche qualche parte di tastiera. Comunque, gran parte delle tastiere dell'album \"90125\" (uno dei pi\u00f9 grandi successi commerciali della storia degli Yes, pubblicato nel 1983) sono opera di Kaye, che suon\u00f2 anche in tutto il tour trionfale che segu\u00ec.\nKaye suon\u00f2 anche in \"Big Generator\" (1987). Nel frattempo, tent\u00f2 anche di realizzare un album solista per l'etichetta \"new age\" Cinema Records (che aveva appena prodotto \"Seen on Earth\" di Pete Bardens). Nella stessa collana di dischi si pu\u00f2 trovare anche l'album Human Interface dell'altro ex Yes Patrick Moraz, nel quale si annuncia l'uscita proprio del disco mai ultimato di Tony Kaye. Questa notizia era riportata nella versione in vinile del disco insieme ad altri annunci di prossime uscite. In un'intervista su \"Keyboard Magazine\" del 1991, tuttavia, Kaye afferm\u00f2 che il materiale che aveva prodotto era musica di sottofondo a cui mancava un cantante. Poco tempo dopo il progetto fu definitivamente abbandonato, nel 1988 dopo il tour promozionale di Big Generator gli Yes ebbero una battuta d'arresto in seguito all'abbandono di Anderson, unitosi ai membri del periodo classico degli Yes per formare gli Anderson Bruford Wakeman Howe (ABWH). Nel 1991 Yes e ABWH si fusero, dando vita a un gruppo di otto membri che includeva sia Kaye che Wakeman alle tastiere. Il gruppo realizz\u00f2 l'album \"Union\" nello stesso anno, e inizi\u00f2 un altro grande tour. Pare che nel periodo di \"Union\" Kaye abbia scritto diversi brani con il batterista Alan White, mai pubblicati (e forse neppure mai registrati).\nNel 1994, tornati a una formazione a cinque elementi (White, Squire, Anderson, Kaye e Rabin) gli Yes pubblicarono \"Talk\", per il quale Kaye fece anche da \"coproducer\" con Rabin e da ingegnere del suono. Sebbene nell'album Kaye suonasse solo lo Hammond, nel tour che segu\u00ec il lavoro di Kaye fu molto apprezzato dai fan e dai critici, e rappresenta forse uno dei momenti migliori della sua carriera con gli Yes. L'album, per motivi principalmente legati alla scarsa promozione da parte della casa discografica, fu un insuccesso e fu per queste motivazioni che Kaye abbandon\u00f2 poco dopo la fine del tour a met\u00e0 del 1994, qualche anno dopo anche Trevor Rabin lo segu\u00ec . Kaye si offr\u00ec di continuare a lavorare con gli Yes dietro le quinte (nella pubblicit\u00e0 e nel management), ma non se ne fece nulla.\nNel 1995 fu pubblicato un album di registrazioni inedite degli Yes dei primi anni, curato da Peter Banks col titolo \"Something's Coming\". Kaye suona la tastiera in tutti i brani.\nDal 2017/18 Kaye partecipa al tour degli Yes suonando nella parte finale del concerto come ospite d'onore.\nIl 10 settembre 2021 esce \"End of innocent\", primo e ad oggi unico album solista, dedicato alla tragedia dell'attentato alle torri gemelle.\nVoci correlate.\nAltri progetti.\nPer qualche tempo, Kaye fu fidanzato con la figlia di Squire. Oltre alla musica, si \u00e8 dedicato a diversi progetti, inclusa un Night Club/Ristorante/Pizzeria a New York insieme al suo amico Sal Lo Sauro. Ha fatto causa agli Yes per alcune \"royalties\" dovute e non pagate, e per ottenere di essere riconosciuto come coautore di alcuni dei brani dei primi due album. Negli anni, ha diverse volte annunciato di avere altri progetti musicali in corso (colonne sonore, collaborazioni con altri artisti, un album solista con cantanti vari, un album strumentale) ma non \u00e8 dato sapere se questo materiale sia mai stato realmente realizzato o inciso.\nNegli ultimi anni Tony Kaye ha partecipato a vari progetti tra cui il complesso degli Yoso composto da ex membri degli Yes come Billy Sherwood e altri dei Toto pubblicando un album che contiene parti registrate live e altre canzoni registrate in studio con pezzi proposti dal vivo degli stessi Yes e Toto. Ha partecipato inoltre ad un album tributo all'opera \"The Wall\" dei Pink Floyd dove sono presenti molti tra i migliori musicisti in circolazione e tra questi compaiono alcuni membri degli Yes come Chris Squire e Alan White oltre che a Steve Howe e Geoff Downes e Billy Sherwood anche produttore del progetto. Tra gli altri anche Tony Levin, Keith Emerson e David Bowie.\nSi \u00e8 esibito dal vivo anche come duo insieme a Billy Sherwood.\nFa parte anche del gruppo fondato da Alan White, di cui il nome White che ha inciso due album oltre a eseguire vari tour.\nNel 2013 \u00e8 stato in tour con William Shatner (il famoso attore che interpreta il Capitano Kirk in Star Trek nella serie originale) e i Circa per suonare l'album Pound the mistery pubblicato dallo stesso William Shatner.\nDiscografia.\nCon gli Yes:\nYes - (1968)\nTime and a word - (1969)\nThe Yes album - (1971)\n90125 - (1983)\n9012 live - the solos\nBig generator - (1987)\nUnion - (1991)\nTalk - (1994)\nDa solista:\nEnd of innocent - (2021)"}
{"id": "210366", "revid": "18397", "url": "https://it.wikipedia.org/wiki?curid=210366", "title": "Fonti di diritto", "text": ""}
{"id": "210367", "revid": "18397", "url": "https://it.wikipedia.org/wiki?curid=210367", "title": "Fonte di diritto", "text": ""}
{"id": "210375", "revid": "287204", "url": "https://it.wikipedia.org/wiki?curid=210375", "title": "Cosa (Spagna)", "text": "Cosa \u00e8 un comune spagnolo di 93 abitanti situato nella comunit\u00e0 autonoma dell'Aragona."}
{"id": "210378", "revid": "3732", "url": "https://it.wikipedia.org/wiki?curid=210378", "title": "Giulietta Pezzi", "text": "Biografia.\nEra figlia di Francesco Pezzi, fondatore, direttore e critico teatrale della \"Gazzetta di Milano\" (poi \"Gazzetta privilegiata di Milano\"), e sorella di Gian Jacopo Pezzi, anch'egli giornalista.\nSin da giovanissima, la Pezzi frequent\u00f2 i salotti dell'aristocrazia milanese. Le prime novelle in prosa o in versi furono pubblicate sulla \"Gazzetta di Milano\". Fu amica d'infanzia della contessa Clara Maffei e, negli anni quaranta, ebbe una figlia, Noemi, da uno sfortunato amore con un importante musicista la cui identit\u00e0 mantenne celata per tutta la vita. Solo dopo la sua morte, uno studioso di George Sand ebbe modo di dare un nome al padre di Noemi Pezzi (Milano, 1\u00ba agosto 1842 - 26 maggio 1918). Si trattava di Hermann Cohen, noto come Puzzi Hermann, allievo prediletto di Franz Listz. Conobbe e frequent\u00f2 alcuni degli uomini pi\u00f9 importanti dell'epoca, da Carlo Cattaneo a Giuseppe Verdi, da Honor\u00e9 de Balzac a Vincenzo Bellini, da Vincenzo Monti a Gaetano Donizetti, da Maurizio Quadrio a Aurelio Saffi, ma l'incontro decisivo fu con Giuseppe Mazzini, nel 1848, di cui condivise le idee e appoggi\u00f2 l'azione politica. Di qui in avanti, i suoi lavori letterari risentirono profondamente di questo impianto ideologico e la stessa vita della scrittrice fu dedicata a suffragarne la causa. Nel 1872 fond\u00f2 a Torino la \"Scuola Mazzini\".\nIl suo album personale, le sue carte e le sue lettere, gi\u00e0 depositate presso il Museo del Risorgimento di Milano, furono distrutte da un incendio durante la seconda guerra mondiale. Sopravvisse solo un ritratto.\nCarlo Cattaneo scrisse di lei: \u00ab\u00e8 una fanatica che non manca certo di ingegno e di ardire, manca spesso di misura\u00bb.\nFu dedicataria di alcune romanze da salotto, tra cui \"Vaga luna che inargenti\" di Vincenzo Bellini.\nIl comune di Milano le ha intitolato una strada."}
{"id": "210379", "revid": "124698382", "url": "https://it.wikipedia.org/wiki?curid=210379", "title": "Tom Waits", "text": "Ha esercitato una notevole influenza su molti cantautori delle generazioni successive alla sua, ed \u00e8 considerato dalla critica musicale uno dei massimi cantautori del Novecento. Artista poliedrico, ha lavorato anche nel teatro e nel cinema. In quest'ultimo, in particolare, si riscontrano diverse collaborazioni con i registi Francis Ford Coppola, Robert Altman, Jim Jarmusch e Terry Gilliam.\nLa rivista \"Rolling Stone\" lo ha posizionato all'82\u00ba posto nella lista dei migliori cantanti di tutti i tempi. \nHa ricevuto numerose candidature per premi e riconoscimenti in campo musicale, e ha vinto il Grammy Award per due album, \"Bone Machine\" e \"Mule Variations\". Il critico musicale Daniel Durchholz descrisse la voce di Waits: \"come se fosse stata immersa in un tino di whisky, poi appesa in un affumicatoio per qualche mese e infine portata fuori e investita con una macchina\".\nBiografia.\nOrigini.\nNato a Pomona, in California, il 7 dicembre 1949, \u00e8 l'unico figlio maschio di una famiglia di origini scozzesi, irlandesi e norvegesi. Con la famiglia ha vissuto anche a San Diego, Laverne, Silver Lake e North Hollywood. I genitori divorziano quando Tom ha 11 anni e il bambino resta con la madre e le due sorelle. Sin da adolescente coltiva la passione per la musica, soprattutto per il jazz degli anni trenta, imparando a suonare il pianoforte. Contemporaneamente, si appassiona alla letteratura beat cimentandosi, pure, nella scrittura di poesie.\nA 14 anni, comincia a lavorare, prima nel ristorante \"Napoleone Pizza House\", poi in un Club di San Diego, l'\"Heritage Coffeehouse\", dove ha occasione di esibirsi sul palco. Visto il successo riscosso, intensifica l'attivit\u00e0 musicale. Il suo stile unisce spunti melodici a ritmi sincopati jazz, affrontando tematiche care ai beatnik, nei quali egli si riconosceva.\nNel 1971, durante un concerto in un nightclub di Los Angeles, il Troubadour, frequentato all'epoca da artisti come Tim Buckley, Bruce Springsteen e Rickie Lee Jones, suscita entusiasmo nel noto produttore Herb Cohen, che lo ingaggia per produrre un album.\nI primi dischi e gli \"Asylum Years\".\nIl primo disco, \"Closing Time\", \u00e8 pubblicato nel 1973, seguito da \"The Heart of Saturday Night\" nel 1974 e da \"Nighthawks at the Diner\", registrato dal vivo in un locale nel 1975. Questi primi lavori, caratterizzati da atmosfere notturne, fumose e romantiche, riscuotono un buon successo di critica, ma non commerciale.\n\"Small Change\", del 1976, \u00e8 il suo primo notevole successo commerciale, seguito da \"Foreign Affairs\" nel 1977, anno nel quale inizia una relazione artistica e sentimentale con Rickie Lee Jones , che presto diviene musa per la sua musica e che con lui viene immortalata nella copertina di uno degli album pi\u00f9 importanti di Waits, ossia \"Blue Valentine\" (1978), altro buon successo. Nel 1980 egli pubblica l'album \"Heartattack and Vine\", parallelamente al termine della sua storia con la Jones. \u00c8 in questo periodo che la voce di Tom assume definitivamente quel particolare tono rauco che la render\u00e0 inconfondibile.\nAnni '80.\nNei primi anni ottanta sposa Kathleen Brennan, con la quale ha tre figli: Kellesimone (1983), Casey Xavier (1985) e Sullivan (1993). Comincia a interessarsi al cinema, scrivendo la colonna sonora per \"One from the Heart\" di Francis Ford Coppola.\nFirma quindi con la Island Records, per cui produce tre album, noti anche come \"La trilogia di Frank\": \"Swordfishtrombones\" nel 1983, \"Rain Dogs\" nel 1985, e \"Franks Wild Years\" nel 1987 (progettata come opera teatrale). Questi tre album sono ampiamente considerati dalla critica i suoi lavori pi\u00f9 distintivi, soprattutto per la variet\u00e0 di generi citati (che rielaborano il suo retroterra jazz e blues in una bizzarra musica sperimentale influenzata da artisti come Harry Partch, Kurt Weill e Captain Beefheart, con ampio uso di arrangiamenti insoliti e strumenti autocostruiti) e per i testi molto ricercati e surreali.\nAnni '90 e 2000.\nNegli anni novanta pubblica nuovi, acclamati album: \"Bone Machine\" nel 1992 e \"Mule Variations\" nel 1999, entrambi vincitori di un Grammy, nonch\u00e9 la colonna sonora del film di Jim Jarmusch \"Night on Earth\", nel 1993. In quel periodo instaura una profonda amicizia col regista teatrale Robert Wilson, con cui collabora alla pubblicazione di \"The Black Rider\", nel 1993 (a cui partecip\u00f2 anche lo scrittore William S. Burroughs) e dell'accoppiata \"Blood Money/Alice\", del 2002.\nNel 2004 esce \"Real Gone, \"disco molto sperimentale in cui per la prima volta Tom decide di non servirsi del suo strumento-simbolo, il pianoforte, portando avanti invece la sua ricerca sui campionamenti e il vocal beat box. \u00c8 un'opera in cui Tom estremizza la propria personalissima ricerca musicale senza tuttavia dimenticarsi di quei brani dolci e riflessivi che lo avevano portato al successo negli anni settanta. Nel Natale dello stesso anno, durante un mini-tour italiano, si esibisce assieme al musicista Cristiano Testa in alcuni pub della capitale. Tom Waits definisce Testa come \"un amico sincero\".\nNel 2003 interpreta uno dei personaggi del film, diretto da Robert Altman, \"America oggi\", mentre nel 2005 appare nel film italiano \"La tigre e la neve\", diretto da Roberto Benigni con cui aveva gi\u00e0 lavorato anni prima in \"Daunbail\u00f2\", in cui canta il suo pezzo \"You Can Never Hold Back Spring\" tratto dal suo ultimo triplo album \"Orphans: Brawlers, Bawlers &amp; Bastards\", una raccolta di pezzi inediti e rari, questi ultimi ripresi da colonne sonore di film e da live.\nNel 2009 recita la parte di \"Mr. Nick\" nel film di Terry Gilliam \"Parnassus - L'uomo che voleva ingannare il diavolo\". Nel 2011 viene introdotto nella Rock and Roll Hall of Fame, con cerimonia ufficiale del cantautore canadese Neil Young, gi\u00e0 presente nel cosiddetto Museo del Rock di Cleveland. Il 24 ottobre 2011 \u00e8 uscito il suo nuovo album dal titolo \"Bad as Me\", il primo album in studio composto interamente di brani inediti sin dall'uscita di \"Real Gone\".\nDoppiatori italiani.\nNelle versioni in italiano dei suoi film, Tom Waits \u00e8 stato doppiato da: "}
{"id": "210382", "revid": "104265", "url": "https://it.wikipedia.org/wiki?curid=210382", "title": "Motd", "text": "Motd \u00e8 la sigla di \"Message of the Day\", in inglese \"messaggio del giorno\".\nQuesta sigla, tipica dei sistemi UNIX, indica un messaggio che un sistema informatico mostra all'avvenuta connessione di un client, in modo da visualizzare regole del servizio, avvisi dell'ultimo minuto e altre informazioni.\nIl messaggio \u00e8 solitamente contenuto in un file di testo, e appare all'utente quando questo utilizza un servizio su una rete IRC, FTP, o su una shell (via telnet o ssh).\nEsempio: MOTD dell'FTP di altervista.org\n 220--- AlterVista FTP, based on Pure-FTPd --\n 220-Sei l'utente numero 6 di 80 consentiti\n 220-L'ora locale \u00e8 03:29. Porta del server: 21.\n 220-Questo \u00e8 un sistema privato - Nessun login anonimo\n 220 Sarai disconnesso dopo 5 minuti di inattivit\u00e0."}
{"id": "210383", "revid": "2519", "url": "https://it.wikipedia.org/wiki?curid=210383", "title": "Allen Dulles", "text": ""}
{"id": "210385", "revid": "287204", "url": "https://it.wikipedia.org/wiki?curid=210385", "title": "La Francheville", "text": "La Francheville \u00e8 un comune francese di 1.626 abitanti situato nel dipartimento delle Ardenne nella regione del Grand Est."}
{"id": "210387", "revid": "1982", "url": "https://it.wikipedia.org/wiki?curid=210387", "title": "Fr\u00e9ty", "text": ""}
{"id": "210390", "revid": "887364", "url": "https://it.wikipedia.org/wiki?curid=210390", "title": "American Petroleum Institute", "text": "L'American Petroleum Institute (\"Istituto Americano per il Petrolio\", pi\u00f9 noto come API) \u00e8 la principale organizzazione professionale statunitense nel campo dell'ingegneria petrolchimica e chimica, e distribuisce annualmente oltre 200,000 pubblicazioni. \nDescrizione.\nLe pubblicazioni, le norme tecniche e i prodotti elettronici ed online sono concepiti per migliorare l'efficienza e l'economia degli impianti, soddisfare le esigenze legali e normative, e proteggere la salute e l'ambiente. Le pubblicazioni sono gestite da comitati delle principali associazioni professionali. L'API \u00e8 stimata e rispettata anche perch\u00e9 viene gestita da ingegneri membri della stessa, invece che da impiegati indipendenti.\nCome esempio di pubblicazione, la norma API 610 determina le caratteristiche delle pompe centrifughe, la API 682 le tenute meccaniche, la API 677 della normalizzazione di riduttori di velocit\u00e0 e la API 5L le caratteristiche delle tubazioni in acciaio (con o senza saldatura) per il trasporto di acqua, gas e petrolio (tubo API).\nL'API definisce anche gli standard industriali per la conservazione dell'energia degli oli per motori: SL \u00e8 la specifica in vigore, che gli oli devono rispettare a partire dal 2001.\nCompito di API \u00e8 anche il lobbismo per conto delle industrie americane del petrolio, della chimica e del gas naturale. Sostiene le posizioni di queste in argomenti fiscali, commerciali, ambientali, e relativamente a sanzioni, sicurezza industriale e cambiamenti climatici."}
{"id": "210391", "revid": "1728", "url": "https://it.wikipedia.org/wiki?curid=210391", "title": "Eckhel", "text": ""}
{"id": "210392", "revid": "580", "url": "https://it.wikipedia.org/wiki?curid=210392", "title": "Calenus", "text": "Calenus, il \"cognomen\" di una famiglia della gens Fufia; probabilmente \u00e8 derivato da Cales, un municipium in Campania; ma \u00e8 incerto se il nome indicava solo l'origine della famiglia, o se il primo a portarlo lo avesse derivato dalla conquista della citt\u00e0 di Cales; la seconda \u00e8 la supposizione pi\u00f9 probabile. Il nome si presenta su una moneta della gens Fufia. (Eckhel, Ernest Babelon)"}
{"id": "210393", "revid": "1745361", "url": "https://it.wikipedia.org/wiki?curid=210393", "title": "Hockey Club Fassa", "text": "LHockey Club Fassa, gi\u00e0 Sportiva Hockey Club Fassa e Hockey Club Canazei (dal 2011 al 2014 anche Hockey Club Val di Fassa, a seguito di una sponosorizzazione della locale azienda di promozione turistica), \u00e8 una squadra di hockey su ghiaccio di Canazei, in Val di Fassa.\nStoria.\nLa societ\u00e0 fu fondata nel 1955, col nome di H.C. Canazei. Ha esordito nel massimo campionato nel 1985. Nel 1987 ha ospitato nel suo palazzo del ghiaccio i mondiali di gruppo B, mentre nel 1994, insieme a Milano e Bolzano ha ospitato i mondiali maggiori.\nIn data 15 marzo 2013, dopo 28 anni consecutivi di militanza nel massimo livello del campionato, la societ\u00e0 con un comunicato ai tesserati annunci\u00f2 a sorpresa la chiusura di tutte le attivit\u00e0 a decorrere dal 31 marzo 2013; le cause furono da riscontrarsi nella crisi economica nazionale, che ridusse gli introiti delle sponsorizzazioni oltre che un credito, non saldato, con la Provincia di Trento. Tuttavia nel mese di luglio la societ\u00e0 grazie all'appoggio dei tifosi e di alcuni sponsor annunci\u00f2 ufficialmente l'iscrizione nella massima serie anche per la stagione 2013-14. Tocc\u00f2 una peggior sorte ad altre squadre che invece, sempre per problemi economici, non riuscirono ad iscriversi nella Elite.A. Chiuse quella stagione all'ultimo posto, uscendo al primo turno dei playoff senza nemmeno vincere un incontro della serie e con appena 7 partite vinte (di cui una all'overtime) sulle 42 disputate nella stagione regolare. L'anno seguente il Fassa termina invece la stagione al penultimo posto, nonostante l'approdo in serie A di numerose compagini salite dalla A2: solo una di queste matricole infatti (il Caldaro) far\u00e0 peggio dei fassani. Appena conclusa la stagione a sorpresa la dirigenza fassana comunica di voler rilanciarsi, annunciando addirittura di voler conquistare lo scudetto nel 2017/18. Il primo passo sar\u00e0 quello legato al cambio di nome (da \"Hockey Club Fassa\" a \"Hockey Club Fassa Falcons\"), logo (scompare quindi l'aquila e al suo posto vi \u00e8 il simbolo di un falco) e colori sociali (al tradizionale bianco-azzurro, nella nuova maglia presentata in conferenza stampa, si aggiunge il colore rosso).\nPalaghiaccio.\nLo stadio del ghiaccio dell'Hockey Club Fassa \u00e8 il Gianmario Scola di Alba di Canazei. Il palazzetto del ghiaccio ha una capienza di 3500 posti a sedere e fu costruito a partire dal 1981, tuttavia fu ricoperto da un tetto solo nel 1987. Nel 1994 ospit\u00f2 quindici incontri del Girone B in occasione del Campionato mondiale di hockey su ghiaccio insieme al Palaonda di Bolzano e al Forum di Milano.\nPalmar\u00e8s.\nIl massimo risultato raggiunto dai fassani \u00e8 la finale scudetto nella stagione 1988-89, persa contro l'A.S. Mastini Varese Hockey. Cinque i terzi posti.\nIl Fassa ha inoltre perso la finale di coppa Italia 1998 giocata contro il Courmaosta.\nColori sociali.\nI colori sociali sono il bianco e l'azzurro. Nel corso della sua storia recente, il Fassa ha adottato anche leggere variazioni alla maglia, accostando ai tradizionali colori il giallo, il verde (in omaggio ai colori della Ladinia), o il rosso.\nRoster delle stagioni precedenti.\n2016/2017"}
{"id": "210398", "revid": "1305772", "url": "https://it.wikipedia.org/wiki?curid=210398", "title": "Marcellus", "text": ""}
{"id": "210399", "revid": "1516566", "url": "https://it.wikipedia.org/wiki?curid=210399", "title": "Pisticci", "text": "Pisticci (\"P\u00ebstizz\", pronunciato nel dialetto locale) \u00e8 un comune italiano di 16 832 abitanti della provincia di Matera in Basilicata.\nGeografia fisica.\nIl comune conta una superficie di 233,67\u00a0km\u00b2, classificandosi all'85\u00ba posto tra i comuni d'Italia pi\u00f9 estesi, e un'altitudine di 364 \nTerritorio.\nPisticci sorge a 364\u00a0m s.l.m. nella parte centro-meridionale della provincia e si estende tra i fiumi Basento, ad est, e Cavone, a ovest, che separano il territorio pisticcese rispettivamente dai comuni di Bernalda (18\u00a0km) e Montalbano Jonico (24\u00a0km).\nSempre ad est si affaccia sul Mar Jonio e confina ancora con i comuni di Craco (19\u00a0km), Ferrandina (23\u00a0km), Pomarico (24\u00a0km) e Scanzano Jonico (27\u00a0km). Dista 47\u00a0km da Matera e 92\u00a0km dal capoluogo di regione Potenza.\nPisticci \u00e8 composto da diverse frazioni e borghi, le pi\u00f9 rilevanti sono Casinello, Centro Agricolo, Marconia, Pisticci Scalo, Tinchi e Marina di Pisticci.\nLe tre colline su cui sorge il centro storico, Serra Cipolla, San Francesco e Monte Corno, sono situate nella parte occidentale, dove il terreno \u00e8 prevalentemente argilloso e i versanti sono caratterizzati da profonde scanalature, i calanchi. A causa della natura del terreno, Pisticci \u00e8 stata spesso interessata da fenomeni di dissesto idrogeologico e frane. Nella parte orientale del territorio, invece, si estende un altopiano che digrada dolcemente verso la pianura metapontina e verso gli 8\u00a0km di costa, limite comunale sul mar Jonio.\nL'abitato di Pisticci ha la forma di una \"S\", formando una sorta di anfiteatro naturale, caratteristica per la quale, data la sua posizione strategica e dominante, \u00e8 denominata \"il balcone sullo Jonio\" o \"l'anfiteatro sullo Jonio\".\nClima.\nLa stazione meteorologica pi\u00f9 vicina \u00e8 quella di Montalbano Jonico. Secondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +7,4\u00a0\u00b0C, mentre quella del mese pi\u00f9 caldo, agosto, \u00e8 di +25,5\u00a0\u00b0C.\nFrane.\nLa storia di Pisticci \u00e8 fortemente legata alle frane che pi\u00f9 volte, nel corso del tempo, ne hanno modificato la topografia, la toponomastica e la storia.\nLe principali cause sono dovute alla natura argillosa del terreno che predispone la collina su cui sorge l'abitato ad eventi di questo genere, che hanno interessato anche altri centri limitrofi, su alture con le stesse caratteristiche geologiche.\nTuttavia la causa riconosciuta come principale di tali eventi a Pisticci \u00e8 il fosso detto \"La Salsa\", un piccolo torrente di acqua salmastra che scorre sotto i rioni del centro abitato pi\u00f9 interessati dai movimenti franosi e a cui \u00e8 stata imputata la destabilizzazione del terreno. Quest'ultimo \u00e8 caratterizzato da un sedimento marnoso permeabile in superficie, poggiante su uno strato argilloso impermeabile che, in occasione di abbondanti precipitazioni, tende a far \"smottare\" lo strato sovrastante.\nNegli ultimi decenni, il disboscamento della collina circostante ha peggiorato la gi\u00e0 grave situazione. In presenza di queste situazioni, ogni volta che si \u00e8 verificato un evento atmosferico di particolare potenza e durata (forte e abbondante nevicata o alluvione) si sono verificati movimenti franosi della collina. Si pu\u00f2 dire che tutto il territorio porta il segno di queste rovine: esempio ne sono \"le mesole\", terrazzamenti un tempo agganciati alla collina che sono collassati verso valle, in direzione del Cavone, s\u00ec da guadagnarsi quel nome che sembra appunto voler dire terre \"a mezza altezza\", tra il monte e il fondovalle.\nFrana del 1555.\n\u00c8 la prima frana registrata e documentata avvenuta a Pisticci. Franarono alcune case del rione \"Casalnuovo\" a seguito di forti piogge.\nFrana del 1688.\n\u00c8 la frana pi\u00f9 imponente e che ha influito di pi\u00f9 sulla struttura dell'abitato. Dopo un'abbondante nevicata, la notte del 9 febbraio 1688 (rimasta nella memoria collettiva come la \"notte di Sant'Apollonia\") il centro urbano di allora, costituito dai rioni \"Terravecchia\", \"Casalnuovo\" e \"Loreto\", si spezz\u00f2 letteralmente in due parti ben distinte: tutto il rione \"Casalnuovo\" fran\u00f2 sotto il rione \"Terravecchia\"; il movimento franoso si ferm\u00f2 solo quando incontr\u00f2 l'enorme mole della chiesa Madre, la cui zona delle fondamenta venne chiamata perci\u00f2 \"Palorosso\".\nLe vittime furono 400, vennero travolte case contadine ma anche palazzi gentilizi e tutta la piazza antistante alla chiesa Madre, che in quegli anni era il centro di tutte le attivit\u00e0 del paese.\nPer la ricostruzione, il conte De Cardenas propose un luogo di sua propriet\u00e0 in contrada \"Caporotondo\", poco fuori dall'abitato. Sperava cos\u00ec di rendere suoi affittuari tutti i pisticcesi, che tuttavia decisero di non abbandonare il colle, sia per il legame affettivo con il paese natale, sia perch\u00e9 avevano intuito il secondo fine.\nFrana del 1976.\nNel 1976, dopo circa tre secoli in cui non si registrarono eventi significativi, a seguito delle piogge di novembre fran\u00f2 una parte del rione \"Croci\". Tutta l'area interessata fu evacuata in tempo cos\u00ec non ci furono vittime n\u00e9 feriti.\nI disagiati furono ospitati inizialmente nelle scuole del comune, in seguito furono assegnate delle case nella frazione Marconia. Alcune case del rione furono dichiarate inagibili e poi abbattute, altre furono rioccupate spesso abusivamente. Lungo tutta la sede della frana fu costruito un grande muro di contenimento in cemento armato. Ancora oggi l'ultima fila di case del rione sembra la strada di un paese fantasma, con case disabitate, case demolite solo a met\u00e0 e porte che non danno sulla strada ma sono sospese in quanto dopo la frana la sede stradale si abbass\u00f2 di qualche metro.\nOltre al rione \"Croci\" fran\u00f2 anche il muro a sostegno del sagrato della chiesa Madre (la stessa zona interessata dalla frana del 1688) e ancora una volta il movimento franoso \u00e8 stato fermato dalla mole della cattedrale, che rimase con il portale principale sospeso nel vuoto fino alla ricostruzione della piazza e del muro.\nSituazione.\nA seguito dell'ultima frana Pisticci fu inserita dal Ministero dell'Interno nell'elenco dei comuni da trasferire altrove per dissesto idrogeologico e nacque una discussione con tre opzioni prevalenti:\nLa scelta cadde sulla terza opzione ma l'emigrazione nella frazione Marconia non cess\u00f2. Furono consolidati i muraglioni e vennero rimboschiti i calanchi con un vincolo sul territorio di non edificabilit\u00e0 per le nuove nuove case e il divieto di sopraelevazione per quelle esistenti per evitare l'appesantimento del terreno. Tale vincolo \u00e8 stato poi superato.\nStoria.\nI primi insediamenti in territorio di Pisticci risalgono al X secolo a.C., ad opera degli Enotri, e sono testimoniati da diverse necropoli.\nSuccessivamente l'area venne colonizzata dai Greci e Pisticci divenne un importante centro del territorio di Metaponto. Tra il V e il IV secolo a.C. vi visse e oper\u00f2 il cosiddetto Pittore di Pisticci, primo ceramografo italiota ad aver adottato in Magna Grecia la produzione di vasi a figure rosse.\nDopo la sconfitta di Taranto, Pisticci pass\u00f2 sotto la dominazione romana e divent\u00f2 un importante centro agricolo.\nIntorno all'anno 1000 i Normanni costituirono il feudo di Pisticci, posseduto in successione dai Sanseverino, dagli Spinelli, dagli Acquara e dai De Cardenas.\nSempre nello stesso periodo, i Benedettini fondarono il cenobio di Santa Maria del Casale, poco distante dall'abitato, sui resti di un antico insediamento basiliano.\n. In quei decenni le invasioni dei pirati furono molto frequenti e per questo venne costruita, nel territorio metapontino, una rete di torri di avvistamento.\nNel Seicento l'abitato contava circa 5000 abitanti e comprendeva i rioni Terravecchia, Santa Maria dello Rito (oggi Loreto), Osannale, Santa Maria del Purgatorio e Casalnuovo. Nel 1656 Pisticci fu risparmiata dalla peste che imperversava nel Regno di Napoli e che aveva fatto strage nei paesi vicini; molti videro San Rocco sopra la parte pi\u00f9 alta del paese nell'atto di benedirlo. Per essere stati risparmiati dalla peste, i pisticcesi lo proclamarono patrono.\nLa notte del 9 febbraio 1688, a seguito di un'abbondante nevicata, una frana di enormi proporzioni fece sprofondare i rioni Casalnuovo e Purgatorio, causando circa 400 morti. Dopo la frana la popolazione rifiut\u00f2 l'offerta del conte De Cardenas di spostare l'abitato pi\u00f9 a valle, dove sarebbero state costruite nuove abitazioni, ma in cambio gli abitanti avrebbero dovuto pagare tasse supplementari al conte. Sul terreno della frana furono quindi costruite 200 casette in filari, tutte uguali, bianche, a fronte cuspidata. Il nuovo rione prese significativamente il nome di Dirupo, a ricordo della frana.\nDurante la breve esistenza della Repubblica Napoletana del 1799 la citt\u00e0, dal punto di vista amministrativo, fu un cantone del dipartimento del Bradano retto dal commissario governativo Nicola Palomba.\nNei primi anni dell'Ottocento fu particolarmente cruenta l'azione del brigantaggio in tutto il territorio.\nIntorno al 1800 gli attacchi di brigantaggio nel territorio lucano e pisticcese si fecero sempre pi\u00f9 frequenti. Una di queste bande era quella del Feudo di Policoro, composta di ben 100 uomini e capeggiata da Nicola Pagnotta. Nel Febbraio 1808 venne mandata una ambasceria allo scopo di informare i cittadini dell'arrivo della compagnia di briganti a Pisticci offrendo in dono al popolo un vessillo borbonico. Il comandante della Guardia Civica, Don Pietro Latronico rifiuta la proposta e si accinge a difendere il paese da Pagnotta. Al suo arrivo, molti cittadini si fecero ingannare dal brigante, che diceva di offrire loro molte risorse e protezione, e lo accolsero a braccia aperte contrastando la stessa difesa organizzata dalla Guardia Civica pisticcese. Molto presto si rivelarono le vere intenzioni dei briganti che cominciano a fare razzie in tutto il paese, donne e bambini non sono rispettati e molti saranno i cosiddetti traditori del paese, che aiutarono i briganti ad entrare nel paese ormai messo a ferro e fuoco dalla Compagnia di Pagnotta, che finite le razzie vanno via da Pisticci. I cittadini subirono poi l'attacco delle truppe francesi, considerati come traditori della Guardia Civica e delle truppe Borboniche, che chiesero tributi di ben 800 ducati ad ogni cittadino. Sulla fine del Brigante Pagnotta si racconta che fu tradito dalla sua amante e catturato dalla Guardia Civica per poi essere condannato a morte. La leggenda narra di una distribuzione del suo corpo nei paesi da lui stesso razziati e colpiti e al territorio pisticcese toccarono le sue gambe nella localit\u00e0 sottostante la chiesa della Concezione, nell'attuale Contrada Pagnotta.\nNel 1808 fu soppresso il regime feudale e nel 1861, entrata a far parte del regno d'Italia, Pisticci divent\u00f2 municipio e il primo sindaco fu Nicola Rogges.\nA cavallo tra l'Ottocento e il Novecento si ebbe la prima grande ondata migratoria, soprattutto verso le Americhe.\nDurante il periodo del fascismo, Pisticci concorse con Matera per divenire capoluogo provinciale, titolo che poi venne assegnato alla citt\u00e0 dei Sassi nel 1927. Nel territorio di Pisticci fu realizzato dal regime un campo di confino per antifascisti, che furono impiegati per disboscare e bonificare la malarica e paludosa pianura metapontina. In onore di Guglielmo Marconi questo campo venne chiamato \"Villaggio Marconi\" ed oggi \u00e8 la popolosa frazione di Marconia, che ospita circa la met\u00e0 dell'intera popolazione comunale. La frazione si \u00e8 molto sviluppata tra gli anni sessanta e settanta.\nCome dopo la grande guerra, anche negli anni successivi alla seconda guerra mondiale ci fu una forte emigrazione verso il Nord America e la Germania.\nNel 1976, a seguito di forti piogge, fran\u00f2 una parte del rione Croci, a molti abitanti di quel quartiere fu assegnata una casa nella frazione Marconia, il che favor\u00ec la prima espansione della frazione. La successiva avvenne tra gli anni ottanta e i novanta dove molti rioni del centro storico subirono un notevole spopolamento, gli abitanti, infatti, preferirono trasferirsi nella frazione Marconia. In questi anni, la frazione Marconia, notevolmente cresciuta, ha iniziato ad aspirare all'indipendenza amministrativa.\nNei primi anni del XXI secolo, tuttavia, lo spopolamento del centro storico si \u00e8 sostanzialmente fermato e il flusso demografico risulta in leggera controtendenza rispetto agli anni precedenti.\nIl 27 aprile 1991 San Giovanni Paolo II, in Basilicata, visit\u00f2 Pisticci dove incoron\u00f2 la statua di Santa Maria la Sanit\u00e0 del Casale, conservata nell'omonima Abbazia.\nSimboli.\nLa M e la P presenti sullo stemma cittadino ricordano come Pisticci gravitasse nell'area di influenza di Metaponto, un fatto di cui \u00e8 simbolo anche la spiga di grano, infatti la spiga era il simbolo stesso di Metaponto ed era effigiata sulle monete della colonia greca.\nIl primo stemma cittadino, visibile sul basamento dell'altare della chiesetta rurale di San Vito, era costituito dalla sola spiga. Lo stemma e il gonfalone in uso sono stati concessi con decreto del presidente della Repubblica del 6 febbraio 1963.\nBlasonatura stemma\nBlasonatura gonfalone\nMonumenti e luoghi d'interesse.\nArchitetture religiose.\nLa chiesa Madre dei santi Pietro e Paolo.\nSorge sui resti di una chiesa preesistente del 1212, di cui rimane il campanile con due ordini di bifore. L'attuale edificio fu terminato nel 1542, con la costruzione di altre due navate oltre a quella della chiesa precedente, ed \u00e8 opera dei Mastri Pietro e Antonio Laviola, fratelli mantovani in fuga dalla loro citt\u00e0 natale perch\u00e9 accusati di omicidio che si stabilirono a Pisticci.\nLa chiesa \u00e8 di stile romanico-rinascimentale, con tetto a doppio spiovente e pianta a croce latina, si compone di tre navate e all'incrocio tra la navata principale e il transetto si erge una grande e alta cupola emisferica. Le navate laterali ospitano cappelle e altari barocchi che furono edificati sopra gli ipogei dove venivano seppellite personalit\u00e0 importanti nella vita del paese. Gli altari sono intagliati in legno e dorati, con incastonate tele e statue di cartapesta attribuite a Salvatore Sacquegna.\nSono presenti delle tele del XVIII secolo attribuite a Domenico Guarino, tra cui quelle rappresentanti la Madonna del Carmine e la Madonna del Pozzo e altre raffiguranti i Misteri del Rosario.\nL'abbazia del Casale.\nFu presumibilmente costruita intorno al 1087 sui ruderi di un antico cenobio greco-bizantino da Rodolfo Maccabeo ed Emma d'Altavilla, sul monte Corno, allora fuori dal centro urbano di Pisticci. L'abbazia, dedicata alla Beata Vergine Maria, fu affidata ai monaci benedettini di Taranto.\nIl complesso \u00e8 in stile romanico pugliese, costruito in pietra locale. L'abbazia \u00e8 stata uno dei santuari del Giubileo del 2000. La statua della Vergine \u00e8 una scultura in legno del XII secolo e fu incoronata da papa Giovanni Paolo II il 27 aprile 1991.\nArchitetture civili.\nIl castello di San Basilio.\nFu costruito come masseria fortificata intorno al VII secolo dalla comunit\u00e0 monastica dei basiliani. Divenne poi feudo normanno assumendo sempre pi\u00f9 le caratteristiche di un castello con la costruzione del torrione centrale. Dai feudatari normanni fu in seguito donato alla comunit\u00e0 benedettina dell'abbazia di Santa Maria del Casale di Pisticci.\nSiti archeologici.\n\u00c8 un'area collinare sulla riva destra del Basento che hanno portato alla luce resti di un villaggio enotro risalente al IX secolo a.C. e di uno greco di fase successiva costruito sopra il precedente villaggio.\nLa scoperta dell'area e gli scavi iniziarono nel 1970 e furono affidati all'Universit\u00e0 di Milano nel 1973. Sono ora visitabili i resti della cittadina, mentre gli oggetti e i vari reperti rinvenuti nei dintorni sono esposti al museo archeologico nazionale di Metaponto.\nSociet\u00e0.\nEvoluzione demografica.\nIl comune contava, al 31 dicembre 2010, 17.927 abitanti cos\u00ec ripartiti: 8.771 maschi e 9.156 femmine. Le famiglie erano 7.294, le convivenze registrate 8 e la media di componenti per famiglia 2,46 (leggermente inferiore alla media nazionale di 2,5).\nDi seguito vi \u00e8 la tabella con la suddivisione della popolazione nelle frazioni, basata sui dati del 14\u00ba Censimento generale della popolazione e delle abitazioni ISTAT dell'anno 2001.\nEtnie e minoranze straniere.\nGli stranieri regolari sono 560 (252 maschi e 308 femmine) pari al 3,12% della popolazione pisticcese. Le principali comunit\u00e0 rappresentate sono le seguenti:\nLingue e dialetti.\nIl dialetto pisticcese \u00e8 un tipico dialetto meridionale dell'area lucana, di derivazione prevalentemente greca e latina con influenze di spagnolo e francese derivanti dalle varie dominazioni subite. Sono presenti anche alcuni termini di chiara impronta anglosassone, portati dagli emigranti tornati d'oltreoceano, a dimostrazione dell'intensit\u00e0 del fenomeno migratorio: in taluni casi le persone hanno conservato tal quale il soprannome che si sono guadagnate, loro direttamente o i loro progenitori, durante i trascorsi americani.\n. Non a caso esisteva una ricca tradizione basata sul canto funebre: \"a nnaccarat\", che fa pensare alla \"trenodia\" greca o alle \"preficae\" romane. Si trattava di manifestazioni, davanti alle spoglie del defunto, che stemperavano il parossismo fisico dell'autopercuotimento e del ferimento a sangue del volto in autentiche creazioni poetiche intese a far rivivere il morto, lodandone la grandezza in vita e le gesta. Anche se il canovaccio era abbastanza ripetitivo, i contenuti della lamentazione erano di volta in volta differenti e non era raro il caso in cui tra le \"interpreti\" non si accendesse una vera e propria competizione, a chi meglio celebrava e rappresentava la memoria dello scomparso.\nIl dialetto stretto non viene quasi pi\u00f9 parlato, sostituito dalla forma inflazionata dall'Italiano presente oggi. Rimangono tuttavia molti elementi del dialetto puro, soprattutto alcuni termini o forme verbali.\nEsempio di vocaboli di origine greca, acquisiti durante il periodo della Magna Grecia:\nTradizione e folclore.\nIl costume femminile.\nIl vestito tipico delle donne pisticcesi era la \"pacchiana\". L'abito era formato da una gonna di panno scuro a pieghe larghe chiamata \"vunn\u00e8dd\" legata da una cinta (\"u cinte\"), che poggiava sulle anche e sulla quale \u00e8 presente \"u senale\" di seta nera, ad un corpetto finemente ricamato (\"u sciupp\").\nAnche se \"a vunn\u00e8dd\" era tipica delle giovani donne che venivano iniziate a questa forma di vestizione in corrispondenza della loro uscita dall'adolescenza, come segno del loro essere pronte al matrimonio e quindi la gonna di panno scuro a pieghe larghe, comunque spesso impreziosita di ricami a fili d'oro appena al di sopra dell'orlatura inferiore, andrebbe riportata come \"stuana\".\nUna stola che scendeva per le spalle e copriva il petto era \"a sciarpett\", di colore bianco, come bianco era il colore delle maniche della camicia, gonfie, finemente orlate di pregiati merletti, eventualmente avvolti da un nastro di seta nero, \"u lutte\". Completavano il vestito \"u sciuppe\", corpetto in velluto ornato di frange e ricami e \"u panne\", copricapo di lana o seta.\nCarlo Levi lo cita nel suo romanzo, Cristo si \u00e8 fermato ad Eboli, celebrandone la ricchezza e lo sfarzo rispetto a quello locale di Gagliano (Aliano), suo luogo di confino.\nIl costume maschile.\nIl vestito tipico dell'uomo era composto da pantaloni di stoffa di fustagno corti, allacciati sotto il ginocchio con una ghette: una giacca ampia alla cacciatora in fustagno e velluto e una camicia di tela con pistagna senza colletto coperta da uno smanicato. Completava l'abbigliamento un cappello a tese dure. D'inverno si usava come riparo dal freddo un mantello a ruota.\nCultura.\nTra gli eventi organizzati durante tutto l'arco dell'anno quello di maggior rilevanza per la comunit\u00e0 pisticcese \u00e8 la festa patronale di San Rocco che si svolge tra il 15 e il 18 agosto.\nIstruzione.\nScuole.\nNel territorio di Pisticci si contano un asilo nido, 4 scuole materne, 4 scuole elementari e 2 scuole medie.\nOltre alle scuole dell'obbligo \u00e8 presente anche il Liceo Classico Giustino Fortunato e l'Istituto Tecnologico entrambi ubicati a Pisticci, e ancora un Istituto Agrario e un Istituto Alberghiero nei pressi della frazione Marconia.\nIn alcuni locali dell'edificio dell'Istituto Agrario si svolgono corsi telematici della facolt\u00e0 di Economia e Commercio dell'Universit\u00e0 di Bologna.\nCinema.\nPisticci \u00e8 stato lo sfondo per alcuni film:\nMusica.\nNell'ambito cittadino \u00e8 presente la banda \"Gran Concerto Bandistico Citt\u00e0 di Pisticci\", diretto da Mariano Pastore. Ha le sue origini nel 1986 e si \u00e8 classificata ai primi posti in numerosi concorsi per bande nazionali ed internazionali.\nAlcune riprese del videoclip de \"Una chiave\" di Caparezza sono state effettuate a Pisticci.\nCucina.\nLa cucina tradizionale \u00e8 la tipica meridionale: piatti semplici della tradizione contadina con pasta fatta in casa, verdure e carne di maiale.\nPisticci fa onore alla tradizione che vuole la salsiccia lucana assolutamente superlativa. Infatti il nome di \"luganega\", gi\u00e0 dal tempo dei romani, che al nord significa salsiccia, con molta probabilit\u00e0 deriva da Lucania. Tra gli ingredienti spicca l\"' an\u00ebs\u00eb\", spezia nota come \"coriandolo\" e il peperoncino in polvere, dolce o piccante a seconda dei gusti, che veniva ottenuto direttamente dalla molitura dei peperoni precedentemente essiccati.\nVi sono fondamentalmente due tipi di salsiccia, quella \"magra\", pi\u00f9 prelibata e quella grassa, ottenuta con pi\u00f9 dovizia di lardo e pi\u00f9 adatta alla cottura sotto la brace. L'una e l'altra comunque capaci di ispirare gli \"strambotti\" e le composizioni improvvisate al suono del cupa cupa. La soppressata, ormai rara, era un autentico capolavoro della tecnica casalinga e contadina dell'insaccamento e della successiva conservazione, che nel caso della soppressata avveniva secondo modalit\u00e0 antichissime che prevedevano l'uso della paglia o della cenere come ambienti idonei alla stagionatura.\nIl pane \u00e8 ottenuto generalmente con una farina ottenuta da una variet\u00e0 indigena di grano duro, il cosiddetto \"Cappelli\" che rende il pane, opportunamente impastato anche con l'aggiunta di patate, particolarmente fragrante e capace di conservarsi diversi giorni.\nI tipi di pasta tipici sono \"l\" \"tappar\u00e9dd\" (a forma di rombo), \"l\" r\"ucch\u00ebl\u00eb\" (ruccoli, gnocchetti concavi), \"l\" \"tagghiari\u00e9dd\" (tagliolini), maccheroni ai ferri e orecchiette, con sughi spesso insaporiti da cacciagione, una volta lepre e cinghiale, ma anche uccelletti prede della micciarola. Tagliolini e ruccoli si prestano anche a piatti con verdure cotte: i ruccoli in particolare vengono impiegati per un piatto molto simile a quello pugliese degli \"strascinati\" e cime di rape, mentre i tagliolini vanno bene con i ceci, i fagioli o i piselli. Per non dire della cicerchia, leguminosa assai discussa, almeno nel vissuto popolare, per un'antica credenza che la vuole capace di far perdere la ragione.\nLe verdure tipiche sono fave e cicorie (\"faf e ciuqu\u00e8r\u00eb\"), i \"lambasci\u00f9n\" (cipolline). I lampascioni sono bulbi selvatici, che si scavano nel terreno usando una zappa lunga e stretta, \" u zappudd'\". Corrispondono presumibilmente alla pianta nota come muscaro: leggermente amarognoli, ricchi di propriet\u00e0 sconosciute, digestivi, forse afrodisiaci, si cucinano e si conservano secondo diverse modalit\u00e0, con l'olio fritto e l'aceto, con il peperoncino, impanati nell'uovo e cos\u00ec via.\nI dolci tipici natalizi sono le pettole, le \"\u2018ngartagghiat\" (cartellate), i \"purc\u00ebdduzz\u00eb\" (porcellini).\nGeografia antropica.\nL'abitato di Pisticci sorge su tre alture ed ha la forma di una \"S\". La zona prospiciente all'ingresso al paese dalla strada che porta al mare \u00e8 denominata \"le Varre\". In particolare hanno assunto questa denominazione le due ultime due curve prima dell'entrata nel centro urbano; infatti erano talmente ripide che i carri per salire dovevano mettere la varre (sbarre) tra le ruote e andare avanti a poco a poco; inoltre tutte le persone a bordo tranne le donne e i bambini dovevano scendere, per evitare che la carrozza si ribaltasse o andasse indietro, in quanto i cavalli non ce la facevano da soli a superare la pendenza.\nRioni del centro storico.\nIl centro storico \u00e8 formato da 16 rioni che sono i seguenti procedendo da nord verso sud:\nTerravecchia: costituisce la parte pi\u00f9 alta e pi\u00f9 antica dell'abitato da cui nel 1688 fran\u00f2 l'attuale rione Dirupo. In esso sono ubicati il castello, l'antica porta del paese, la Chiesa Madre, la Chiesetta dell'Annunziata e i ruderi della chiesa della Madonna della Stella e diversi palazzi gentilizi. Vi \u00e8 situato il torrione dell'acquedotto dell'Agri, di epoca fascista. Si tratta di un serbatoio costruito per il fabbisogno idrico del paese, con adiacente un altro serbatoio pi\u00f9 piccolo di asservimento a Montalbano Ionico. Per la costruzione fu abbattuto il castello normanno-svevo che sorgeva sul posto, di cui sopravvive una massiccia fortificazione quadrata, forse il mastio, fino a qualche tempo fa adibito a ricovero di capre.\nOsannale: piccolissimo e inglobato nel rione Terravecchia, \u00e8 costituito dalla piazzetta omonima e da pochi vicoli adiacenti. Nella piazzetta \u00e8 situata la Croce delle Palme, una croce in pietra bianca su un lungo basamento cilindrico, a ricordo dell'eccidio di vittime innocenti ivi perpetrato dal terribile \"capobanda\" Pagnotta. Il mattino della Domenica delle Palme si effettua una processione festosa che attraversa il rione, girando intorno alla croce,\"Osannando\" al Redentore.\nDirupo: anticamente chiamato Casalnuovo, ha successivamente preso il nome dalla rovinosa frana del 1688, sulle rovine della quale fu costruito. Vi \u00e8 ubicata la chiesetta dell'Immacolata Concezione. Popolato anticamente da artigiani, piccoli massari e contadini, che ebbero la forza e l'orgoglio di ricostruire le loro case sulle rovine di quelle precedenti, dopo che il tentativo di ricostruirle in zona pi\u00f9 sicura, in contrada non a caso detta \"Terranova\", fu frustrata dalle esose pretese del signorotto locale, tale De Cardenas. Caratterizzato dalle \"lammie\", tipiche casette bianche allineate esempio di architettura semplice e spontanea.\nLoreto: alle spalle del rione Terravecchia, prende il nome dall'antica chiesetta delle Madonna dello Rito, locuzione trasformatasi col tempo in Loreto. Vi avevano sede le antiche carceri cittadine, ossia mandamentali, essendo il paese sede di mandamento.\nMarco Scerra: deve il suo nome al brigante Marco Scerra (o Sciarra), proprietario della vigna su cui fu edificato il rione. Alla sua estremit\u00e0 \u00e8 situata la seconda piazza principale del paese, piazza Plebiscito o pi\u00f9 comunemente San Rocco, su cui si affacciano la chiesa del Santo Patrono, la Torre dell'orologio e l'Agenzia delle entrate, quest'ultima allocata in una costruzione moderna edificata sulle rovine di una casa gentilizia, il Palazzo Durante.\nTredici: il nome indica il numero delle case che si affacciavano anticamente sull'odierna via Manzoni.\nPicchione (raramente \"Montebello\"): dalla famiglia sui cui terreni \u00e8 stato costruito, sviluppatosi a partire dal 1700. Sede di una chiesetta prima sconsacrata e poi ricostruita nel rione dedicata alla Madonna \"d'u clumm\", cio\u00e8 del \"fiorone\", il fico \"primitivo\" che matura a luglio, mese in cui cadeva la solennit\u00e0 religiosa.\nSant'Antuono: situato nella zona dove sorgevano le antiche fornaci, detta dei \"Pignattari\". Vi si trova una cappelletta dedicata a Sant'Antonio Abate.\nMunicipio: prende il suo nome dalla presenza del vecchio palazzo municipale, oggi sede del Tribunale. Occupa la parte centrale dell'abitato con la piazza principale su cui si affaccia il Convento, da cui in realt\u00e0 il palazzo municipale era stato ricavato: tant'\u00e8 che l'antico chiostro sormontato da una meridiana, archivoltato intorno a un grande pozzo dal boccaglio geometrico, \u00e8 stato trasformato in sala udienze consiliari.\nSan Giovanni: chiamato cos\u00ec per la cappella dedicata a San Giovanni Battista.\nCroci: deve il suo nome alle 5 croci l\u00ec collocate nel 1752 in occasione di speciali predicazioni missionarie, prima di questo evento il rione aveva il nome di Contrada Belvedere. Tutto il versante sud del rione \u00e8 sostenuto da un muraglione in cemento armato, costruito dopo la frana del 21 novembre 1976 che l'ha quasi completamente distrutto. Sempre dopo la frana trovarono posto qui la villa comunale e alcune strutture sportive.\nPiro: anticamente detto Contrada del Pero dalla presenza di numerose piante di pero su questi terreni. Si svilupp\u00f2 a partire dal 1800, \u00e8 attualmente sede dei servizi del distretto sanitario e della sede attuale del Comune di Pisticci a Palazzo Giannantonio. Vi era ubicato il cinema \"Colosseo\", in via Basento, quasi a strapiombo sulla sottostante via Cammarelle.\nLe Matine: comprendono la parte orientale dell'abitato e il nome, termine dialettale per \"mattine\", deriva proprio dal fatto che questa \u00e8 la parte del centro urbano esposta al primo sole. \u00c8 costituito da tre rioni: \"Matina Soprana\", i primi insediamenti vi nacquero nel Settecento nella forma di case sparse, mano a mano inglobate dall'avanzare della citt\u00e0 costruita; \"Matina Sottana\", si svilupp\u00f2 a partire dalla met\u00e0 dell'Ottocento come prolungamento della Matina Soprana; \"Matina Nuova\", \u00e8 la parte pi\u00f9 nuova del paese. Le prime case furono costruite nel 1880 ma il popolamento vero e proprio avvenne durante il secondo dopoguerra. Infatti, prima che fosse un rione si trattava della contrada delle Case Popolari, oggi meglio individuate come INA-Casa. Nel rione sono ubicati il Commissariato di Polizia, la Parrocchia Cristo Re, la caserma dei Carabinieri, l'\"Istituto Professionale e il Liceo Classico Giustino Fortunato\", tutti costruiti praticamente sul terreno di un unico proprietario, che \u00e8 stato anche l'unico costruttore nonch\u00e9 l'unico locatore degli immobili presi in fitto dallo Stato.\nCammarelle: Prende il nome dai vecchi proprietari terrieri. Recentemente \u00e8 stato ultimato un parcheggio multipiano. Nella stessa area l'archeologa Eleonora Bracco individu\u00f2 nel 1934 una fornace e un deposito di materiali archeologici destinati probabilmente alla produzione di materiale ceramico. L'attivit\u00e0 della fornace dovrebbe potersi datare intorno alla prima met\u00e0 del VII sec. a.C. (Lo Porto 1973, pp.\u00a0155\u2013157).\nLe contrade.\nIl maggior contributo alla toponomastica locale \u00e8 stato dato dai pozzi e dalle fontane che fin dai tempi pi\u00f9 remoti assolvevano alla funzione di dissetare gli abitanti. Le principali contrade presenti nel territorio pisticcese sono.:\nMolte contrade inoltre si chiamano con il nome dei Santi, per via delle cappelle a loro dedicate, alcune perdute, altre intatte, costruite dalla devozione contadina o da quella baronale. Vi sono San Leonardo, San Gaetano, San Pietro, San Vito, Sant'Angelo, la Madonna delle Grazie, la Madonna del Pantano, la Madonna del Carmine.\nAltre contrade prendono il loro nome dalle attivit\u00e0 umane, come il Fosso del brigante o il Fosso del lavandaio, ed altre dalle masserie e dalle case rurali, il Casino di Durante, la Castelluccia, la torre di Minnaja, il Casino di Franchi, l'oliveto del Conte, San Basilio.\nInfine vi sono i toponimi derivanti dalla natura: la Petrolla, il Vaddone della noce, il Feroleto, la Canala, l'Olivastrella, le Mesole, Tempa rossa, il Cugno del capretto, la Serra della cipolla, Caporotondo, Boscosalice, il Coppo.\nEconomia.\nL'economia pisticcese sub\u00ec la prima grande trasformazione, da prettamente agricola ad industriale, negli anni sessanta, quando nella valle del Basento furono scoperti importanti giacimenti rossi di metano, che determinarono la costruzione, da parte dell'Eni, dello stabilimento petrolchimico Anic, chiuso poi verso la fine degli anni settanta, a seguito della crisi petrolifera mondiale. Sempre all'Eni faceva capo lo stabilimento dell'EniChem Fibre, specializzato nella produzione di fibre sintetiche e intermedi per materie plastiche.\nOggi l'economia pisticcese \u00e8 debole, lo sviluppo \u00e8 fermo spesso a causa della mentalit\u00e0 clientelare molto diffusa. Anche se meno acuta rispetto agli altri centri, resta alta l'incidenza della disoccupazione, soprattutto giovanile, che va ancora ad alimentare il problema dell'emigrazione, soprattutto verso Roma e le citt\u00e0 del Nord Italia.\nSi punta ad interventi mirati di sviluppo come le colture intensive e pregiate del Metapontino, sulle aziende della valle del Basento e sul turismo balneare, archeologico e agricolo. Numerosissime sono le attivit\u00e0 e le botteghe artigianali, tra cui rinomata la produzione di manufatti della pregiata argilla locale, bianca con incisioni bluastre.\nA Pisticci ha sede la celebre azienda Amaro Lucano S.p.A., dall'anno della sua fondazione, avvenuta il 1894 ad opera di Pasquale Vena.\nInfrastrutture e trasporti.\nIl paese \u00e8 collegato da servizi navetta con tutti i centri limitrofi, i capoluoghi di provincia lucani, l'aeroporto di Bari-Palese e durante la stagione estiva \u00e8 attivato un regolare servizio navetta Pisticci Scalo-Pisticci-Marconia-Mare. Inoltre servizi di pullman di linea effettuano i collegamenti con le principali citt\u00e0 d'Italia.\nFerrovie.\nSono presenti due scali ferroviari: la stazione di Marconia (Ex stazione di servizio della frazione di Marconia declassata a posto di movimento sulla ferrovia Jonica, sprovvista di locale per la sosta dei passeggeri ma di una sola banchina con due binari utilizzati per l'incrocio) e la stazione di Pisticci Scalo (utilizzata invece per spostamenti con treni regionali e extra-regionali e dotata dei comfort primari). Sono servite entrambe dalla strada provinciale \"Pisticci Mare\" detta anche SS 18 che collega la frazione pi\u00f9 popolosa Marconia con la frazione di Tinchi e Pisticci e dalla strada provinciale per Pisticci Scalo (Pisticci-Pisticci Scalo Zona Industriale).\nAeroporti.\nA Pisticci Scalo \u00e8 ubicata l'Aviosuperficie Enrico Mattei, abilitata al volo turistico. In progetto la trasformazione in aeroporto civile di terzo livello.\nAmministrazione.\nDi seguito una tabella che illustra la successione delle amministrazioni dal 1990 a oggi:\nSport.\nGli impianti sportivi sono distribuiti tra Pisticci e la frazione Marconia: entrambi i centri dispongono di uno stadio, un palazzetto dello sport, dei campi di calcetto e da tennis e di una piscina olimpionica comunale.\nA Marconia di Pisticci termin\u00f2 la settima tappa del Giro d'Italia 1984, vinta da Urs Freuler.\nIl campo di gioco utilizzato per le partite della squadra pisticcese di Calcio a 5 si giocano all'interno della tensostruttura di Pisticci.\nAnnualmente si svolge presso lo stadio Gaetano Michetti di Pisticci la manifestazione calcistica del Memorial Michetti, tributo all'uomo politico Pisticcese, ex Presidente DC della Regione Basilicata, a cui \u00e8 intitolato lo stadio."}
{"id": "210401", "revid": "486946", "url": "https://it.wikipedia.org/wiki?curid=210401", "title": "Repubblica marinara", "text": ""}
{"id": "210402", "revid": "767487", "url": "https://it.wikipedia.org/wiki?curid=210402", "title": "The Warriors (gruppo musicale)", "text": "The Warriors sono un gruppo di rock and roll inglese (anche noti come The Electric Warriors) dei primi anni sessanta. Sono principalmente ricordati a causa del successo ottenuto in seguito, da diversi di loro, in band di rock progressivo. Come molti altri gruppi dell'epoca, erano emuli dei primi Beatles; il loro repertorio era principalmente costituito da \"cover\" di brani del gruppo di Liverpool.\nLa formazione del gruppo comprendeva:\nI Warriors suonarono in molti locali nel nord dell'Inghilterra, incluso il celebre Cavern Club, origine della Beatlemania. Nel loro repertorio comparivano molti brani dell'epoca, tra cui \"I'm Down\" e \"She's a Woman\" (due cavalli di battaglia dei Beatles dei primi anni '60).\nNel 1964 incisero due singoli per l'etichetta discografica Decca Records: \"You Came Along\" e \"Don't Make Me Blue\", prodotti da Ivor Raymonde. I Warriors apparvero anche in un film dal titolo \"Just for You\", e il loro brano \"Don't Make Me Blue\" compare nella colonna sonora del film (anch'essa pubblicata da Decca).\nUn concerto dei Warriors del 1965 \u00e8 stato inciso su CD col titolo \"Bolton Club 65\" (disponibile presso il sito ufficiale di David Foster)."}
{"id": "210403", "revid": "125889120", "url": "https://it.wikipedia.org/wiki?curid=210403", "title": "Unione Sportiva Dilettantistica Poggibonsi", "text": "LU.S.D. Poggibonsi, meglio nota come Poggibonsi, \u00e8 una societ\u00e0 calcistica italiana con sede nella citt\u00e0 di Poggibonsi, in provincia di Siena. Milita in Serie D, la quarta divisione del campionato italiano.\nFondato nel 1925, il Poggibonsi ha raggiunto il suo miglior risultato con due partecipazioni alla Serie C, terzo livello calcistico italiano.\nI colori sociali sono il giallo e il rosso. Disputa le partite di casa allo stadio Stefano Lotti.\nStoria.\nI primi passi.\nFondata nel 1925, per lunghi anni disput\u00f2 campionati a carattere provinciale: la prima promozione in Serie C avvenne negli anni 40 e la permanenza in detto campionato dur\u00f2 soltanto 2 stagioni (1946-1947 e 1947-1948). La vera esplosione della societ\u00e0 giallorossa, dopo una forte crisi economica negli anni post-bellici, si verific\u00f2 negli anni '50, quando venne ottenuta la prima, storica, promozione in IV Serie (1955-1956). Tale torneo si rivel\u00f2, tuttavia, troppo difficile per il sodalizio giallorosso e la permanenza in categoria dur\u00f2 una sola stagione. Ma le basi per il futuro erano gettate: la IV Serie fu infatti di nuovo raggiunta alla fine degli anni '50 e stabilmente conquistata negli anni '60 e '70.\nGli anni settanta.\nQuest'ultimo decennio fu ottimo per il Poggibonsi: nel 1973-1974, la squadra lott\u00f2 testa a testa con la Sangiovannese nel tentativo di centrare la promozione in serie C, cedendo soltanto nello scontro diretto in programma a 5 giornate dalla fine. Tale sconfitta min\u00f2 le certezze dei valdelsani, i quali persero tutte le partite restanti e conclusero con un 5\u00ba posto finale. Successivamente il Poggibonsi entr\u00f2 in una fase di declino e nel 1977 arriv\u00f2 la retrocessione in Promozione.\nGli anni ottanta.\nDopo essersi guadagnati il ritorno in Interregionale (ex IV Serie), infatti, il Poggibonsi inanell\u00f2 una serie di campionati in cui sfior\u00f2 la promozione in Serie C2: nel 1984 il campionato fu perso per un punto a favore del Montevarchi mentre nel 1985 in un incidente stradale persero la vita due calciatori, Pellegrini e Niccolai, e altri due riportarono seri infortuni che ne impedirono il prosieguo della stagione. Nel 1986-1987, sebbene il campionato di Interregionale si concluse con la squadra giallorossa prima e imbattuta, dal momento che a pari merito con i Giallorossi si piazzarno gli umbri del Gubbio, fu necessario uno spareggio per stabilire la squadra che sarebbe salita in Serie C2. Lo spareggio fu disputato sul campo neutro di Perugia; la decisione fu giustificata dalla mancata disponibilit\u00e0 degli stadi di Terni e Viterbo, scelti inizialmente per l'incontro. L'equilibrio dell'incontro fu spezzato soltanto da una rete segnata dall'umbro Zoppis al 113'. L'anno successivo la compagine giallorossa vinse il torneo. Tuttavia al 7' della gara interna contro la Tiberis (vinta per 3-0), il centrocampista Stefano Lotti si accasci\u00f2 al suolo, senza nessun contatto di gioco con gli avversari, e mor\u00ec durante il trasporto in ospedale. A lui, nel gennaio successivo, fu intitolato il campo da gioco di Poggibonsi. Di quell'anno \u00e8 da ricordare anche l'amichevole disputata contro la nazionale dell'Unione Sovietica: trovatasi in Italia per un incontro con la nazionale azzurra, i Russi disputarono una partitella di allenamento contro i Valdelsani e si imposero con il punteggio di 4-1 (primo tempo 1-1). Conquistata la C2, il Poggibonsi vi milit\u00f2 per 7 stagioni consecutive. Denso di soddisfazione fu il primo anno, conclusosi al 5\u00ba posto. Gli anni successivi, a parte qualche pesante scivolone, videro il Poggibonsi disputare stagioni da protagonista. Nel 1990-1991, addirittura, si laure\u00f2 campione d'inverno, salvo poi crollare, alla distanza, nel girone di ritorno. Fu quella l'ultima buona stagione per i Leoni: dall'anno seguente inizi\u00f2 un lento declino, in campo e sugli spalti, che port\u00f2 il Poggibonsi al ritorno nei dilettanti nel 1995. In quelli anni si misero per\u00f2 in luce calciatori che in seguito avrebbero calcato anche i campi della massima serie (in ordine di tempo: Andrea Pistella nel Cagliari, Andrea Ivan nell'Ascoli e nell'Atalanta e, Bernardo Corradi che gioc\u00f2 anche in Nazionale.\nGli anni duemila.\nNel 2001 avvenne il ritorno in C2 sotto la presidenza Niccolai. La squadra cambi\u00f2 nome in Unione Sportiva Poggibonsi Valdelsa e, dopo una sofferta salvezza il primo anno, nel 2002-2003 la squadra giallorossa disput\u00f2 una discreta stagione riuscendo persino a pareggiare allo stadio Artemio Franchi di Firenze per 1 a 1 contro la Florentia Viola, l'attuale . La nuova societ\u00e0, travolta dai debiti e contestata dal pubblico e dalle istituzioni locali (avrebbe infatti dovuto coinvolgere altri comuni della Valdelsa anche rivali di Poggibonsi creando una \"superstruttura\" calcistica locale), venne esclusa dal successivo campionato di Serie C2 nell'estate seguente. Il calcio da Poggibonsi ripart\u00ec con la stessa societ\u00e0: il Poggibonsi Valdelsa, che era stato iscritto comunque ai campionati dilettantistici nel 2002-2003 e ottenne l'ammissione in Eccellenza.\nA tali eventi seguirono buoni campionati: la squadra fu vincitrice dell'Eccellenza Toscana 2003-2004, quindi seconda con diritto al ripescaggio in Serie D nel 2004-2005 (ove \u00e8 tornata all'antico nome US Poggibonsi) e terza nel 2005-2006. In quest'ultima stagione i giallorossi riuscirono in particolare a detenere a lungo la testa del campionato, salvo poi perderla a vantaggio della Fortis Spoleto con una lunga serie di passi falsi. Gli umbri per\u00f2 fallirono nell'estate seguente lasciando il posto al Poggibonsi, per via della rinuncia della seconda classificata Fortis Juventus al ripescaggio, consentendo cos\u00ec ai giallorossi di ritornare a giocare in Serie C2 dopo soli tre anni dalla retrocessione. Il campionato 2006-2007 in C2 girone B nonostante un inizio critico si \u00e8 concluso con la salvezza diretta.\nLa nuova stagione 2007-2008 per il Poggibonsi \u00e8 iniziata con rinnovate ambizioni; tuttavia alcune prestazioni non all'altezza delle aspettative hanno portato la societ\u00e0 ad esonerare l'allenatore Carlo Caramelli, rimpiazzato dall'ex Fiorentina Luciano Chiarugi, che \u00e8 riuscito a guidare la squadra ad un passo dai play-off. Il non brillante inizio della stagione 2008-2009 ha fatto saltare la panchina del tecnico pisano, che \u00e8 stato rimpiazzato da Francesco Buglio. La squadra disputa i play-out contro il San Marino retrocedendo dopo aver perso 3-1 fuori casa e vinto 1-0 a Poggibonsi.\nGli anni duemiladieci.\nNel 2009-2010 per\u00f2 partecipa ancora al campionato di Lega Pro Seconda Divisione essendo stata ripescata dopo il fallimento di 9 squadre. Inizia la stagione allenata da Delrosso, proveniente dalle giovanili dell'Empoli e con solo 5 giocatori della precedente stagione. Ma alla fine del girone d'andata i giallorossi sono ultimi e la societ\u00e0 cambia ancora allenatore sostituendo l'allenatore empolese con Aldo Firicano, ex libero di Cagliari e Fiorentina. La squadra riesce a risalire in classifica grazie all'ultima parte di stagione con un solo ko nelle ultime sette partite agguantando i play-out. Gioca gli spareggi salvezza contro il Bellaria conquistando la permanenza tra i professionisti con un gol di Felice Prevete in Romagna e pareggiando 0-0 in casa.\nIl 5 luglio 2010 viene rinnovato il contratto di allenatore a Firicano per la stagione successiva.\nLa Lega Pro Seconda Divisione 2010-2011 inizia bene per i giallorossi, che si collocano stabilmente nella prima parte della classifica nei primi mesi ed arrivano a toccare il 3\u00ba posto in graduatoria ai primi di dicembre. Nel periodo natalizio per\u00f2 la squadra perde tre partite su quattro ed a fine gennaio la societ\u00e0 decide di esonerare mister Firicano, sostituito con Antonio Soda a partire dal 4 febbraio. La squadra chiude il campionato in ottava posizione ed a fine stagione Soda lascia la panchina giallorossa. Nell'estate 2011 la societ\u00e0 giallorossa presenta la propria candidatura per un eventuale ripescaggio in Prima Divisione, che non viene accolta dalla Federazione.\nNel 2011-2012 la squadra viene rinnovata in modo massiccio e sulla panchina viene posto Fabio Fraschetti proveniente dalla Sangiovannese. Il Poggibonsi alterna ottime prestazioni e debacle riuscendo comunque a resistere per gran parte della stagione intorno al sesto posto, ultimo valido per l'accesso ai play-off. Alla fine termina per\u00f2 ottava, vincendo solo uno degli ultimi 5 incontri. A fine maggio 2012 il contratto di Fraschetti viene ugualmente prolungato per un altro anno. Il tecnico laziale verr\u00e0 per\u00f2 esonerato il successivo 2 dicembre con la squadra al settimo posto e sostituito dall'allenatore in seconda Stefano Polidori, tecnico di origini poggibonsesi.. Polidori inizia la sua avventura con i Leoni con una sconfitta (in casa dell'Arzanese per 2-1) ma riesce poi ad inanellare una serie di risultati positivi che proiettano il Poggibonsi in piena zona play-off raggiungendo anche la terza piazza provvisoria. Fatali sono per\u00f2 per il tecnico le due sconfitte casalinghe contro Pontedera (2-3) ed Aprilia (1-2) ed il pareggio (0-0) contro il Gavorrano che costano l'esonero al tecnico. Il 3 aprile 2013 Fabio Fraschetti torna sulla panchina dei giallorossi espugnando il terreno di gioco dell'Aversa Normanna (0-1 in extremis). I Leoni arrivano all'ultima di campionato con gli stessi punti (50) del Teramo per giocarsi l'ultima posizione valida per l'accesso ai play-off. I Leoni vincono con il Folingo per 2-1 (condannando gli umbri alla retrocessione in Serie D) ma nel frattempo a Teramo gli abruzzesi superano la Salernitana per 4-1. Il Teramo si aggiudica l'ultima piazza play-off per il maggior numero di reti segnate nel campionato essendo pari con i Leoni negli scontri diretti ed anche nella differenza reti. Il Poggibonsi conclude cos\u00ec il campionato 2012-2013 al settimo posto con un totale di 53 punti.\nNella stagione 2013-2014 i Leoni rivoluzionano e ringiovaniscono la rosa ripartendo dal capitano Manuel Pera e dal nuovo mister Marco Tosi, gi\u00e0 collaboratore tecnico di Walter Mazzarri ai tempi del Livorno. La squadra risulta essere quella con l'et\u00e0 media pi\u00f9 giovane di tutta la Lega Pro. Il Poggibonsi inizia cos\u00ec il proprio cammino nel campionato di Seconda Divisione: con la riforma dei campionati a fine stagione saranno infatti nove squadre a girone a retrocedere in Serie D in vista dell'unificazione della Lega Pro nella stagione successiva. Alla prima giornata i giallorossi pareggiano per 1-1 in casa con la Casertana (gol giallorosso di Baldassin) e la truppa di Mister Tosi conclude il girone di andata in posizione di met\u00e0 classifica. Nel mercato invernale il capitano Manuel Pera viene ceduto al Pontedera in Prima Divisione. Nel girone di ritorno i giallorossi invece iniziano bene ma nel mese di febbraio incappano in un trend negativo di risultati che costa la panchina a Marco Tosi. Al suo posto arriva in Viale Marconi Archimede Graziani (ex ), ma il Poggibonsi sembra aver smarrito il gioco che lo aveva contraddistinto nel girone di andata e chiude il campionato al 16\u00ba posto retrocedendo cos\u00ec matematicamente in Serie D il 13 aprile 2014 dopo la sconfitta casalinga subita contro la Vigor Lamezia per 0-2.\nLa stagione 2014-2015, dunque, il Leone riparte dalla Serie D. La discesa di categoria \u00e8, tuttavia, resa meno amara dal fatto di trovare nel proprio girone la Robur Siena, fallita e iscritta, appunto, nella quarta serie nazionale. Con i Bianconeri inizier\u00e0 un testa a testa, conclusosi solo all'ultima giornata a favore dei senesi.\nLa stagione 2015-2016 vede il Poggibonsi partire in sordina:dopo 7 giornate i giallorossi sono a met\u00e0 classifica e dopo il pari contro lo Scandicci dell'11 ottobre 2015 mister Ghizzani viene esonerato per far posto nuovamente a Fusci che traghetter\u00e0 i leoni fino al 4\u00ba posto finale. Ai play-off incontrano il Gavorrano dove usciranno sconfitti perdendo 2-1 in pieno recupero per effetto di un gol di Rubechini per i padroni di casa.\nLa stagione 2016-2017 \u00e8 invece per i colori giallorossi deludente: con l'arrivo di Andrea Mosconi in panchina i Leoni non furono mai in lotta per la salvezza rimanendo ultimi per gran parte della stagione e furono condannati alla retrocessione in Eccellenza dopo la sconfitta contro il Lentigione a Brescello del 13 aprile 2017.\nLa stagione di ritorno in Eccellenza si concluse con un 4\u00ba posto finale che permise ai Poggibonsesi di giocarsi i play-off promozione contro il , cadenso per\u00f2 con il risultato di 4-0. Nell'annata successiva, il Poggibonsi ha effettuato un campionato di vertice, ma si \u00e8 dovuto arrendere al Grassina durante la stagione regolare e al Porto Sant'Elpidio nella finale degli spareggi nazionali, restando, pertanto, in Eccellenza anche per la stagione 2019-2020. Il ritorno in Serie D avviene al termine della stagione 2020-2021 quando i giallorossi si impongono in uno dei gironi di Eccellenza Toscana ripartiti in primavera dopo la sospensione dei campionati per l'emergenza Covid-19.\nColori e simboli.\nColori.\nI colori sociali del Poggibosni sono il giallo e il rosso, mutuati dallo stemma del comune. Questi colori nella maglia casalinga assumono normalmente una disposizone palata.\nSimboli ufficiali.\nStemma.\nLo stemma del Poggibonsi \u00e8 uno scudo di forma triangolare, partito a sinistra di un fondo bianco e a destra di una palatura gialla e rossa, in posizione centrale \u00e8 presente un leone, simbolo del comune, mentre nella parte superiore compare la denominazione societaria.\nInno.\nL'inno del Poggibonsi si intitola \"Forza Leoni!\"\nStrutture.\nStadio.\nLa sede delle gare interne \u00e8 lo stadio Stefano Lotti, costruito nel 1912 e intitolato a Stefano Lotti, deceduto per un arresto cardiaco durante la gara interna di ritorno contro la Tiberis Umbertide nella stagione 1987-1988. L'impianto dispone di un campo erboso, circondato da una pista d'atletica e da due tribune: una coperta sul lato ovest (capace di ospitare circa 1000 spettatori) e l'altra scoperta sul lato est, con una capienza totale di 2513 posti.\nCentro di allenamento.\nIl Poggibonsi si allena allo stadio Stefano Lotti.\nSociet\u00e0.\nOrganigramma societario.\nDi seguito l'organigramma societario del Poggibonsi.\nLa societ\u00e0 ha sede in Viale Marconi, 105 a Poggibonsi.\nSponsor.\nDi seguito la cronologia degli sponsor tecnici del Poggibonsi.\nSettore giovanile.\nIl settore giovanile del Poggibonsi vanta come miglior rislutato la vittoria di un Campionato Juniores Nazionali nel 2015-2016.\nAllenatori e presidenti.\nDi seguito la cronologia degli allenatori e dei presidenti del Poggibonsi.\nTifoseria.\nStoria.\nDal 1978 sono gli \"Old Lions Supporters\" a guidare il tifo giallorosso. Nell'estate 2004 nasce il gruppo \"Ultras Poggibonsi\".\nGemellaggi e rivalit\u00e0.\nLe principali amicizie intraprese negli anni dalla tifoseria giallorossa sono con il Gracciano (rapporto nato nel 1972, riconfermata nel 2008, nel 2017 e nel 2018); con il , nata negli anni ottanta e con i tifosi della , ufficialmente dal 2002. C'\u00e8 anche una stretta un'amicizia anche con i tifosi del . Fino agli anni novanta \u00e8 esistita un'amicizia anche con la tifoseria del .\nLe principali rivalit\u00e0 si hanno nei confronti della , con il , a causa spareggio disputato sul campo neutro di Perugia nel 1987, con il , con cui si ha una storica rivalit\u00e0 verso la provincia. Una rivalit\u00e0 esiste anche con la tifoseria del ."}
{"id": "210410", "revid": "344646", "url": "https://it.wikipedia.org/wiki?curid=210410", "title": "Mutilazione del bestiame", "text": "Col termine mutilazione del bestiame ci si riferisce a numerosi episodi di mutilazioni mortali patite dal bestiame ad opera di ignoti in circostanze che vengono definite come misteriose. Questo tipo di eventi sono venuti all'attenzione degli ufologi negli Stati Uniti a partire dagli anni sessanta.\nL'esistenza del fenomeno \u00e8 confermato dalle indagini su 15 casi avvenuti in Nuovo Messico, da parte dell'ATF, del Forest Service e dell'FBI, le quali furono chiamate a indagare su ipotesi quali: culti satanici, UFO, predatori naturali e altro, ma senza alcun apparente risultato. Dagli esami effettuati sulle carcasse \u00e8 stato evidenziato che agli animali erano stati asportati, nella maggioranza dei casi, i genitali e le zone circostanti.\nIl fenomeno, che secondo vari ufologi sarebbe opera di alieni, \u00e8 riconducibile a cause naturali (predatori, insetti ecc...) A sostegno di quest'ipotesi c'\u00e8 anche un esperimento condotto nel 1979 in Arkansas dallo sceriffo Herb Marshall, che ha fatto lasciare all\u2019aperto carcasse di animali morti da poco, facendole sorvegliare dai suoi uomini. Dopo due giorni, il gas all'interno dello stomaco degli animali si \u00e8 espanso aprendo il ventre ed esponendo gli organi interni delle bestie, che sono stati attaccati da insetti: il risultato \u00e8 stato una carcassa che corrispondeva alle comuni storie di mutilazioni. Una successiva indagine canadese ha messo in rilievo che le mutilazioni di parti esterne (come orecchie e genitali) sono invece opera di predatori. Inoltre, le autopsie eseguite da veterinari di universit\u00e0 statunitensi non hanno evidenziato elementi non spiegabili con cause naturali. In altri casi, le mutilazioni sarebbero frutto di mistificazioni; ad esempio, si ritiene che parte delle mutilazioni avvenute in Sudamerica sarebbero state effettuate da organizzazioni malavitose, con finalit\u00e0 intimidatorie verso gli allevatori.\nSecondo un'altra ipotesi, le mutilazioni animali sarebbero dovute a indagini segrete promosse dal governo statunitense, che riguarderebbero i livelli di contaminazione radioattiva in alcune zone dove in passato sono stati condotti test nucleari o, secondo altri, alcune malattie degli animali. A sostegno di quest\u2019ipotesi vengono citate dichiarazioni di testimoni che avrebbero visto elicotteri misteriosi aggirarsi in queste zone. Questa teoria suscita per\u00f2 molte perplessit\u00e0, perch\u00e9 il governo avrebbe potuto ottenere legalmente il materiale per i test acquistando regolarmente gli animali dagli allevatori o i loro organi dai macelli. \nSecondo vari ufologi, ci\u00f2 che lascerebbe perplessi sono quelle che, dagli ufologi stessi, vengono descritte come le modalit\u00e0 dell'asportazione, dalla precisione chirurgica delle incisioni, la \"totale assenza di sangue sia nel corpo dell'animale sia nella zona circostante il rinvenimento della carcassa\". Le ferite tramite le quali venivano asportati gli organi erano caratterizzate da taglio netto analogo a quello di un bisturi, e la sezione di tessuto interessata dalla ferita risultava cauterizzata. In molti casi la carcassa dell'animale presentava fratture multiple sul lato rivolto verso terra, questo ha fatto presupporre che gli animali fossero caduti da un'altezza elevata, come ad esempio da un elicottero. \nQuesti particolari, spesso desunti in modo del tutto arbitrario e molti dei quali semplicemente compatibili con accadimenti naturali, hanno alimentato le teorie degli ufologi sul fatto che gli animali sarebbero stati rapiti da presunti alieni per poi essere uccisi e scaraventati al suolo. L'ufologa Linda Moulton Howe \u00e8 considerata la massima esperta mondiale di casi di mutilazione animale. Anche l'ufologo Nick Pope si \u00e8 occupato dell'argomento. "}
{"id": "210432", "revid": "547992", "url": "https://it.wikipedia.org/wiki?curid=210432", "title": "Armenia Balducci", "text": "Biografia.\n\u00c8 stata per molti anni la compagna di Gian Maria Volont\u00e9 e come sceneggiatrice ha lavorato con il regista Giuseppe Ferrara."}
{"id": "210433", "revid": "1305772", "url": "https://it.wikipedia.org/wiki?curid=210433", "title": "Abstract factory", "text": "Abstract factory, in italiano \"fabbrica astratta\", \u00e8 uno dei design pattern creazionali fondamentali della programmazione orientata agli oggetti. Fu definito originariamente dalla cosiddetta \"Gang of Four\".\nScopo.\nL'Abstract Factory fornisce un'interfaccia per creare famiglie di oggetti connessi o dipendenti tra loro, in modo che non ci sia necessit\u00e0 da parte dei client di specificare i nomi delle classi concrete all'interno del proprio codice.\nIn questo modo si permette che un sistema sia indipendente dall'implementazione degli oggetti concreti e che il client, attraverso l'interfaccia, utilizzi diverse famiglie di prodotti.\nApplicabilit\u00e0.\nQuesto pattern \u00e8 utile quando\nStruttura.\ncodice_1.\nDichiara l'interfaccia per le operazioni che creano oggetti.\ncodice_2.\nImplementa le operazioni per creare oggetti concreti.\ncodice_3.\nDichiara l'interfaccia per un tipo di oggetto prodotto.\ncodice_4.\nImplementa l'interfaccia codice_3 e definisce l'oggetto prodotto che deve essere creato dalla factory concreta corrispondente.\ncodice_6.\nUtilizza solo le interfacce dichiarate da codice_1 e codice_3.\nEsempio in Java.\n * GUIFactory example\npublic abstract class GUIFactory {\n public static GUIFactory getFactory() {\n int sys = readFromConfigFile(\"OS_TYPE\");\n if (sys == 0) {\n return new WinFactory();\n } else {\n return new OSXFactory();\n public abstract Button createButton();\nclass WinFactory extends GUIFactory {\n public Button createButton() {\n return new WinButton();\nclass OSXFactory extends GUIFactory {\n public Button createButton() {\n return new OSXButton();\npublic abstract class Button {\n public abstract void paint();\nclass WinButton extends Button {\n public void paint() {\n System.out.println(\"Sono un WinButton!\");\nclass OSXButton extends Button {\n public void paint() {\n System.out.println(\"Sono un OSXButton!\");\npublic class Application {\n public static void main(String[] args) {\n GUIFactory factory = GUIFactory.getFactory();\n Button button = factory.createButton();\n button.paint();\n // L'output sar\u00e0:\n // \"Sono un WinButton!\"\n // oppure:\n // \"Sono un OSXButton!\""}
{"id": "210434", "revid": "751106", "url": "https://it.wikipedia.org/wiki?curid=210434", "title": "Pompa fluidodinamica", "text": "Una pompa fluidodinamica (detta comunemente pompa dinamica) \u00e8 un tipo di pompa nel quale il movimento del fluido \u00e8 prodotto da un momento indotto nel fluido stesso.\nQueste pompe non hanno bisogno di valvole, ma hanno lo svantaggio che la portata e l'efficienza diminuiscono con l'aumentare della pressione all'uscita. In genere queste pompe hanno la necessit\u00e0 dell'adescamento, ovvero di essere inizialmente riempite di liquido per poter funzionare. I modelli nuovi di queste pompe hanno bisogno di un output elettrico di almeno 120V.\nTipologie.\nelenco di alcune categorie di pompe:\nPompa centrifuga.\nLa pompa centrifuga utilizza l'effetto centrifugo della sua girante per movimentare il liquido, trasformando l'energia meccanica proveniente dal suo motore prima in energia cinetica e successivamente in energia di pressione che conferisce al liquido sollevato.\nLa pompa centrifuga \u00e8 di gran lunga la pompa di uso pi\u00f9 comune, sia in ambito industriale che civile.\nLa definizione si limita generalmente alle pompe con girante radiale e semiassiale ossia alle pompe nelle quali il flusso di fluido attraversa la girante radialmente o semiassialmente, diversamente al caso delle giranti ad elica nelle quali il fluido attraversa la girante assialmente.\nCostruzione.\nUna pompa centrifuga \u00e8 composta essenzialmente da una parte mobile detta girante (ruota palettata), che aspira il fluido da una tubazione di aspirazione, comunicante con il centro della pompa, e trasferisce al liquido l'energia meccanica trasmessa dal motore sotto forma di energia cinetica.\nLa ruota palettata gira in una camera fissa a forma di chiocciola, voluta o corpo di pompa, entro cui si muove il liquido spinto dalla forza centrifuga impressale dalla girante, che trasforma l'energia cinetica del liquido in energia di pressione e lo incanala nella tubazione di mandata comunicante con la periferia della pompa.\nLa girante \u00e8 una ruota dotata di palette che pu\u00f2 essere realizzata secondo molte varianti costruttive a seconda delle prestazioni richieste: girante chiusa, girante aperta, girante monocanale, girante arretrata, girante vortex, giranti assiali, giranti semiassiali.\nQuasi tutte le pompe centrifughe hanno aspirazione assiale e mandata radiale (stile europeo ISO) o tangenziale (stile statunitense API) verso l'alto. La supportazione pu\u00f2 essere su piedini o \"centreline\", la prima pi\u00f9 semplice, la seconda pi\u00f9 robusta. In ogni caso, la quasi totalit\u00e0 delle pompe centrifughe ha una supportazione \"back pull-out\", che consente di estrarre il supporto 5 completo di cassa stoppa 4 e albero 6 senza dover smontare il corpo 1, appunto agendo nella parte posteriore, con il vantaggio di non dover disconnettere la pompa dalle tubazioni durante gli interventi di manutenzione.\nFunzionamento.\nSe ne comprende il funzionamento osservando che un cilindro riempito d'acqua, posto in rotazione attorno al proprio asse, modifica la forma del pelo libero, facendogli assumere un profilo parabolico: infatti l'accelerazione centrifuga \u00e8 proporzionale al quadrato della velocit\u00e0 angolare, ed al raggio di rotazione. La differenza H di livello che si osserva (e che, intuitivamente, \u00e8 funzione della velocit\u00e0 angolare) si dice \"prevalenza\" della pompa. \u00c8 anche intuitivo osservare che, a parit\u00e0 di velocit\u00e0 angolare (e quindi di profilo del liquido), se si pratica un foro esattamente all'altezza H non si avr\u00e0 alcuna uscita di liquido. Se invece il foro viene praticato a una quota inferiore si osserver\u00e0 una fuoriuscita di liquido; inoltre \u00e8 intuitivo osservare che tanto pi\u00f9 basso viene praticato il foro, tanto maggiore sar\u00e0 la quantit\u00e0 nell'unit\u00e0 di tempo, detta \"portata\", di liquido uscente.\nNella pratica, il fluido \u00e8 contenuto all'interno di un corpo ed \u00e8 messo in rotazione da una girante.\nIl movimento della girante determina una depressione nel tubo di aspirazione e l'acqua, spinta dalla pressione atmosferica, risale lungo il tubo ed entra nella pompa.\nla girante messa in rotazione dal motore dopo aver risucchiato il liquido lo proietta alla periferia del corpo-pompa in virt\u00f9 della forza centrifuga prodotta dalla velocit\u00e0 della girante.\nLa girante \u00e8 dotata di una serie di pallette curve che formano dei canali a sezione crescente dal centro verso la periferia.\nPertanto il liquido che entra dalla parte centrale della girante nel percorrere i vari canali per il principio di Bernoulli, convertono parte dell'energia cinetica trasmessagli dal movimento della girante in energia di pressione.\nIl fluido esce dalla girante con velocit\u00e0 Vt, pertanto ancora dotato di energia cinetica, ed entra nella voluta.\nAnche il corpo della pompa, o voluta, \u00e8 costruito a sezione crescente in modo che, per la costanza (Bernoulli) dell'energia totale, la rimanente aliquota di cinetica si trasforma in energia di pressione, incrementando cos\u00ec la prevalenza.\nLa composizione delle velocit\u00e0 vettoriali definisce portata e prevalenza.\nPrestazioni.\nLe caratteristiche idrauliche della pompa centrifuga sono espresse dalla \"curva caratteristica\", un cui esempio appare nella figura a lato. Nell'esempio, si vede una pompa avente portata 16 m\u00b3/h e prevalenza 40,5 m (questa coppia di valori \u00e8 solitamente definita \"punto di lavoro\"). La curva rossa \u00e8 la caratteristica vera e propria, e si vede come alla portata di 20 m\u00b3/h la prevalenza si riduca a circa 36 m. Le curve rosse tratteggiate indicano le prestazioni con giranti di diverso diametro. Le curve color ocra indicano il rendimento totale della pompa (solitamente espresso in percentuale), che nel nostro caso \u00e8 di poco inferiore al 50%. La curva verde indica NPSH(r) della pompa, nel nostro caso pari a circa 1.4 m; si noti come si abbia il minimo NPSH (r), circa 1 m, alla portata di rendimento massimo. La curva blu esprime la potenza assorbita all'asse della pompa con liquido avente densit\u00e0 1000\u00a0kg/m3, nel nostro caso poco superiore a 3 kW.\nNella selezione di una pompa centrifuga, \u00e8 sempre bene scegliere un modello in cui il punto di lavoro cada nella parte discendente della curva. Ci\u00f2 perch\u00e9, oltre ad avere di norma un rendimento pi\u00f9 elevato, questa selezione consente un agevole controllo della portata mediante l'interposizione, in mandata, di una perdita di carico variabile (solitamente una valvola)\nClassificazione.\nLe pompe centrifughe in base alla disposizione dell'albero di trasmissione che muove la girante, si distinguono in pompe ad asse orizzontale e ad asse verticale. Inoltre in base alla direzione del flusso che le attraversa le\npompe possono essere: radiali se la mandata \u00e8 ortogonale all'aspirazione o assiali se la mandata e l'aspirazione sono sullo stesso asse.\nLe pompe centrifughe inoltre si suddividono in centrifughe monostadio o multistadio, in base alla quantit\u00e0 di giranti di cui sono dotate.\nPi\u00f9 giranti ci sono, pi\u00f9 aumenta la prevalenza totale generata dalla pompa, che \u00e8 data dalla somma delle prevalenze erogate da ciascuna girante.\nLe pompe centrifughe a seconda che queste siano ad alimentazione elettrica o a benzina, si distinguono in elettropompe o motopompe.\nInstallazione.\nLe pompe possono essere installate:\nUn'installazione \u00e8 definita \"sottobattente\" quando l'asse della pompa si trova al disotto del livello minimo del liquido da aspirare; tutte le altre installazioni sono definite \"soprabattente\".\nLa condotta di aspirazione deve essere orizzontale o avere pendenza in salita verso la pompa e comunque essere realizzata in modo da evitare la formazione di sacche d'aria.\nNelle installazioni in aspirazione, per evitare pericolosi fenomeni di cavitazione \u00e8 necessario che tra il pelo minimo del liquido da sollevare e l'asse della pompa non ci sia un dislivello superiore a 5\u20136 m.\nLa condotta di aspirazione di un'installazione soprabattente deve essere dotata di valvola di ritegno perch\u00e9 altrimenti ad ogni fermo della pompa la condotta si svuoterebbe e la pompa non si innescherebbe al successivo avvio (a meno che non si tratti di una pompa autoadescante).\nInfatti per potersi innescare sia il corpo della pompa sia la condotta di aspirazione devono essere mantenuti costantemente pieni di liquido.\nUn avvio definito \u201ca secco\u201d della pompa, causa il surriscaldamento della pompa con conseguente rottura.\nNormativa.\nIn quanto elementi comuni di moltissime installazioni, le pompe centrifughe sono state in qualche modo normalizzate, in modo da poter sostituire pompe esistenti con altre di fabbricanti diversi.\nLe norme pi\u00f9 correnti sono la ISO 2858-1975 (e norme collegate), che si riferisce alle pompe centrifughe di uso generale e di processo, con flange metriche, e la API 610 - X edition 2004, che si riferisce a pompe di processo con flange in unit\u00e0 imperiali.\nVarianti.\nPompe multistadio.\nPi\u00f9 pompe centrifughe possono essere disposte in serie, in modo da ottenere, a parit\u00e0 di portata, una prevalenza che \u00e8 un multiplo di quella ottenuta con una sola girante. In pratica, pi\u00f9 giranti vengono disposte coassialmente nel corpo: si ottengono cos\u00ec prevalenze fino a diverse centinaia di metri, contro gli 80-100 massimi di una pompa monostadio.\nPer pozzi molto profondi, si utilizzano pompe di questo tipo, che per\u00f2 vengono immerse completamente nell'acqua ed inserite alla profondit\u00e0 opportuna mediante tubi di diametro adeguato: il tubo di mandata diventa solitamente il supporto/sospensione della pompa. Queste pompe hanno mandata centrale, e quindi la particolarit\u00e0 che il fluido pompato viene convogliato attraverso l'albero motore. Ci\u00f2 richiede tenute pi\u00f9 efficienti, ma garantisce un miglior raffreddamento del motore che quindi diventa di dimensioni molto compatte.\nPompe a rotore immerso.\nNelle pompe a rotore immerso il traferro del motore elettrico \u00e8 pieno d'acqua col vantaggio che non necessitano di tenuta idraulica, e gli svantaggi della dissipazione fluidodinamica aggiuntiva nel traferro ed elettrica specie in fluido conduttore come l'acqua che manifesta la necessit\u00e0 di superfici di statore e rotore idrodinamiche e di un isolamento pi\u00f9 spinto degli avvolgimenti del motore.\nAssumendo di avere un fluido newtoniano in movimento, quindi con sforzo di taglio che segue la semplice legge di Newton della viscosit\u00e0:\nformula_1\ncon distribuzione di velocit\u00e0 radialmente lineare tra la superficie laterale cilindrica rotorica 1 e quella statorica 2:\nformula_2\nAvremo che il rendimento meccanico dell'accoppiamento rotoidale sar\u00e0 approssimabile come:\nformula_3\nPoich\u00e9 lo spessore del traferro (r2 - r1) influenza la riluttanza in base alla legge di Hopkinson e quindi il rendimento del motore elettrico, la variabile manipolabile \u00e8 il raggio interno a spessore di traferro costante: le pompe a rotore immerso hanno sezione al motore elettrico snella, compatibilmente con i limiti di resistenza a fatica.\nGiranti aperte.\nLa girante \u00e8 evidentemente l'elemento centrale della pompa centrifuga, e la sua corretta progettazione \u00e8 della massima importanza. In genere si usano giranti \"chiuse\" (a girante nuova), che consentono il massimo controllo del flusso, avendo un percorso idraulico ben definito.\nPer scopi particolari (liquidi abrasivi o grandi quantit\u00e0 di solidi sospesi) si usa la girante \"aperta\", che assicura un minore rendimento ma evita, per quanto possibile, lo sporcamento della girante stessa, talvolta \"arretrata\" rispetto al corpo, in modo da creare una rotazione indotta, e la maggior parte del fluido pompato non entra a contatto della girante: si riduce cos\u00ec l'effetto di abrasione.\nIl rendimento \u00e8 inizialmente tanto inferiore a quello delle giranti chiuse quanto maggiore \u00e8 l'arretramento ma al contrario che con queste ultime si mantiene relativamente costante con l'uso.\nPompa assiale.\nPrincipio di funzionamento.\nNella pompa assiale, o elicopompa, il movimento del fluido \u00e8 assicurato da un'elica intubata, che spinge il fluido stesso come un'elica marina. Di concezione piuttosto recente, sono state utilizzate originariamente nei grandi lavori di bonifica, come idrovore, e in seguito hanno avuto impiego industriale in tutti quei casi in cui veniva richiesta una grande portata (normalmente superiore a 1000 m\u00b3/h) a bassa prevalenza (normalmente inferiore a 4 metri). Esistono oggi pompe assiali con portate superiori a 50,000 m\u00b3/h.\nIl funzionamento delle pompe assiali \u00e8 il seguente: delle pale inclinate ruotano nel fluido, e quindi lo spingono nella direzione voluta. La pompa assiale \u00e8 di solito configurata come una curva, per consentire il passaggio dell'albero. Nelle pompe moderne, l'albero \u00e8 montato a sbalzo per evitare cuscinetti immersi nel fluido, e solo nei modelli di maggiore portata la supportazione \u00e8 doppia, comunque fuori dal fluido pompato.\nPrestazioni.\nIl movimento del fluido non \u00e8, all'uscita della girante, puramente assiale, in quanto la rotazione della stessa d\u00e0 evidentemente una componente rotatoria. Per questa ragione si usa a volte un \"raddrizzatore di flusso\", impropriamente chiamato diffusore, che migliora il rendimento globale della pompa.\nOsservando la curva caratteristica di una pompa assiale, si nota che la potenza assorbita aumenta all'aumentare della prevalenza, contrariamente a quanto accade per le pompe centrifughe. Questa \u00e8 una limitazione d'impiego, in quanto sporcamenti nei tubi possono portare all'arresto della pompa per alto assorbimento.\nSi nota inoltre che mentre nelle pompe centrifughe la curva varia al variare del diametro della girante, nelle pompe assiali si modifica l'angolo di attacco delle pale: le curve rappresentate sono appunto tracciate per angoli di attacco da 10 a 25\u00b0. \u00c8 quindi abbastanza comune l'utilizzo di pompe con palette ad angolo variabile.\nImpiego.\nOltre ad essere impiegate nelle opere di Bonifica idraulica ed in genere come idrovore, le pompe assiali sono impiegate nelle chiuse su fiumi o canali, dove sono richieste portate elevate.\nIn ambito industriale, queste pompe si usano in genere come circolatori nell'industria cartaria e nell'industria chimica, in particolare nell'evaporatore.\nPompe magnetofluidodinamiche.\nLa pompa magneto-fluido-dinamica \u00e8 un dispositivo in grado di sfruttare la forza di Lorentz. La forza di Lorentz \u00e8 una forza che agisce su una particella in transito attraverso un campo magnetico ortogonale al senso del moto. La direzione della forza \u00e8 perpendicolare sia alla velocit\u00e0 che alle linee del campo magnetico.\nIn una pompa di questo tipo, un liquido elettricamente conduttore \u00e8 libero di scorrere in un tubo immerso in un campo magnetico ortogonale all'asse della conduttura. Per mezzo di due elettrodi viene fatta scorrere una corrente elettrica attraverso il liquido, ortogonalmente sia all'asse del moto che al campo magnetico in modo da massimizzare la forza di Lorentz in direzione parallela all'asse del tubo, che risulta l'effetto utile, perci\u00f2 nella validit\u00e0 della legge di Ohm la tensione elettrica efficace generata tra ingresso e uscita del fluido dalla pompa vale:\nformula_4,\ndove Re \u00e8 la resistenza elettrica opposta dal fluido, Ie \u00e8 la corrente elettrica che passa attraverso il fluido, \u03c1m \u00e8 la densit\u00e0 del fluido, &lt;v&gt; \u00e8 la sua velocit\u00e0 media, B \u00e8 il modulo dell'induzione magnetica e l la distanza fra ingresso e uscita della pompa. \nLa densit\u00e0 media di quantit\u00e0 di moto \u00e8 esprimibile nella portata:\nformula_5\nInoltre la tensione idraulica della pompa generata dalla forza di Lorentz vale:\nformula_6\nperci\u00f2 definita la \"mutua resistenza\" elettromeccanica (misurata nel SI in T/m):\nformula_7\npossiamo riesprimere la tensione elettrica efficace della pompa come:\nformula_8,\ndove il pedice \"p\" sta per \"parassita\", e la caratteristica a corrente costante lineare:\nformula_9,\nquindi il rendimento della pompa vale:\nformula_10\ndove si definiscono i rapporti rispettivamente elettromeccanico, parassita, e meccanico:\nQuesto tipo di pompa \u00e8 estremamente affidabile per via della totale assenza di parti in movimento ed \u00e8 esente dagli effetti della cavitazione e quindi da fenomeni di usura. Il limite \u00e8 di potere essere usata solamente per liquidi elettricamente conduttori.\nUn tipico impiego si ha nei circuiti di raffreddamento per reattori nucleari a sodio liquido, dove \u00e8 richiesta una affidabilit\u00e0 elevata. Il sodio al di sopra della temperatura di fusione \u00e8 infatti elettricamente conduttore.\nPompa ad ariete idraulico.\nQuesta pompa sfrutta il fenomeno, solitamente temuto, del colpo d'ariete. Se per qualche motivo un flusso incomprimibile viene arrestato, l'energia meccanica viene convertita in un'onda di pressione che si ha dissipazione progressiva alle pareti delle condotte in calore per deformazione secondo il bilancio di energia meccanica e il primo principio della termodinamica.\nLa pompa ad ariete idraulico sfrutta questo fenomeno per spingere una parte del liquido ad una altezza superiore a quella corrispondente al livello piezometrico del flusso di liquido in entrata. In pratica si sfrutta la caduta da un dislivello per sollevare parte del liquido ad un livello superiore. Poich\u00e9 non \u00e8 possibile violare il principio di conservazione dell'energia infatti, l'energia ricavata dalla caduta di una massa da un dislivello pu\u00f2 essere utilizzata per sollevare una massa minore ad una altezza maggiore; in questa operazione il rendimento solitamente si colloca intorno al 60%, ma si possono ottenere valori dell'80%.\nIn una pompa ad ariete efficiente si riesce a sollevare una quantit\u00e0 d'acqua pari a meno del 10% del flusso entrante a una altezza massima generalmente inferiore a dieci volte il dislivello di partenza.\nIl dispositivo \u00e8 costituito da un tubo al cui interno \u00e8 presente una paratia mobile che viene indotta a chiudersi dalla velocit\u00e0 del flusso di liquido. La valvola \u00e8 studiata in modo tale che la chiusura una volta innescata proceda a valanga, bloccando il flusso quanto pi\u00f9 bruscamente possibile. Poco a monte della valvola \u00e8 presente una diramazione laterale dotata di valvola di non-ritorno, ovvero una valvola che consente il fluire del liquido verso l'esterno del tubo ma non in senso inverso. Dall'altro lato di questa valvola di non ritorno si trova un serbatoio pneumatico, in cui \u00e8 presente cio\u00e8 una sacca d'aria con funzione di accumulatore di pressione. Da questo serbatoio parte il tubo da cui fuoriesce l'acqua a pressione. Quando la valvola di blocco \u00e8 aperta, l'acqua viene scaricata al livello della pompa.\nQuando inizialmente viene fatto scorrere il liquido alla pompa, la valvola principale \u00e8 aperta ed il liquido incrementa la sua velocit\u00e0, finch\u00e9 giunta ad un limite critico, la valvola interviene chiudendo il flusso.\nInizialmente il serbatoio pneumatico \u00e8 vuoto, per cui inizia a riempirsi senza difficolt\u00e0 attraverso la valvola di non ritorno. Quando la pressione del serbatoio eguaglia la pressione del tubo la valvola di non ritorno si chiude e tale pressione rimane accumulata.\nNel frattempo, essendosi annullata la velocit\u00e0 del fluido nel tubo, la valvola principale si riapre ed il ciclo ricomincia.\nOgni volta la valvola di non ritorno consente il passaggio del liquido a pressione verso il serbatoio ma non viceversa, e dopo diversi cicli la pressione nel serbatoio si porta ad un valore di regime. Il serbatoio ha quindi la funzione di livellare a un valore medio gli impulsi di pressione prodotti dai colpi d'ariete.\nQuesto tipo di pompa non richiede alcun tipo di alimentazione se non la caduta d'acqua lungo un dislivello, ma comporta una notevole perdita di fluido trasportato. Il suo utilizzo principale, seppur occasionale, si ha per sollevare acqua in luoghi isolati dove ve ne sia in abbondanza ma ad una quota inferiore a quella di utilizzo.\nPompe fluidodinamiche lineari.\nIn queste pompe il movimento \u00e8 ottenuto applicando un momento linearmente.\nUn esempio \u00e8 l'eiettore, in cui un fluido ad alta velocit\u00e0 trascina il fluido da pompare.\nNella pompa ad acqua un flusso di acqua viene fatto passare ad alta velocit\u00e0 in una camera. Per effetto dell'equazione di Bernoulli l'aumento della velocit\u00e0 del fluido comporta una diminuzione della pressione e quindi una aspirazione."}
{"id": "210438", "revid": "1234826", "url": "https://it.wikipedia.org/wiki?curid=210438", "title": "Piano dei conti", "text": "Il piano dei conti \u00e8 costituito da un documento contenente tutti i conti utilizzati da un'azienda (o da un privato avente obbligo di utilizzo del libro giornale) per effettuare le rilevazioni contabili in partita doppia.\nIl piano dei conti, non vincolato nella sua forma o estensione da alcuna norma dell'ordinamento italiano, varia a seconda delle esigenze aziendali ed \u00e8 influenzato dalla forma giuridica dell'azienda, dall'attivit\u00e0 da essa svolta e dalle sue dimensioni. L'obiettivo generale del piano dei conti \u00e8 di ottenere informazioni analitiche (attraverso i sottoconti) e, al tempo stesso, riassuntive (tramite i conti di mastro).\nUn buon piano dei conti deve essere composto dal quadro dei conti e dalle note esplicative.\nQuadro dei conti.\nIl quadro dei conti \u00e8 costituito da un raggruppamento che pu\u00f2 essere considerato il conto primario, dai conti che suddividono il raggruppamento stesso (sottoconti) e dalla voce di bilancio in cui deve essere inserito. A ciascun sottoconto deve essere assegnato un codice (solitamente numerico) per facilitarne l'individuazione; questo codice \u00e8 suddiviso in due parti suddivise da un punto: la prima parte indica il raggruppamento e la seconda il conto interessato.\nCfr. IV Direttiva CEE\nNote esplicative.\nLe note esplicative servono per chiarire il funzionamento dei sottoconti e il significato dei valori che accolgono. Esse dovrebbero contenere il codice e la denominazione del sottoconto, il raggruppamento a cui appartiene, il suo contenuto, il suo funzionamento (le voci da inserire in dare e quelle da inserire in avere nei conti di mastro e nella partita doppia) ed eventuali note."}
{"id": "210439", "revid": "729019", "url": "https://it.wikipedia.org/wiki?curid=210439", "title": "Marco Claudio Marcello", "text": "Venne ucciso nel 208 a.C. durante uno scontro con reparti di cavalleria cartaginese di Annibale nei pressi di Venosa.\nBiografia.\nOrigini famigliari.\nClaudio Marcello faceva parte del ramo plebeo della \"gens Claudia\" e della \"familia\" dei Marcelli.\nGuerra contro i Galli Insubri (222 a.C.).\nNel suo primo consolato (222 a.C.) fu occupato con il suo collega Gneo Cornelio Scipione Calvo, zio dell'Africano, nella guerra contro i Galli Insubri. Fu impegnato nell'assedio della piazzaforte insubre di \"Acerrae\" (presso Pizzighettone) ed a \"Clastidium\" (Casteggio) trionf\u00f2 ottenendo le \"spoliae opimae\": il massimo onore per un generale romano, conseguito per la terza ed ultima volta nella storia romana con l'uccisione durante un duello di Viridomaro (o Virdumaro). Il suo successo venne celebrato da Nevio nella pretesta intitolata \"Clastidium\".\nMarcello ebbe l'onore del trionfo, che viene ricordato nei \"Fasti triumphales\" capitolini con le seguenti parole:\nGuerra in Campania (216-215 a.C.).\nNel corso della prima guerra punica aveva militato contro Amilcare Barca in Sicilia. Nel 216 a.C., durante la seconda guerra punica, dopo la disastrosa sconfitta a Canne, prese il comando di ci\u00f2 che rimaneva dell'esercito romano a \"Canusium\". Bench\u00e9 non riuscisse ad evitare la caduta di Capua, protesse efficacemente Nola e la Campania meridionale. Alla fine del 216 a.C. organizz\u00f2 a Roma i \"Ludi Plebeii\" per tre volte. All'inizio dell'anno successivo (215 a.C.), torn\u00f2 in Campania, dopo che era stato eletto proconsole; allo stesso vennero affidate le due nuove legioni urbane, che furono prima convocate a \"Cales\" e poi trasferite nell'accampamento sopra \"Suessula\". Poich\u00e9 il console designato L. Postumio Albino era stato ucciso poco prima dell'inizio del nuovo anno consolare, i senatori attendevano che l'altro console indicesse i comizi centuriati per scegliere il collega, ma quando si accorsero che Marcello, che essi volevano creare console per quell'anno in virt\u00f9 delle felici imprese condotte l'anno precedente, veniva allontanato da Roma, nella curia si lev\u00f2 un fremito di protesta. Il console Tiberio Sempronio Gracco, allora, prefer\u00ec sospendere i comizi in attesa che Marcello tornasse in citt\u00e0.\nRientrato quest'ultimo a Roma, vennero indette nuove elezioni e Marcello fu facilmente eletto console al posto di Lucio Postumio Albino, ma poich\u00e9 gli auguri dichiararono che nell'elezione vi era stato un vizio di forma e che mai prima di allora erano stati eletti due consoli plebei, Marcello rinunci\u00f2 alla carica e il suo posto venne preso da Quinto Fabio Massimo Verrucoso. A Marcello venne affidato nuovamente l'esercito che stava a difesa di Nola, presso \"Suessula\", come proconsole.\nMarcello vinse in combattimento, a Nola (215 a.C.), l'esercito di Annibale, dando cos\u00ec ai Romani una speranza migliore per l'esito finale della guerra.\nGuerra in Sicilia (214-212 a.C.).\nNel 214 a.C. fu inviato in Sicilia come console durante la sommossa dei Siracusani. Attacc\u00f2 Leontini ed assedi\u00f2 Siracusa, ma l'abilit\u00e0 del matematico Archimede respinse a pi\u00f9 riprese gli attacchi portati dalle truppe romane contro la citt\u00e0. Dopo un assedio durato due anni (in cui gli venne per due volte confermato il comando come proconsole) l'esercito romano riusc\u00ec ad aprirsi il varco nella citt\u00e0, catturandola nel 212 a.C. nonostante l'arrivo di rinforzi cartaginesi. All'alba, infatti, forzato l'Esapilo, Marcello, entrato in citt\u00e0 con tutto l'esercito, spinse ciascuno a prendere le armi e portare aiuto alla citt\u00e0 ormai occupata. Epicide dall'Isola, che i Siracusani chiamano Naso, part\u00ec con marcia veloce in direzione degli scontri, convinto di poter ricacciare i Romani. Ma quando incontr\u00f2 i cittadini spaventati, li rimprover\u00f2 di accrescere la confusione. E quando vide che i luoghi intorno all'Epipoli erano pieni di soldati romani, fece retrocedere i suoi verso l'Acradina.\nE per evitare che l'intera citt\u00e0 fosse data alle fiamme, ricordandone l'antica gloria, prima di muovere le insegne verso l'Acradina, mand\u00f2 avanti quei Siracusani che in precedenza si erano uniti ai presidi romani, affinch\u00e9 con discorsi calmi e moderati, convincessero i Siracusani tutti, alla resa. Plutarco ci descrive Marcello come un amante della lingua e della cultura greca e ci riferisce il suo dispiacere nel lasciare che i propri soldati saccheggiassero Siracusa.\nMarcello risparmi\u00f2 le vite di gran parte degli abitanti ordinando ai suoi soldati di non ucciderli. Nonostante ci\u00f2, Archimede mor\u00ec erroneamente per mano di un soldato. Plutarco ci riferisce che dopo l'uccisione del grande matematico siracusano, Marcello, il quale non aveva dato l'ordine di ucciderlo, deplor\u00f2 l'assassinio: \"distolse lo sguardo dall'uccisore di Archimede come da un sacrilego\", in seguito il soldato venne ucciso per squartamento. Poco dopo Marcello ottenne una nuova vittoria nei pressi del fiume Imera contro le forze congiunte greco-puniche di Epicide, Annone e Muttine. Questa fu l'ultima battaglia di Marcello in Sicilia.\nAll'inizio del 211 a.C. il senato romano deliber\u00f2 per Marcello di prorogargli il comando come proconsole, affinch\u00e9 conducesse a termine la guerra in Sicilia al comando del suo vecchio esercito. Nel caso poi avesse avuto bisogno di nuovi rinforzi, gli era concesso di sottrarli alle legioni che il propretore Publio Cornelio Lentulo comandava in Sicilia, a condizione che non scegliesse alcun soldato fra quelli a cui il senato aveva rifiutato il congedo e il ritorno in patria, prima che terminasse la guerra.\nAlla fine dell'estate del 211 a.C., fu accolto dal pretore Gaio Calpurnio Pisone e dal senato, radunato nel tempio di Bellona a Roma. Qui, dopo aver fatto un rapporto sull'intera campagna militare che aveva portato alla resa di Siracusa ed avere in modo garbato protestato per il fatto di non aver avuto il permesso di condurre in patria l'esercito, chiese che gli fosse concesso il trionfo, ma non l'ottenne. Attorno a tale decisione ci fu un'ampia discussione tra coloro che erano favorevoli e quelli che invece erano contrari, in quanto sostenevano che Marcello non avesse ancora concluso la guerra. Parve opportuno decidere per un provvedimento intermedio. A Marcello, avendo portato nella capitale anche una grande quantit\u00e0 di tesori d'arte, venne concessa un'ovazione. Si trattava del primo caso di una pratica diventata comune in s\u00e9guito. \nTra i tesori vi era anche il famoso planetario di Archimede di cui si persero tracce certe negli anni successivi.\nRibatte alle accuse mossegli dai Siciliani (210 a.C.).\nClaudio Marcello venne eletto nuovamente console per il 210 a.C. insieme a Marco Valerio Levino. Quando alle idi di marzo di quell'anno ne assunse la carica, si diresse in senato in omaggio alla consuetudine, dichiarando che poich\u00e9 il collega Marco Valerio Levino era assente (si trovava ancora lungo il fronte macedonico), non avrebbe trattato alcun argomento che riguardasse la \"Res publica\" o le province. Egli sapeva che molti Siciliani si trovavano nei pressi di Roma, ospitati nelle ville dei suoi avversari politici. Egli poi non avrebbe tollerato di trattare altra questione, se non quella dei Siciliani, una volta che fossero stati introdotti in senato. L'interruzione dei lavori in senato, aliment\u00f2 per\u00f2 il mormorio della gente che protestava contro la lunghezza della guerra e criticava ambedue i consoli eletti, giudicandoli uomini troppo irrequieti e bellicosi.\nTito Livio racconta che Marco Cornelio Cetego, il pretore succeduto a Marcello in Sicilia, aveva raccolto un gran numero di persone a Roma, per protestare contro il suo avversario Marcello e riempirlo di false denunce. Affermava, inoltre, che la guerra in Sicilia durava ancora, sempre per gettare discredito su Marcello. Quest'ultimo seppe dimostrare un grande dominio di s\u00e9.\nE mentre questi fatti accadevano, nella notte precedente la festa dei Quinquatri scoppi\u00f2 un incendio intorno al Foro romano in pi\u00f9 punti. Furono incendiate le carceri, il mercato del pesce e l'atrio della Regia. Il tempio di Vesta venne a fatica salvato, grazie soprattutto a tredici schiavi, che furono subito dopo riscattati a spese pubbliche e liberati. L'incendio continu\u00f2 notte e giorno e non vi fu alcun dubbio che non fosse stato doloso, considerando che il fuoco era stato appiccato contemporaneamente in pi\u00f9 luoghi diversi. Marcello, su invito del senato, dichiar\u00f2 pubblicamente che chi avesse denunciato chi aveva appiccato il fuoco avrebbe avuto in premio, se libero, del denaro, se schiavo, la libert\u00e0. Fu allora che un servo della famiglia campana dei \"Calavii\", di nome \"Manus\", denunci\u00f2 i suoi padroni e cinque giovani nobili di Capua, i cui genitori erano stati decapitati da Q. Fulvio. Furono prima gettati in carcere e, dopo un regolare processo nel quale tutti confessarono, furono giustiziati. All'accusatore che li aveva denunciati venne donata la libert\u00e0 oltre ad un premio di ventimila assi.\nNel sorteggio delle province, ricevette la Sicilia, ma fece scambio col collega Levino, dopo un'ampia discussione avvenuta in Senato, dopo aver sentito anche le dirette lamentele dei Siracusani che alla fine si scusarono e furono perdonati dal console in carica. \nOttenne cos\u00ec alla fine l'Italia, con l'incarico di condurre la guerra contro Annibale.\nGuerra in Apulia (210 a.C.).\nSempre nel 210 a.C., Tito Livio racconta che, una volta reclutato l'esercito, si inizi\u00f2 a procedere all'arruolamento dei rematori delle flotte. Tuttavia, poich\u00e9 non vi erano n\u00e9 uomini a sufficienza per la marina, n\u00e9 vi era sufficiente denaro nelle casse dello stato per procurarsi i rematori e stipendiarli, i consoli decretarono che fossero i cittadini privati, in proporzione alle loro possibilit\u00e0 ed alla classe sociale di appartenenza, a stipendiare i rematori e fornire loro il necessario vettovagliamento per trenta giorni. Questa imposizione fece nascere fra i cittadini una ribellione che solo grazie all'intervento dei consoli venne sedata. I consoli, infatti, proposero che l'intera classe dirigente senatoriale desse l'esempio, tassandosi per primi. Alla proposta dei consoli, tutti acconsentirono con grande ardore. Sciolto quindi il senato, ciascuno, secondo le sue sostanze, port\u00f2 all'erario oro, argento e somme di denaro, facendo a gara tra loro a chi sarebbe stato segnato nei pubblici registri tra i primi, tanto che non bastarono n\u00e9 i triumviri per ricevere i doni, n\u00e9 gli scrivani per registrare i nomi. All'esempio dell'ordine equestre, segu\u00ec quello dell'intero popolo di Roma. E cos\u00ec, senza decreti, senza alcun obbligo da parte dei magistrati, la repubblica ebbe i necessari rematori supplementari. Alla fine, concluso ogni preparativo di guerra, i consoli partirono per le rispettive province.\nLa guerra che segu\u00ec vide da parte di Marcello, la presa di Salapia in Apulia (210 a.C.), che si era rivoltata a favore di Annibale. Cattur\u00f2 la citt\u00e0 con l'aiuto della fazione romana l\u00e0 presente e annient\u00f2 la guarnigione numida. Tito Livio scrive:\nCredendo poi che Annibale stesse ripiegando verso la Calabria (il \"Bruttium\"), i due eserciti romani mossero verso i Sanniti, che subito abbandonarono ogni idea di secessione, e vi strapparono con la forza le citt\u00e0 di \"Marmoree\" e di \"Mele\", dove furono sconfitti circa 3.000 soldati di Annibale, che vi erano stati lasciati come guarnigione. L'occupazione di queste due citt\u00e0 produsse, non solo un ricco bottino che fu lasciato ai soldati, ma anche duecentoquarantamila moggi di grano e centodiecimila di orzo. Purtroppo la gioia di queste conquiste fu annullata dalla grave sconfitta subita dai Romani di l\u00ec a pochi giorni, non lontano dalla citt\u00e0 di Erdonia.\nLo stesso proconsole, Gneo Fulvio Centumalo Massimo, cadde insieme ad undici tribuni militari. Livio afferma di non essere certo di \u00abquante migliaia di soldati siano state trucidate in quella battaglia\u00bb, ricordando che alcuni storici parlavano, chi di 13.000 e chi di non pi\u00f9 di 7.000. Annibale alla fine riusc\u00ec ad impadronirsi anche degli accampamenti e del loro bottino. Poi prefer\u00ec dare alla fiamme Erdonea, trasferendo i suoi abitanti a Metaponto e Turii, poich\u00e9 era venuto a sapere che quella citt\u00e0 sarebbe passata ai Romani una volta che si fosse allontanato dalla stessa. Intanto i Romani che si erano salvati dalla grave disfatta, riuscirono a raggiungere nel Sannio il console Marcello. Quest'ultimo, che non era per nulla spaventato dalla grande disfatta subita dal proconsole, scrisse una lettera al senato informandolo della morte di Gneo Fulvio e della perdita della citt\u00e0 Erdonea. Comunic\u00f2 quindi che si sarebbe diretto contro Annibale, ricordando loro di essere stato in passato quello che era riuscito a battere il condottiero cartaginese, subito dopo la battaglia di Canne. Egli non aveva nessuna intenzione di dargli tregua e di concedergli il tempo di esultare per la vittoria appena conseguita. A Roma purtroppo per\u00f2 si temeva il peggio.\nMarcello pass\u00f2 dal Sannio in Lucania e pose il campo in una zona pianeggiante nei pressi di Numistrone, proprio di fronte ad Annibale che occupava un colle. Lo scontro avvenuto nei pressi di questa cittadina non vide alcun vincitore. Il giorno seguente, i Romani preferirono raccogliere le spoglie dei loro morti, radunandole in un unico posto e poi dando loro fuoco. La notte seguente, nel silenzio pi\u00f9 totale, Annibale mosse il campo e si incammin\u00f2 all'insaputa dei Romani verso l'Apulia. Quando Marcello si accorse che il nemici era fuggito, lasci\u00f2 i feriti a Numistrone con un modesto presidio, e si incammin\u00f2 per inseguire il Cartaginese. Lo raggiunse presso Venosa, dove per diversi giorni i due schieramenti si affrontarono pi\u00f9 che altro in scaramucce, non tanto in vere e proprie battaglie. Secondo Livio gli scontri furono disordinati e quasi tutti favorevoli ai Romani. Poi i due eserciti vennero condotti attraverso l'Apulia senza che avvenisse alcun combattimento degno di nota, in quanto Annibale muoveva il campo di notte, mentre Marcello lo inseguiva in pieno giorno e dopo aver fatto le dovute ricognizioni.\nGiunta ormai l'estate del 210 a.C., era ormai prossimo il periodo per tenere i comizi per l'elezione dei consoli. A Marcello spettava il compito di indire le nuove elezione, come console anziano, ma egli con una lettera aveva risposto al Senato che lo richiamava, ritenendo che fosse dannoso alla repubblica allontanarsi da Annibale, ora che gli era appresso e lo incalzava costantemente, mentre il Cartaginese si ritraeva e rifiutava la battaglia. Il Senato, una volta ricevuta la missiva, si trov\u00f2 ad affrontare la questione in uno stato di perplessit\u00e0 ed incertezza, dovendo valutare se fosse meglio richiamare dalla guerra un console impegnato in un'impresa tanto difficile oppure se rinunciare ad avere dei nuovi consoli per l'anno 209 a.C.. Alla fine la miglior soluzione fu quella di richiamare dalla Sicilia il console Marco Valerio Levino, anche se si trovava fuori dell'Italia. Il Senato ordin\u00f2 al pretore urbano Lucio Manlio di inviare una lettera a Valerio, unitamente a quella inviata da Marcello al Senato, affinch\u00e9 lo stesso fosse informato sulle ragioni che avevano portato a richiamarlo dalla provincia al posto del collega pi\u00f9 anziano.\nRitorno a Roma (fine del 210 a.C.).\nTito Livio racconta che, dopo che il console Marco Valerio Levino era prima tornato a Roma e poi ripartito d'urgenza alla volta della sua provincia di Sicilia, poich\u00e9 si temeva un'invasione dell'isola da parte dei Cartaginesi, i Senatori si trovarono costretti a convocare Marcello a Roma, affinch\u00e9 eleggesse il dittatore indicato dal popolo, vale a dire Quinto Fulvio, che a quel tempo si trovava presso Capua. Marcello tornato a Roma, elesse Fulvio, il quale, per delibera della plebe, nomin\u00f2 come \"magister equitum\" il pontefice massimo Publio Licinio Crasso.\nLa morte (209 a.C.).\nA Marcello venne prorogato il comando in qualit\u00e0 di proconsole nel 209 a.C.. Egli attacc\u00f2 Annibale nelle campagne di Strapellum vicino a Venusia e dopo una battaglia disperata si ritir\u00f2 nella citt\u00e0. Fu per questo accusato di comando carente e dovette lasciare l'esercito per difendersi a Roma.\nNel suo ultimo consolato (208 a.C.), mentre era in ricognizione con il suo collega Tito Quinzio Peno Capitolino Crispino nei pressi di Venusia, i Romani furono attaccati di sorpresa e Marcello rimase ucciso. Polibio critic\u00f2 fortemente l'imprudente comportamento di Marcello in occasione della sua morte, anche perch\u00e9 \"poco prima il console aveva trascurato gli auspici sfavorevoli, rendendosi cos\u00ec colpevole di un\u2019empiet\u00e0 che gli cost\u00f2 la vita\".\nAnnibale fece cremare il suo corpo, depose le ceneri in un'urna d'argento e le restitu\u00ec al figlio.\nNonostante tutto, a Venosa (PZ), si crede ancora che il suo corpo sia seppellito in un antico tumulo romano, chiamato appunto, \"Tomba di Marcello\". Nello stesso tempo anche a Strongoli (KR), ovvero il municipio romano di Petelia, una tradizione locale vuole che un mausoleo della prima met\u00e0 del II sec. d.C. - noto come Pietra del Tesauro - sia la Tomba del Console Marcello; quest'ultima ipotesi ha origine da una errata interpretazione del testo di Plutarco che racconta della vita di Claudio Marcello e della sua morte.\nI suoi successi furono esaltati da Tito Livio, il quale spesso lo appell\u00f2 meritatamente: \"la spada di Roma\". Di lui Scullard scrive che \u00abRoma perse uno dei suoi migliori comandanti; sarebbe stato difficile sostituire l'energia e l'impeto di Marcello, l'unico che sembrava in grado di battersi con Annibale\u00bb.\nClaudio Marcello \u00e8 il pi\u00f9 antico personaggio romano del quale ci sia giunto un ritratto incontrovertibile, su una moneta coniata da un suo discendente nel 42 a.C."}
{"id": "210441", "revid": "1305772", "url": "https://it.wikipedia.org/wiki?curid=210441", "title": "Bruges (disambigua)", "text": ""}
{"id": "210445", "revid": "1566286", "url": "https://it.wikipedia.org/wiki?curid=210445", "title": "Rosalba Neri", "text": "Biografia.\nNata a Forl\u00ec nel 1939, si diplom\u00f2 al centro sperimentale di cinematografia nel 1959. Attiva soprattutto in Italia e in Spagna, \u00e8 apparsa in numerosi film horror, peplum, spaghetti-western e commedie erotiche, spesso in ruoli di donna affascinante, talora anche crudele. Alla met\u00e0 degli anni settanta la Neri lascia il cinema e non riappare pi\u00f9 in pubblico, tuttavia nel 2002 \u00e8 uscito in Germania il documentario \"Rosalba Neri: The Italian Sphinx\", ove l'attrice si racconta con disinvoltura e autoironia. In una rara intervista concessa nel 2012 ha tra l'altro espresso il rimpianto di non avere recitato in film pi\u00f9 importanti."}
{"id": "210446", "revid": "1288927", "url": "https://it.wikipedia.org/wiki?curid=210446", "title": "The Trip (gruppo musicale)", "text": "The Trip \u00e8 un complesso musicale rock progressivo anglo-italiano formatosi negli anni sessanta.\nStoria della band.\nGli anni sessanta.\nIl nucleo del complesso si costituisce a Londra nel 1966, durante il soggiorno inglese del cantante Riki Maiocchi. Maiocchi, dopo aver lasciato i \"Camaleonti\" per la carriera solista, stava cercando musicisti per formare un nucleo di supporto con maggiore propensione al rock psichedelico. Grazie al batterista Ian Broad (gi\u00e0 frequentato a Milano quando faceva parte del complesso \"The Bigs\"), arrivano il chitarrista Ritchie Blackmore (gi\u00e0 noto session man che aveva fatto parte di altre band inglesi), il bassista Arvid \"Wegg\" Andersen e un secondo chitarrista di nome Billy Gray (che aveva suonato con Eric Clapton e proveniva dagli scozzesi \"Anteeeks\"). A ottobre il cantante e i musicisti si presentano sui palchi italiani sotto la sigla \"Maiocchi &amp; The Trip\", ma gi\u00e0 a dicembre Blackmore torna in Inghilterra per unirsi poi nel 1968 ai Deep Purple, e la band si separa da Maiocchi. Dopo una breve parentesi con Luciano Gandolfi alla chitarra, nel 1967 al trio si uniscono prima il tastierista savonese Joe Vescovi e poi nel giugno 1967 il batterista torinese Pino Sinnone, uscito dalle \"Teste Dure\" e dai \"The Rogers\", che sostituisce Broad allontanato dall'organico per questioni disciplinari. Siamo in piena epoca psichedelica e il quartetto mantiene il nome di The Trip (\"il viaggio\") con allusione all'esperienza lisergica, anche se il nome, scelto da Andersen, in realt\u00e0 era riferito al viaggio che portava i ragazzi nell'allora lontana Italia. \nCon la formazione a quattro guidata dal valentissimo Vescovi, il complesso propone una miscela di beat, rock e blues con qualche venatura sinfonica, che i critici battezzano \"musica impressionistica\", e che ha qualche somiglianza con il suono dei Vanilla Fudge. Grazie a un provino effettuato al Piper Club di Roma, la band viene notata dal produttore Alberigo Crocetta che mette il quartetto sotto contratto per la RCA, facendo anche inserire un suo brano nella compilation intitolata \"Piper 2000\".\nGli anni settanta.\nCon queste premesse musicali, nel maggio 1970 il complesso pubblica il primo album, \"The Trip\", talvolta indicato con il titolo di \"Musica impressionistica\" (espressione che appare sul retro della copertina). Il disco restituisce l'originale miscela musicale della band, con l'aggiunta delle atmosfere psichedeliche di rito per l'epoca (presenti anche nella copertina, molto colorata, opera dello studio grafico \"Up &amp; Down\") e gli effetti rumoristici. Nello stesso anno il quartetto appare in veste di protagonista nel film surreale \"Terzo Canale - Avventura a Montecarlo\", insieme ai New Trolls, Mal ed altri artisti, che documenta anche la loro partecipazione al Festival Pop di Caracalla.\nL'anno successivo, nel mese di settembre, viene inciso il secondo album \"Caronte\", un disco di svolta per certi versi pionieristico, con tutti gli elementi che costituiranno il \"progressive\" maturo: brani lunghi e articolati, cambiamenti di ritmo, citazioni letterarie, arrangiamenti barocchi con influssi sinfonici. Le tastiere di Vescovi diventano lo strumento predominante nella maggior parte dei brani, soprattutto nei due pezzi che danno il nome al disco, anche se sono ben presenti fraseggi di chitarra in stile hendrixiano. L'album \u00e8 molto ben prodotto, \u00e8 confezionato con una bella copertina apribile ed \u00e8 considerato un caposaldo del rock progressivo italiano. Nel 1971 la band \u00e8 presente al Festival di Musica d'Avanguardia e di Nuove Tendenze di Viareggio e l'anno successivo continua una ancor pi\u00f9 intensa attivit\u00e0 dal vivo, partecipando con grande successo ai raduni pi\u00f9 importanti, tra cui \"Davoli Pop\", \"Controcanzonissima\" di Ciao 2001 e il Festival Pop di Villa Pamphili.\nGiunti a questo punto, Gray e poi Sinnone (Maggio 1972) lasciano la band. Il batterista viene rimpiazzato da Furio Chirico (anch'egli torinese), esponente di spicco del \"disparismo\" ritmico, che pur essendo molto giovane ha gi\u00e0 al suo attivo diversi anni di esperienza in complessi beat come I Ragazzi del Sole e \"Mart\u00f2 &amp; i Judas\". L'abilit\u00e0 tecnica di Vescovi rende superfluo l'ingresso di un nuovo chitarrista, e l'ex quartetto si presenta definitivamente come trio con tastiera, basso e batteria, sull'esempio di Emerson, Lake &amp; Palmer.\nNel maggio 1972 con la realizzazione di \"Atlantide\" il suono della band si sintonizza sempre pi\u00f9 chiaramente sulle frequenze del progressive di stampo anglosassone. Il disco \u00e8 un concept album che prende spunto dal mito del continente scomparso, per simboleggiare la genesi e la caduta della societ\u00e0 totalitaria. I testi sono minimali in lingua inglese, mentre la copertina dell'album, realizzata dal solito studio \"Up &amp; Down\", \u00e8 curatissima, con due risguardi apribili a manifesto, raffigurante una cartina immaginaria dell'isola. Le tastiere di Vescovi risultano ancora pi\u00f9 enfatizzate, con frequenti spazi per assoli e virtuosismi anche di Chirico. Il disco \u00e8 tecnicamente ineccepibile e per alcuni rappresenta il vertice toccato dal complesso, pur suonando meno fresco ed innovativo dei precedenti.\nLa stessa formazione, passata dalla RCA alla Trident Records, pubblica nel 1973 \"Time of Change\", ultimo album della discografia. Anche questo \u00e8 un \"concept album\" a tema mitologico, che rispetto ai precedenti lavori presenta un'ancora pi\u00f9 evidente contaminazione di musica classica e influssi jazz. L'opera, sempre ben suonata, pecca un po' di manierismo e di frammentariet\u00e0, e rappresenta il crepuscolo creativo della band.\nDopo \"Time of Change\" Chirico abbandona i Trip per formare un proprio organico fusion, gli Arti e Mestieri. Vescovi e Andersen ingaggiano Nunzio \"Cucciolo\" Favia proveniente dagli Osage Tribe, ma il trio finisce per sciogliersi. Dopo la separazione, Vescovi entra prima negli Acqua Fragile e poi, insieme a Favia, nei Dik Dik con cui collaborava gi\u00e0 da qualche tempo apportando altres\u00ec il suo talento compositivo (suoi i brani \"Io, te, l'infinito\" su testo di Giancarlo Sbriziolo e \"Walking in the Sunshine\" del 1977 nonch\u00e9 tutti i brani dell'album \"Amico\" del 1978). Negli anni ottanta Vescovi entra nella formazione della band di Umberto Tozzi.\nIl ritorno.\nNegli anni duemila Vescovi incide due album su CD con una tribute band dei Beatles, gli Shout!, in cui compare anche Franz Dondi degli Acqua Fragile.\nNel 2010 la band si \u00e8 ricostituita, Wegg Andersen, Joe Vescovi e Furio Chirico, con la collaborazione di Fabrizio Chiarelli (chitarre e voce) ed Angelo Perini (basso), per prender parte alla \"Prog Exhibition\" tenutasi al Teatro Tendastrisce di Roma nei giorni 5 e 6 novembre. Nel 2011 il gruppo partecipa all'\"Italian Progressive Rock Festival\" di Tokyo, registrando in quell'occasione l'album \"Live in Tokyo 2011\", che viene pubblicato nel 2013 con la riedizione dell'album storico \"Atlantide\" in un doppio CD.\nWegg Andersen viene a mancare il 31 marzo 2012, mentre Joe Vescovi si spegne a San Benedetto del Tronto (AP) la notte del 29 novembre 2014.\nNel 2019, Pino Sinnone arriva all\u2019assetto stabile della band, che vede gi\u00e0 in formazione dal 2015 Andrea Ranfa Ranfagni alla voce (sovente vocalist per Ian Paice dei Deep Purple e attuale cantante dei Vanexa), il polistrumentista Carmine Capasso alle chitarre (gi\u00e0 cantautore e session man con diverse e importanti collaborazioni alle spalle) e due noti musicisti della scena musicale milanese, ovvero Andrea \u201cDave\u201d D\u2019Avino all\u2019hammond e tastiere, e Tony Alemanno al basso e voce.\nIl 17 Luglio 2021 pubblica l'album Caronte 50 Years Later (il rifacimento in studio dell\u2019album del 1971 Caronte e del 1970 The Trip), ovvero lo storico album Caronte del 1971 risuonato dalla nuova formazione della band, presentato il giorno stesso al \"Porto antico ProgFest\" di Genova. La band si esibisce il 4 Settembre dello stesso anno anche al celeberrimo festival Progressive di Veruno (per l'occasione svoltosi nella vicina Revislate) con band come Banco del mutuo soccorso, Il Rovescio della Medaglia, The Winstons, Osanna e tanti altri. Il concerto sar\u00e0 un grande successo ma anche l'ultimo con Dave D'Avino alle tastiere che lascer\u00e0 per motivi personali. Entra in formazione, il tastierista campano Giuseppe \"Sep\" Sarno.\nNote.\n6. Da Progarchives http://www.progarchives.com/artist.asp?id=534"}
{"id": "210447", "revid": "1656773", "url": "https://it.wikipedia.org/wiki?curid=210447", "title": "Torri di Bologna", "text": "Le torri di Bologna, strutture con funzione sia militare sia gentilizia di origine medievale, sono uno dei tratti pi\u00f9 caratteristici della citt\u00e0.\nTra il XII e il XIII secolo il numero delle torri innalzate nella citt\u00e0 era molto grande: nel tempo di massima fioritura se ne contavano fino a 100, oggi ne sono sopravvissute 22, le due torri pi\u00f9 famose sono la Torre degli Asinelli e quella della Garisenda.\nLe ragioni per cui vennero innalzate tante torri non sono ancora chiare, ma si pensa che le famiglie pi\u00f9 ricche, nel periodo di lotta per le investiture filo-imperiali e filo-papali, le utilizzassero come strumento di offesa e/o di difesa e come simbolo di potere.\nUna destinazione prevalentemente abitativa (ma allo stesso tempo difensiva) ebbero invece le cosiddette case-torri, di altezza mediamente pi\u00f9 ridotta, dotate di pi\u00f9 aperture, di una pianta spesso rettangolare e di mura meno spesse.\nOltre alle torri e alle case-torri, sono ancora visibili alcuni \"torresotti\", fortificazioni innalzate in corrispondenza delle porte della seconda cerchia di mura del XII secolo (mura dei Torresotti o del Mille), che fu quasi completamente abbattuta.\nNel corso del XIII secolo molte torri furono mozzate o demolite, altre crollarono. In epoche successive furono utilizzate in diversi modi: carceri, torri civiche, negozi, abitazioni. Le ultime demolizioni avvennero nel XX secolo insieme alla cerchia di mura del XIV secolo, secondo un ambizioso e - con gli occhi di oggi - sciagurato piano di ristrutturazione urbanistica (le torri Artenisi e Riccadonna, che sorgevano nel Mercato di Mezzo nei pressi dell'Asinelli e della Garisenda, furono abbattute nel 1919, in precedenza (1918) era stata abbattuta la Conforti).\nIl numero delle torri.\nSi \u00e8 molto dibattuto negli anni sul numero di torri che dovevano affollare Bologna nell'antichit\u00e0, prima delle demolizioni e delle mozzature per evitare il crollo di costruzioni pericolanti.\nIl primo a occuparsi in maniera accurata delle torri bolognesi fu il Conte Giovanni Gozzadini, senatore del Regno d'Italia, che nel XIX secolo si occup\u00f2 estesamente della storia cittadina. Gozzadini condusse la sua ricerca basandosi soprattutto sugli archivi cittadini relativi ai documenti di compravendita, cercando di ricostruire un elenco attendibile di torri in base ai passaggi di mano delle stesse. Dal suo conteggio emerse lo strabiliante numero di 180 torri, non tutte erano gigantesche, la maggior parte era presumibilmente sui 24-25 metri, che a confronto con le basse case dell'epoca facevano gi\u00e0 grande figura.\nStudi pi\u00f9 recenti hanno evidenziato come la metodica del Gozzadini tendesse a ricercare il costruttore o il primo proprietario della torre, indicando poi tutti altri proprietari nel corso dei secoli, giungendo a un totale di 180 torri tutte in posizioni diverse. Stime condotte con metodi pi\u00f9 moderni riducono questo numero a novanta-cento tra torri e case-torri, un valore comunque considerevole considerando il notevole sforzo necessario all'epoca per edificare costruzioni simili.\nDelle torri presenti in antichit\u00e0 oggi se ne sono salvate ventidue. Fra le torri superstiti si possono citare la Torre Azzoguidi, detta \"Altabella\" (61 metri di altezza), la Torre Prendiparte, detta \"Coronata\" (59,50 m), le torri Scappi (39 m), Uguzzoni (32 m), Torre degli Oseletti (31 m), Guidozagni, Galluzzi e le note \"due torri\" Asinelli (98 m) e Garisenda (48 m).\nLa costruzione delle torri.\nLa costruzione delle torri era molto onerosa, .\nLa pianta della torre era quadrata con fondazioni profonde dai cinque ai dieci metri, consolidate con pali conficcati nel terreno ricoperti di ciottoli e calce.\nLa base della torre veniva poi costruita con grossi blocchi di selenite e il resto della costruzione veniva innalzato con muri via via pi\u00f9 sottili e leggeri procedendo verso l'alto, realizzati in muratura \"a sacco\", ovvero con un muro interno molto spesso e uno esterno pi\u00f9 sottile: la cavit\u00e0 veniva poi riempita con pietre e malta.\nSi lasciavano in genere nei muri esterni dei fori per il sostegno delle impalcature e anche dei grandi incavi in selenite per rivestimenti e costruzioni aeree successive, generalmente in legno.\nLa costruzione di una torre alta 60 metri, a titolo di esempio, richiedeva da un minimo di 3 a un massimo di 10 anni di lavori.\nLe due torri.\nLe due torri (simbolo della citt\u00e0), entrambe pendenti, sono situate all'incrocio tra le vie che portavano alle cinque porte dell'antica cerchia di mura \"dei torresotti\".\nI nomi di Asinelli (la maggiore) e Garisenda (la minore) derivano dalle famiglie a cui tradizionalmente se ne attribuisce la costruzione, fra il 1109 ed il 1119. In realt\u00e0 la scarsezza di documenti risalenti ad epoche cos\u00ec remote rende meno certa l'origine delle torri: per quello che riguarda la famiglia degli \"Asinelli\", ad esempio, vengono citati in associazione alla famosa torre per la prima volta solo nel 1185, quasi settant'anni dopo la data presunta di costruzione.\nSi ritiene che l'Asinelli inizialmente fosse molto pi\u00f9 alta (i muri in cima sono di uno spessore che permetterebbe l'innalzamento di altri 20-25 metri) la sommit\u00e0 che vediamo oggi \u00e8 dovuta a un rifacimento di epoca Bentivogliesca (1488) che la ridusse agli attuali 97,2 m (con uno strapiombo di 2,2 m).\nIl Comune ne divenne il proprietario nel XIV secolo e la utilizz\u00f2 come prigione e fortilizio. Negli stessi anni intorno alla torre fu realizzata una costruzione in legno, posta a trenta metri da terra e unita con una passerella aerea (distrutta da un incendio nel 1398) alla Garisenda. Si dice che la costruzione fosse voluta da Giovanni Visconti, Duca di Milano, per tenere meglio d'occhio il turbolento Mercato di Mezzo (oggi via Rizzoli) e poter sedare per tempo eventuali rivolte. All'epoca i Visconti avevano preso il potere in Bologna in seguito alla decadenza della Signoria dei Pepoli, e quindi erano invisi alla popolazione.\nGravi danni alla torre furono arrecati da fulmini che spesso causavano incendi o piccoli crolli, e solo nel 1824 fu installato un parafulmine. Sono documentati almeno due gravi incendi a cui la torre \u00e8 sopravvissuta: il primo nel 1185 (doloso) e il secondo non doloso nel gi\u00e0 citato 1398.\nGli scienziati Giovanni Battista Riccioli (nel 1640) e Giovanni Battista Guglielmini (nel secolo successivo) utilizzarono la torre per esperimenti sul moto dei gravi e sulla rotazione della Terra.\nIn epoca pi\u00f9 recente sulla Asinelli fu installato un ripetitore televisivo della RAI. Durante la seconda guerra mondiale, tra il 1943 e il 1945, la torre fu utilizzata con funzioni di avvistamento: quattro volontari si appostavano in cima alla torre durante i bombardamenti al fine di indirizzare i soccorsi verso i luoghi colpiti dalle bombe alleate.\nLa Garisenda oggi \u00e8 alta 48 m e ha uno strapiombo di 3,2 m, ma inizialmente era alta circa 60 m e fu mozzata nel 1351 a causa del cedimento delle fondamenta in fase di costruzione (erroneamente si imputa l'inclinazione a un cedimento del terreno o a un terremoto).\nA partire dal quattrocento la torre fu acquistata dall'Arte dei Drappieri, che ne divent\u00f2 poi l'unica proprietaria fino alla fine dell'Ottocento quando divenne propriet\u00e0 comunale.\nLe superfici murarie esterne della Torre Garisenda sono state restaurate fra il 1998 e il 2000; mentre una prima fase del consolidamento delle murature \u00e8 stata attuata nel 1999-2000.\nLa Rocchetta dell'Asinelli \u00e8 stata restaurata nel 1998.\nLa torre degli Asinelli \u00e8 nota in quanto torre pendente pi\u00f9 alta d'Italia."}
{"id": "210448", "revid": "120666258", "url": "https://it.wikipedia.org/wiki?curid=210448", "title": "Marco Claudio Marcello (nipote di Augusto)", "text": "Biografia.\nOrigini familiari.\nEra figlio di Gaio Claudio Marcello, console nel 50 a.C., e di Ottavia minore, sorella dell'imperatore Augusto. Il suo bisnonno paterno era Marco Claudio Marcello, console per tre volte nel 166, 155 e nel 152 a.C.; questi era a sua volta bisnipote del pi\u00f9 celebre Marco Claudio Marcello, il conquistatore di Siracusa durante la seconda guerra punica. La madre era invece figlia di Gaio Ottavio e di Azia maggiore, quest'ultima pronipote materna del dittatore Gaio Giulio Cesare. Ottavia minore, dopo la morte del padre di Marcello, si rispos\u00f2 con il triumviro Marco Antonio, dal quale ebbe Antonia maggiore e Antonia minore. Marcello aveva due sorelle, Claudia Marcella maggiore, moglie di Marco Vipsanio Agrippa, Iullo Antonio e Sesto Appuleio, e Claudia Marcella minore, moglie di Lucio Emilio Lepido Paolo e Marco Valerio Messalla Appiano.\nInfanzia.\nAncora giovanissimo, nel 39 a.C., Marcello viene fatto fidanzare con Pompea Magna, per siglare la pace tra il padre di lei, Sesto Pompeo, e Marco Antonio e Ottaviano. Nel 29 a.C. Marcello apparve insieme allo zio Ottaviano nel suo trionfo per la vittoria su Antonio e Cleopatra e due anni dopo, nel 27 a.C., Ottaviano ottenne il titolo di \"Augusto\", dando definitivamente inizio all'Impero romano. Nel 26-25 a.C. Marcello milit\u00f2 in Spagna, come tribuno militare, insieme a Tiberio sotto il comando dello stesso Augusto. La sua importanza accrebbe quando fu chiaro che era uno dei primi candidati alla successione di Augusto, il quale gli concesse nella primavera del 25 di sposare la sua unica figlia, Giulia.\nMarcello fu istruito in campo militare da Ateneo di Seleucia, che lo accompagn\u00f2 anche in Spagna, e si racconta che la madre Ottavia avesse scelto per lui un importante pedagogo come Nestore di Tarso, uno dei filosofi dell'accademia degli stoici. Sempre nel 25 a.C. potrebbe essere stato uno dei fondatori del collegio degli Arvali.\nIncarichi politici e morte.\nIl \"cursus honorum\" di Marcello fu \"accelerato\" di 10 anni per decreto del Senato nel 24 a.C., in modo da scavalcare Tiberio nella linea di successione e diventare un concorrente di Agrippa. A Marcello, infatti, era concesso il diritto di diventare senatore tra gli ex pretori e di candidarsi al consolato con dieci anni di anticipo. Nel 24 a.C. fu nominato Edile e diede giochi magnifici, ma alla fine dell'anno successivo mor\u00ec (23 a.C.).\nCassio Dione ci racconta anche che prima di morire: \nSuccessione e onorificenze.\nAgrippa torn\u00f2 a Roma subito dopo la morte di Marcello e Augusto lo fece sposare con la figlia Giulia appena rimasta vedova di Marcello, designandolo cos\u00ec a essere suo successore.\nEcco ci\u00f2 che scrive Cassio Dione a proposito dei funerali di Marcello:\nMarcello fu il primo membro della dinastia giulio-claudia a essere sepolto nel Mausoleo di Augusto, come da volont\u00e0 dello zio.\nLivia Drusilla, moglie dell'imperatore Augusto e madre di Tiberio e Druso, fu sospettata della morte di Marcello, sulla base del movente secondo cui questi era stato preferito ai figli della stessa, insieme al nuovo erede designato Agrippa; \u00e8 pi\u00f9 plausibile che Marcello fu vittima di un'epidemia che si abbatt\u00e9 su Roma in quell'anno provocando molte morti. Egli fu comunque celebrato da Virgilio nel VI libro dell'Eneide e da Properzio; alla sua memoria fu intitolata la biblioteca del portico di Ottavia. Si racconta che quando Virgilio lesse ad Augusto in anteprima i versi dell'Eneide che parlavano del defunto Marcello, Ottavia svenne per l'emozione.\nNel 13 a.C., quando Augusto complet\u00f2 il teatro iniziato da Giulio Cesare per contrapporlo a quello del rivale Pompeo, la nuova struttura prese il nome di teatro di Marcello, in onore dell'amato nipote dell'imperatore morto prematuramente."}
{"id": "210450", "revid": "767487", "url": "https://it.wikipedia.org/wiki?curid=210450", "title": "Bensley (hardware)", "text": "Bensley \u00e8 la piattaforma server lanciata da Intel a maggio 2006, basata sullo Xeon DP (per sistemi biprocessore) Dempsey e il chipset ottimizzato per le architetture dual core, Blackford. Si tratta della piattaforma che \u00e8 succeduta a Lindenhurst, la prima che ha supportato uno Xeon DP dual core, Paxville DP.\nLa piattaforma Bensley, introdotta con Dempsey (basato su architettura NetBurst), \u00e8 stata poi mantenuta anche con l'utilizzo dei processori sviluppati a partire dalla nuova architettura Intel Core Microarchitecture, Woodcrest e Clovertown.\nPer i sistemi workstation, esiste una versione minore di Bensley, chiamata Glidewell che \u00e8 basata sul chipset Greencreek.\nCaratteristiche tecniche.\n2 BUS distinti.\nLa maggiore innovazione introdotta con la piattaforma Bensley, e che la rende specificatamente ottimizzata per l'uso con processori dual core, \u00e8 il supporto al Dual Indipendent BUS. Attraverso questa tecnologia, non esiste pi\u00f9 un unico bus di sistema che deve essere condiviso da entrambi i processori di un sistema a 2 socket (Bensley ha introdotto tra l'altro l'uso del nuovo Socket 771) ma vengono resi disponibili 2 BUS distinti (uno per ciascuna CPU dual core) per collegarsi al chipset (Blackford e Greencreek) da ben 1066\u00a0MHz ciascuno (nei modelli di punta), evitando cos\u00ec la saturazione della banda passante che diventa di 17 GB/s, contro i 6,4 GB/s forniti dall'unico BUS a 800\u00a0MHz della piattaforma Lindenhurst.\nIl Dual Indipendent BUS \u00e8 stato introdotto da Intel come tecnologia-ponte tra l'approccio tradizionale ad un unico BUS e il futuro BUS seriale Common System Interconnect che arriver\u00e0 a fine 2008, al posto dell'attuale di tipo parallelo, con la nuova architettura Nehalem. Un unico BUS infatti \u00e8 gi\u00e0 un \"collo di bottiglia\" nei tradizionali sistemi biprocessore basati su CPU single core; in sistemi basati su CPU dual core, dove si hanno quindi 4 core fisici (e in presenza di tecnologia Hyper-Threading, ben 8 core logici), la saturazione di questo \"canale\" per i dati sarebbe quasi inevitabile e la soluzione a BUS distinti rappresenta un buon compromesso tra prestazioni e difficolt\u00e0 di sviluppo e integrazione.\nAltre caratteristiche.\nTra le altre novit\u00e0 introdotte, vi \u00e8 l'adozione della nuova memoria RAM di tipo FB-DIMM in configurazione quad channel. Grazie alla presenza di 4 canali di collegamento indipendenti rispetto ai 2 adottati precedentemente con memoria DDR2-400, si \u00e8 ottenuto un incremento della banda passante della memoria dai 6,4 GB/s fino ai 17 GB/s. Ma l'uso della memoria FB-DIMM, sebbene pi\u00f9 costosa della tradizionale DDR2, ha portato con s\u00e9 anche un altro vantaggio: il limite massimo della memoria supportata dalle motherboard compatibili con la piattaforma Bensley, \u00e8 passato da 16 GB a ben 64 GB (in Glidewell invece il limite \u00e8 di 32 GB).\nOltre alla dimensione massima della RAM, Bensley si distingue da Glidewell anche per un'altra caratteristica, ovvero la presenza di 3 slot PCI Express x8 (Glidewell supporta invece 1 slot PCI Express x16).\nBensley supporta inoltre le tecnologie Intel Active Monitoring Technology e I/O Accelerator Technology oltre alla tecnologia di virtualizzazione Vanderpool."}
{"id": "210452", "revid": "466539", "url": "https://it.wikipedia.org/wiki?curid=210452", "title": "Glidewell", "text": "Glidewell \u00e8 la piattaforma workstation lanciata da Intel a maggio 2006, basata sullo Xeon DP (per sistemi biprocessore) Dempsey e il chipset ottimizzato per le architetture dual core, Greencreek. Si tratta della piattaforma che \u00e8 succeduta a Lindenhurst, la prima che ha supportato uno Xeon DP dual core, Paxville DP.\nPer i sistemi server, esiste una versione potenziata di Glidewell, chiamata Bensley che \u00e8 basata sul chipset Blackford.\nCaratteristiche tecniche.\n2 BUS distinti.\nLa maggiore innovazione introdotta con la piattaforma Glidewell, e che la rende specificatamente ottimizzata per l'uso con processori dual core, \u00e8 il supporto al Dual Indipendent BUS. Attraverso questa tecnologia, non esiste pi\u00f9 un unico bus di sistema che deve essere condiviso da entrambi i processori di un sistema a 2 socket (Glidewell ha introdotto tra l'altro l'uso del nuovo Socket 771) ma vengono resi disponibili 2 BUS distinti (uno per ciascuna CPU dual core) per collegarsi al chipset (Greencreek e Blackford) da ben 1066\u00a0MHz ciascuno (nei modelli di punta), evitando cos\u00ec la saturazione della banda passante che diventa di 17 GB/s, contro i 6,4 GB/s forniti dall'unico BUS a 800\u00a0MHz della piattaforma Lindenhurst.\nIl Dual Indipendent BUS \u00e8 stato introdotto da Intel come tecnologia-ponte tra l'approccio tradizionale ad un unico BUS e il futuro BUS seriale Common System Interconnect che arriver\u00e0 a fine 2008, al posto dell'attuale di tipo parallelo, con la nuova architettura Nehalem. Un unico BUS infatti \u00e8 gi\u00e0 un \"collo di bottiglia\" nei tradizionali sistemi biprocessore basati su CPU single core; in sistemi basati su CPU dual core, dove si hanno quindi 4 core fisici (e in presenza di tecnologia Hyper-Threading, ben 8 core logici), la saturazione di questo \"canale\" per i dati sarebbe quasi inevitabile e la soluzione a BUS distinti rappresenta un buon compromesso tra prestazioni e difficolt\u00e0 di sviluppo e integrazione.\nAltre caratteristiche.\nTra le altre novit\u00e0 introdotte, vi \u00e8 l'adozione della nuova memoria RAM di tipo FB-DIMM in configurazione quad channel. Grazie alla presenza di 4 canali di collegamento indipendenti rispetto ai 2 adottati precedentemente con memoria DDR2-400, si \u00e8 ottenuto un incremento della banda passante della memoria dai 6,4 GB/s fino ai 17 GB/s. Ma l'uso della memoria FB-DIMM, sebbene pi\u00f9 costosa della tradizionale DDR2, ha portato con s\u00e9 anche un altro vantaggio: il limite massimo della memoria supportata dalle motherboard compatibili con la piattaforma Glidewell, \u00e8 raddoppiato passando da 16 GB a 32 GB (in Bensley il limite \u00e8 64 GB).\nOltre alla dimensione massima della RAM, Glidewell si distingue da Bensley anche per un'altra caratteristica, ovvero la presenza di 1 slot PCI Express x16 (Bensley supporta invece 3 slot PCI Express x8).\nGlidewell supporta inoltre le tecnologie Intel Active Monitoring Technology e I/O Accelerator Technology oltre alla tecnologia di virtualizzazione Vanderpool."}
{"id": "210453", "revid": "125763527", "url": "https://it.wikipedia.org/wiki?curid=210453", "title": "Dhu al-Qarnayn", "text": "Dhu al-Qarnayn o Dhul Qarnayn, \"il Bicorne\" (, \"Quello dalle due corna\") \u00e8 un epiteto che identificherebbe, probabilmente, la figura di Alessandro Magno, nonostante ci\u00f2 sia smentito da numerosi studiosi della fede islamica, la cui fama di conquistatore di una parte dell'Asia aveva travalicato i secoli, dando origine a un vero e proprio mito letterario attestato per esempio sia nella letteratura di lingua araba sia in quella di lingua persiana (\"Iskandar-n\u0101meh\") od ottomana.\nL'espressione deriva da un passaggio dello stesso Corano che nella Sura XVIII, versetto 83-98, parla di un imprecisato \u00abpotente sulla terra\u00bb cui Dio avrebbe dato \u00abaccesso a tutte le cose\u00bb, autore di mirabolanti imprese ispirate dalla Potenza divina. In questa sura Dhu al-Qarnayn \u00e8 associato ad altre figure \"apocalittiche\": il profeta Elia? (Khidr), Mos\u00e8 e i santi sette dormienti di Efeso.\nDescrizione.\nLa convinzione che il passaggio si riferisse ad Alessandro (Iskandar) si afferm\u00f2 abbastanza presto in tutto il mondo islamico e appare come uno dei pi\u00f9 fortunati mitologemi contenuti nel Testo Sacro dell'Islam anche se la figura di un Alessandro Magno al servizio di Dio faceva gi\u00e0 parte, prima dell'Islam, del patrimonio mitico-religioso ellenistico (il \"Romanzo di Alessandro\" dello Pseudo-Callistene), accolto dal Cristianesimo orientale.\nAltre interpretazioni vogliono che sia Ciro il Grande. Nell'Antico Testamento il profeta Daniele racconta che una volta ebbe una visione in sonno, nella quale vi era un animale bicorne che venne attaccato da un animale con un solo corno, e quest'ultimo prevalse sul primo. Poi l'Arcangelo Gabriele venne da Daniele per interpretare la visione, dicendogli che il bicorne rappresentava Ciro, mentre l'animale unicorno era Alessandro il Macedone. Inoltre Gabriele disse a Daniele che Ciro era bicorne, in quanto ogni corno rappresentava un regno iranico (Media e Persia). \nNella lingua araba \"Qarn\" oltre che corno significa anche \"secolo\"; quindi potrebbe anche riferirsi ad un personaggio che abbia avuto un importante impatto storico-culturale su pi\u00f9 generazioni."}
{"id": "210463", "revid": "287204", "url": "https://it.wikipedia.org/wiki?curid=210463", "title": "Rancate (Mendrisio)", "text": "Rancate () \u00e8 un ex comune ticinese che dal 2009 \u00e8 diventato quartiere costitutivo della Citt\u00e0 di Mendrisio.\nGeografia fisica.\nRancate \u00e8 situato ai piedi del versante meridionale del Monte San Giorgio.\nStoria.\nLa storia di Rancate quale luogo di insediamento umano si colloca all'interno della pi\u00f9 generale storia di tutta la zona del Mendrisiotto, che vede il passaggio di numerose popolazioni, tra cui i i Liguri, gli Etruschi, i Celti, i Romani e i popoli barbarici. La prima citazione specifica del borgo si colloca per\u00f2 nel 1190 con il nome di \"Rancade\", mentre la prima menzione come comune risale al 1335, anche se forse era gi\u00e0 tale sul finire del XIII secolo. Dal punto di vista amministrativo e spirituale Rancate dipese dalla pieve di Riva S.Vitale fino al 1528, quando si separ\u00f2 dalla chiesa matrice e la chiesa di Santo Stefano divenne parrocchia. \nLa vita dei rancatesi, fino alla fine della Seconda Guerra Mondiale, fu dedicata soprattutto allo sfruttamento delle risorse della terra e questo \u00e8 confermato dalla presenza di numerose corti, che sono \"l'espressione pi\u00f9 autentica della vita e della cultura contadine\", ma anche dalla presenza di mulini (Pizzuolo, Tana, Molino Nuovo) e di un maglio (Penate), ossia un'officina in cui l'acqua veniva sfruttata come fonte di energia per lavorare i metalli e ricavarne arnesi agricoli. L'attivit\u00e0 agricola e artigianale fu sempre affiancata dall'emigrazione, anche di artigiani e artisti, che nel tentativo di far fronte alla scarsit\u00e0 dei frutti dell'agricoltura spesso riuscirono anche ad ottenere una certa fama, come ad esempio Carlo Fontana, Grazioso Rusca e Giuseppe Belloni. Le mete di queste migrazioni, spesso stagionali, andarono via via ampliandosi, portando i gli abitanti inizialmente in direzione dell'Italia, e poi, soprattutto dalla met\u00e0 del XVII secolo, in Europa centrale e orientale, e infine in America (XX secolo).\nCon il passare del tempo, in particolare a seguito della Seconda Guerra Mondiale, il paese perse la sua vocazione prettamente agricola, acquisendo invece quella residenziale, e in seguito industriale.\nGi\u00e0 comune autonomo che si estendeva per 2,28\u00a0km\u00b2, il 2009 \u00e8 stato accorpato a Mendrisio assieme agli altri comuni soppressi di Arzo, Capolago, Genestrerio e Tremona.\nSimboli.\nLo stemma viene descritto da Gastone Cambin come \"u\"na brisura dello stemma della famiglia Rancate (derivante da quella dei Torriani di Mendrisio), che godette diritti di cittadinanza a Rancate\"\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nMusei.\nPinacoteca Giovanni Z\u00fcst.\nLa pinacoteca deve il suo nome e la sua nascita alla donazione del dottor Giovanni Z\u00fcst, il quale nel corso della sua vita collezion\u00f2 numerose pitture e oggetti antichi e il 9 giugno 1966 decise di donare al Cantone Ticino la sua collezione di opere di artisti attivi sul territorio ticinese dal XVII al XIX secolo. Tale collezione \u00e8 costituita in larga parte da opere di Antonio Rinaldi, pittore originario di Tremona che rappresenta l'anima pi\u00f9 locale della collezione, vista anche la sua permanenza del Mendrisiotto per gran parte della sua vita. L'altra anima invece presenta opere il cui vertice \u00e8 rappresentato dal Serodine e dal Petrini e che si collocano in una relazione meno stretta con il territorio locale ma che occupano un ruolo importante per l'arte del loro tempo (infatti, Roberto Longhi definisce il Serodine \"non soltanto il pi\u00f9 forte pittore del Canton Ticino, ma uno dei maggiori di tutto il Seicento italiano\"). \nA fianco di queste opere, che nel corso del tempo sono aumentate grazie a donazioni, prestiti e acquisti, sono spesso organizzate delle mostre temporanee.\nArte.\nLa scarsit\u00e0 dei proventi derivanti dall'agricoltura spinsero molti uomini, spesso artisti e artigiani, a emigrare. L'inizio dell'emigrazione artistica come fenomeno collettivo si situa nel XII secolo, ma fu soprattutto nei secoli successivi che il fenomeno conobbe una notevole espansione, portando le maestranze di Genestrerio in vari Paesi europei (soprattutto Italia, Francia e Russia). Alcuni di questi migranti riuscirono ad affermarsi come artisti di valore, e tra di essi si possono annoverare Carlo Fontana, Grazioso Rusca e Giuseppe Belloni. \nCarlo Fontana (1638-1714).\nCarlo Fontana nacque a Rancate nel 1638 e ancora adolescente si rec\u00f2 a Roma, dove entr\u00f2 in contatto con maestri come il Bernini, il Borromini e Pietro da Tortona. Con il primo collabor\u00f2 nella realizzazione di varie opere commissionate da papa Alessandro VII e dalla sua famiglia e in seguito, precisamente nel 1667, divenne architetto della Basilica di S.Pietro. Fu per\u00f2 a partire dal 1680 che egli si dedic\u00f2 a quelle opere che maggiormente vengono ricordate e lodate dalla critica, come ad esempio la facciata della chiesa di S. Marcello al Corso negli anni 1682-1684 oppure la cappella battesimale a S. Pietro. Nonostante la sua fortissima presenza nel contesto romano egli progett\u00f2 anche alcune opere fuori dall'Italia, tra cui la cattedrale di Fulda, le scuderie imperiali di Vienna e la cupola del Duomo di Como.\nGrazioso Rusca (1757-1829).\nGrazioso Rusca, nato a Rancate, fu uno scultore attivo in varie citt\u00e0 del Nord Italia, con una preponderanza a Como e soprattutto Milano, dove egli oper\u00f2 nel Duomo diventando anche lo scultore-capo del cantiere. Sulla facciata del Duomo \u00e8 possibile osservare alcune delle sue opere, come ad esempio il San Luca e alcuni bassorilievi (\"Mos\u00e8 salvato dalle acque del Nilo\", \"Il profeta Elia che presenta alla madre il figlio da lui resuscitato\", \"Davide e Golia\", \"Lot fuggente\" e \"Adamo scacciato dall'Eden\").\nLa sua produzione artistica \u00e8 osservabile anche nel suo paese natale, dove egli realizz\u00f2 il pulpito della chiesa parrocchiale e la statua di Santo Stefano presente nella piazza del paese.\nGiuseppe Belloni (1898-1964).\nGiuseppe Belloni \u00e8 un artista poco conosciuto in Ticino, ma la cui memoria \u00e8 molto viva nel cuore degli abitanti di Rancate. Egli infatti oper\u00f2 soprattutto a Lione, e in particolare alla Basilica di Notre-Dame de Fourvi\u00e8re, dove \u00e8 possibile osservare numerose sue sculture.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "210465", "revid": "767487", "url": "https://it.wikipedia.org/wiki?curid=210465", "title": "The Twilight Singers", "text": "The Twilight Singers \u00e8 un progetto musicale del rocker americano Greg Dulli (ex leader degli Afghan Whigs e riferimento di una intera area indie-rock USA).\nBiografia.\nL'idea nasce nel 1997, quando il primo gruppo di Dulli era ancora attivo. Il primo disco, \"Twilight as Played by the Twilight Singers\" esce per\u00f2 solo nel 2000, archiviata la precedente esperienza con la possibilit\u00e0 di dedicarsi a tempo pieno al suo nuovo progetto.\nL'esordio - edito per la Sony - unisce al rock crepuscolare di Dulli esperienze trip hop e un taglio elettronico fino a quel momento inedito. Sfortunatamente n\u00e9 i fan n\u00e9 la critica appaiono convinti dagli esperimenti del rocker americano, che decide di tornare alla musica elettrica e fortemente venata di soul (il cantante preferito di Greg Dulli \u00e8 Prince) che ha sempre dimostrato di saper maneggiare con maggior capacit\u00e0. Il risultato arriva nel 2003 ed \u00e8 \"Blackberry Belle\" (tra i collaboratori, anche Mark Lanegan, con coi poi Dulli fonder\u00e0 i Gutter Twins), disco con cui inizia il rapporto discografico con la One Little Indian e riporta il nome di Dulli sulle piazze pi\u00f9 importanti del rock indipendente. In quel momento si intensificano i rapporti con l'Italia, grazie ad un tour assieme agli Afterhours di Manuel Agnelli - con cui Greg stringe amicizia in occasione del matrimonio di un amico comune - che sfoceranno poi nella decisione di far suonare il cantante del gruppo milanese sia in un brano del successivo \"She Loves You\" (disco di cover in cui vengono reinterpretati, tra gli altri, John Coltrane, Hope Sandoval, Bj\u00f6rk, Billie Holiday e George Gershwin) del 2004, sia come tastierista nel successivo tour.\nNel 2005 viene pubblicato \"Greg Dulli's Amber Headlights\", disco di canzoni gi\u00e0 scritte - addirittura ai tempi degli Afghan Whigs - e mai uscite su disco, reinterpretate secondo il suo attuale stile. Il disco \u00e8 venduto esclusivamente su Internet e ai concerti della band.\nNel 2006 esce Powder Burns, un disco con perle di rara bellezza: le liriche di Dulli (sempre molto ispirato) vengono esaltate dai tappeti sonori della band. Da ricordare la title-track Powder Burns, un crescendo esaltante e vigoroso, o la splendida ballad Dead to rights. Bonnie Brae si apre e si chiude con un riff di chitarra semplice ma praticamente eterno, Forty Dollars invece fa un sapiente uso di ritmo e vigore. Trova spazio anche una versione di \"La vedova bianca\" degli Afterhours, la band italiana guidata da Manuel Agnelli, qui intitolata My time has come.\nPassano 5 lunghi anni di progetti alternativi per Greg Dulli (su tutti i Gutter Twins in coppia con Mark Lanegan) e i Twilight Singers sembrano un lontano ricordo. Ma ecco il ritorno tanto atteso, nel febbraio del 2011 la band pubblica Dynamite Steps, per la Sub Pop Records. Un disco che permette a Dulli di esplorare nuovamente i confini della propria creativit\u00e0, e di lasciare segni di vulcanica e lacerante poesia. Una band ancora viva, un songwriting di un altro livello: insomma il rock americano \u00e8 ancora in piedi.\nLa band ha anche iniziato un tour nel marzo 2011, che toccher\u00e0 gli USA e anche molte citt\u00e0 europee."}
{"id": "210466", "revid": "106737721", "url": "https://it.wikipedia.org/wiki?curid=210466", "title": "Spolia opima", "text": "Spolia opima (in latino letteralmente \"bottino abbondante\", dove il termine \"Ops\" significa appunto ricchezza) si riferisce all'armatura, alle armi e agli altri effetti che un generale romano aveva tratto come trofeo dal corpo del comandante nemico ucciso in singolar tenzone, e che dovevano essere offerte nel tempio di Giove Feretrio sul Campidoglio. Bench\u00e9 i Romani riconoscessero e mettessero in mostra altre specie di trofei - quali le insegne ed i rostri delle navi nemiche -, gli \"spolia opima\" erano considerati quelli pi\u00f9 onorevoli da vincere e che davano maggior fama a chi li conquistava.\nStoria.\nNel corso della loro storia, i Romani riconobbero solo tre casi in cui gli \"spolia opima\" siano state conquistati. Il primo fu Romolo che le prese da Acrone, re dei Ceninensi; Ecco come descrive il trofeo Plutarco:\nIl secondo a celebrare tale gesto di coraggio fu Aulo Cornelio Cosso (Console nel 428 a.C.) da Lars Tolumnio, re di Veio nel 437 a.C.; il terzo Marco Claudio Marcello da Viridomaro, re degli Insubri della Gallia cisalpina (battaglia di Clastidium) nel 222 a.C. E sembra che Cosso e Marcello abbiano sfilato su una quadriga, trasportando personalmente i trofei.\nLa richiesta di Marco Licinio Crasso (un nipote dell'omonimo triumviro), dopo una vittoria sopra il capo dei Bastarni nel 29 a.C. di ottenere gli \"spolia opima\" fu rifiutata da Augusto, perch\u00e9 Crasso non era il comandante in capo, ma soltanto un generale subordinato all'imperatore."}
{"id": "210467", "revid": "124309712", "url": "https://it.wikipedia.org/wiki?curid=210467", "title": "Architeuthis", "text": "I calamari giganti, ritenuti un tempo creature mitiche, sono calamari della famiglia Architeuthidae, composta da circa otto specie del genere Architeuthis. Una ricerca condotta nel 2005 avrebbe per\u00f2 dimostrato che in realt\u00e0 fanno tutti parte di un'unica specie. \nTalvolta sono chiamati piovre, un nome che oggi \u00e8 pi\u00f9 comune per i polpi.\nIl calamaro di Humboldt, invece, appartiene alla famiglia delle Ommastrephidae. \nSono abitanti delle profondit\u00e0 oceaniche che possono raggiungere dimensioni ragguardevoli: si parla di dimensioni massime di 13 metri per le femmine e di 18 metri per i maschi, dalla pinna caudale fino all'estremit\u00e0 dei due lunghi tentacoli (essendo secondo solamente al calamaro colossale, rimane comunque uno tra i pi\u00f9 grandi organismi viventi). Il mantello, esclusi i tentacoli di circa 5 metri, \u00e8 lungo circa 2 metri (pi\u00f9 lungo nelle femmine, meno nei maschi). Leggende urbane parlavano di esemplari lunghi oltre 25 metri (tentacoli compresi), ma nessun animale di queste dimensioni \u00e8 stato documentato scientificamente, principalmente a causa delle profondit\u00e0 abissali in cui vivono.\nIl 30 settembre 2004 i ricercatori del Museo Nazionale di Scienze del Giappone e dell'Associazione di Whale Watching delle Ogasawara catturarono le prime immagini di un calamaro gigante vivo nel suo ambiente naturale. Alcune delle 556 fotografie vennero pubblicate un anno dopo. Successivamente, il 4 dicembre 2006, lo stesso team film\u00f2 per la prima volta un calamaro gigante vivo.\nAnatomia.\nCome tutti i calamari, il calamaro gigante possiede un mantello (torso), otto braccia e due tentacoli pi\u00f9 lunghi. Le braccia ed i tentacoli costituiscono la maggior parte della lunghezza del calamaro, cosicch\u00e9 i calamari giganti sono molto pi\u00f9 leggeri dei loro predatori principali, i capodogli. Esemplari documentati scientificamente pesavano centinaia, talvolta migliaia, di chilogrammi.\nLe superfici interne delle braccia e dei tentacoli sono circondate da centinaia di ventose di forma sub-sferica, dal diametro compreso tra i 2 ed i 5 centimetri, ognuna delle quali fissata ad un peduncolo. La circonferenza di queste ventose \u00e8 circondata da anelli di chitina taglienti e finemente dentellati. Grazie alla forza perforante di questi dentelli ed alla suzione delle ventose, il calamaro attacca le sue prede. Sulla testa dei capodogli che hanno attaccato calamari giganti o nei pressi di essa \u00e8 comune trovare le cicatrici circolari provocate dalle ventose.\nOgni braccio e tentacolo \u00e8 suddiviso in tre regioni \u2013 carpo (\u00abpolso\u00bb), mano (\u00abmano\u00bb) e dattilo (\u00abdito\u00bb). Sul carpo \u00e8 situato un denso grappolo di ventose, allineate in file trasverse ed irregolari di sei o sette. La mano, vicina all'estremit\u00e0 del braccio, \u00e8 pi\u00f9 larga ed ha ventose pi\u00f9 larghe disposte su due file mediali. Il dattilo costituisce l'estremit\u00e0. Le basi di tutte le braccia e dei tentacoli sono poste a circolo intorno al singolo becco, dalla forma di quello del pappagallo, come negli altri cefalopodi.\nI calamari giganti hanno piccole pinne sull'estremit\u00e0 del mantello, le quali vengono utilizzate per la locomozione. Come altri cefalopodi, i calamari giganti si muovono grazie ad una propulsione a getto \u2013 spingendo con l'imbuto acqua nella cavit\u00e0 del mantello con lievi e ritmiche pulsazioni. Possono anche muoversi rapidamente espandendo la cavit\u00e0 per riempirla d'acqua e contraendo in seguito i muscoli per spingerla fuori grazie all'imbuto. I calamari giganti respirano utilizzando due grandi branchie poste all'interno della cavit\u00e0 del mantello. Il sistema circolatorio \u00e8 chiuso, caratteristica, questa, distintiva dei cefalopodi. Come altri calamari, anch'essi possiedono l'inchiostro scuro usato per depistare i predatori.\nI calamari giganti hanno un sistema nervoso sofisticato ed un cervello complesso, caratteristica che attrae un grande interesse da parte degli scienziati. Hanno gli occhi pi\u00f9 grandi di ogni creatura vivente, ad eccezione, forse, del calamaro colossale \u2013 pi\u00f9 di 30 centimetri di diametro. I grandi occhi possono individuare meglio la luce (compresa la luce bioluminescente), scarsa in acque profonde.\nI calamari giganti, come anche alcune altre specie di grossi calamari, mantengono un galleggiamento neutrale nell'acqua marina grazie ad una soluzione di cloruro d'ammonio, pi\u00f9 leggero dell'acqua di mare, che scorre in tutto il corpo. Questo metodo \u00e8 diverso dagli altri metodi di galleggiamento utilizzati dai pesci, i quali coinvolgono la presenza di una vescica natatoria piena di gas. Questa soluzione ha un sapore simile a quello del \"salmiakki\" e rende il calamaro gigante inadatto all'alimentazione umana.\nCome tutti i cefalopodi, i calamari giganti possiedono organi detti statocisti per percepire la propria posizione ed i propri movimenti nell'acqua. Grazie agli \u00abanelli di crescita\u00bb delle \u00abstatoliti\u00bb di una statocisti si pu\u00f2 determinare l'et\u00e0 di un calamaro gigante, in maniera simile al metodo utilizzato per determinare l'et\u00e0 di un albero contando gli anelli del tronco. Gran parte di ci\u00f2 che conosciamo riguardo all'et\u00e0 dei calamari giganti \u00e8 basato su stime degli anelli di crescita e sui becchi non digeriti trovati negli stomaci dei capodogli.\nDimensioni.\nIl calamaro gigante \u00e8 il secondo mollusco pi\u00f9 grande, oltre ad essere anche il secondo animale pi\u00f9 grande tra tutti gli invertebrati attuali. Nelle dimensioni \u00e8 superato solamente dal calamaro colossale, \"Mesonychoteuthis hamiltoni\", che pu\u00f2 avere un mantello lungo quasi il doppio del suo. Alcuni cefalopodi estinti, come il vampiromorfo cretaceo Tusoteuthis ed il nautiloide ordoviciano Cameroceras potevano raggiungere dimensioni perfino pi\u00f9 grandi.\nLe voci che parlano di esemplari che raggiungevano e perfino superavano i sono numerose, ma non \u00e8 mai stato documentato il caso di esemplari che si avvicinassero a tali dimensioni. Per\u00f2 dai resti trovati negli stomaci dei capodogli \u00e8 possibile ipotizzare lunghezze pari a quelle sopracitate.\nSulla base dell'esame di 105 esemplari e dei becchi ritrovati all'interno dei capodogli, non si conoscono mantelli pi\u00f9 lunghi di . Compresa la testa e le braccia, ma escludendo i tentacoli, la lunghezza supera raramente i . La lunghezza totale massima, misurata nello stato di rilassatezza \"post mortem\", \u00e8 stimata a per le femmine ed a per i maschi, dalla pinna caudale fino all'estremit\u00e0 dei due lunghi tentacoli. Il peso massimo viene stimato a per le femmine ed a per i maschi.\nCiclo riproduttivo.\nConosciamo poco sul ciclo riproduttivo del calamaro gigante. Si pensa che raggiunga la maturit\u00e0 sessuale a circa 3 anni; i maschi raggiungono la maturit\u00e0 sessuale a dimensioni inferiori delle femmine. Le femmine producono grosse quantit\u00e0 di uova, talvolta pi\u00f9 di , ognuna delle quali \u00e8 lunga in media e larga . Le femmine hanno un singolo ovaio posto nel retro dell'estremit\u00e0 della cavit\u00e0 del mantello a cui sono collegati ovidotti contorti da cui le uova mature raggiungono le ghiandole ovidottali, per poi attraversare le ghiandole nidamentali. Come in altri calamari, queste ghiandole producono un materiale gelatinoso che tiene unite insieme le uova una volta deposte.\nNei maschi, come nella maggior parte degli altri cefalopodi, l'unico testicolo posteriore produce spermatozoi che si spostano attraverso un complesso sistema di ghiandole che costituiscono le spermatofore. Questi vengono immagazzinati in un sacco allungato, o sacco di Needham, che termina nel pene, da cui vengono espulsi durante l'accoppiamento. Il pene, lungo pi\u00f9 di 90 centimetri, \u00e8 prensile ed \u00e8 situato all'interno del mantello.\nCome gli spermatozoi vengano trasferiti alla massa di uova \u00e8 molto dibattuto, dal momento che il calamaro gigante \u00e8 privo dell'ectocotile che molti altri cefalopodi utilizzano per la riproduzione. Potrebbero venire trasferiti in sacchi di spermatofore, detti spermatangi, che il maschio inietta nelle braccia della femmina. Questa ipotesi \u00e8 stata suggerita dopo il recente ritrovamento in Tasmania di una femmina che aveva un piccolo viticcio sussidiario attaccato alla base di ogni braccio.\nDei piccoli post-larvali sono stati scoperti in superficie al largo delle acque della Nuova Zelanda, e vi sono in progetto dei piani per catturarne alcuni e mantenerli in un acquario, allo scopo di scoprire molte pi\u00f9 cose sulla vita di queste creature.\nEcologia.\nAlimentazione.\nStudi recenti indicano che i calamari giganti si nutrano di pesci di mare profondo e di altre specie di calamari. Catturano la preda usando i due tentacoli, facendo presa su di essa con gli anelli di ventose posti alle loro estremit\u00e0. In seguito la trasportano verso il potente becco e la straziano con la radula (una lingua munita di piccoli denti disposti in fila) prima che questa raggiunga l'esofago. Si crede che siano cacciatori solitari, dal momento che nelle reti da pesca sono stati catturati solo individui singoli. Nella dieta dei calamari giganti vi sono anche pesci come l'hoki.\nGli unici predatori dei calamari giganti adulti sono i capodogli e, forse, nelle acque al largo dell'Artide, gli squali sonnolenti del Pacifico \"Somniosus pacificus\", anche se non \u00e8 chiaro se questi squali vadano a caccia di calamari o si nutrano solamente delle loro carcasse. I piccoli vengono predati dagli squali e dai pesci di mare profondo. Dal momento che i capodogli sono esperti nel localizzare i calamari giganti, gli scienziati hanno cercato di osservarli allo scopo di studiare questi cefalopodi.\nAreale ed habitat.\nI calamari giganti sono arealmente molto diffusi, dal momento che vivono in tutti gli oceani del mondo. Vivono solitamente a grandi profondit\u00e0, nei pressi delle piattaforme continentali ed insulari dall'oceano Atlantico settentrionale, soprattutto nei pressi di Trinity Bay (Terranova), della Norvegia, delle isole britanniche settentrionali e delle isole oceaniche, come le Azzorre e Madera, all'Atlantico meridionale, intorno all'Africa meridionale, al Pacifico settentrionale, attorno al Giappone, fino al Pacifico sud-occidentale, nei pressi della Nuova Zelanda e dell'Australia. Gli esemplari sono pi\u00f9 rari a latitudini tropicali e polari.\nLa presenza nel Mediterraneo \u00e8 occasionale ed \u00e8 stata confermata solo nel 2000 (Spagna meridionale); nei mari italiani il genere \"Architeuthis\" non risulta presente.\nSpecie.\nLa tassonomia del calamaro gigante, come quella di molti generi di cefalopodi, non \u00e8 stata del tutto risolta. Le varie classificazioni vanno da un massimo di otto specie ad un minimo di una. L'elenco pi\u00f9 numeroso \u00e8:\n\u00c8 probabile che non tutte siano specie valide. Per distinguerle non \u00e8 stata proposta nessuna base genetica o fisica, come evidenziano i nomi geografici - dei luoghi degli esemplari catturati - usati per descrivere alcune di esse. La scarsit\u00e0 delle osservazioni di esemplari e l'estrema difficolt\u00e0 di osservarli vivi, di seguire i loro movimenti o di studiare le loro abitudini riproduttive rende la loro classificazione molto difficile.\nNel \"Catalogo FAO delle Specie di Cefalopodi del Mondo\", C.F.E. Roper, M.J. Sweeney and C.F. Nauen scrissero:\n\u00abMolte specie sono state attribuite all'unico genere della famiglia Architeuthidae, ma sono descritte in modo cos\u00ec inadeguato e sono cos\u00ec poco conosciute che la sistematica del gruppo \u00e8 totalmente confusa\u00bb.\nKir Nazimovich Nesis (1982, 1987) consider\u00f2 che tra queste erano valide solamente tre specie.\nNel 1991 Frederick Aldrich, della Memorial University di Terranova, scrisse:\n\u00abRespingo il concetto di 20 specie separate, e sino a che la questione non verr\u00e0 risolta, preferisco considerarle tutte dei sinonimi di \"Architeuthis dux\" Steenstrup\u00bb.\nIn una lettera spedita a Richard Ellis datata 18 giugno 1996, Martina Roeleveld, del Museo Sudafricano, scrisse:\n\u00abFinora non ho visto nulla che possa indicare l'esistenza di pi\u00f9 di una specie di \"Architeuthis\"\u00bb.\nIn \"Cephalopods: A World Guide\" (2000), Mark Norman scrisse:\n\u00abIl numero di specie di calamari giganti non \u00e8 noto, sebbene il consenso generale tra i ricercatori sia che vi siano almeno tre specie, una nell'oceano Atlantico (\"Architeuthis dux\"), una nell'oceano meridionale (\"A. sanctipauli\") e almeno una nell'oceano Pacifico settentrionale (\"A. martensi\")\u00bb.\nStoria.\nI racconti di calamari giganti erano comuni tra i marinai fin dai tempi antichi e questi possono aver portato alla leggenda norvegese del kraken, un mostro marino tentacolato grande quanto un'isola capace di ingolfare ed affondare ogni nave. Japetus Steenstrup, il descrittore dell\"Architeuthis\", sugger\u00ec che un calamaro gigante fosse la specie descritta come monaco di mare dal re danese Cristiano III nel 1550 ca. Anche l'esistenza del Lusca dei Caraibi e di Scilla della mitologia greca pu\u00f2 trarre origine dagli avvistamenti di calamari giganti. Si pensa che anche gli avvistamenti di altri mostri marini, come il serpente marino, possano essere stati interpretazioni erronee di incontri con calamari giganti.\nNegli anni '50 del XIX secolo Steenstrup scrisse un gran numero di pagine sui calamari giganti. Utilizz\u00f2 per primo il termine \u00ab\"Architeuthus\"\u00bb (questa \u00e8 la grafia che utilizz\u00f2) in uno scritto del 1857. Un frammento di calamaro gigante venne raccolto dalla corvetta francese \"Alecton\" nel 1861, e, grazie a questo reperto, la comunit\u00e0 scientifica inizi\u00f2 ad interessarsi a questo genere. Tra il 1870 ed il 1880 si arenarono molti calamari sulle coste di Terranova. Si ricordi ad esempio l'esemplare spiaggiatosi nella baia di Thimble Tickle il 2 novembre 1878; si riport\u00f2 che il mantello era lungo 6,1 metri, un tentacolo 10,7 e che questa creatura pesasse 2,2 tonnellate. Nel 1873, un calamaro \u00abattacc\u00f2\u00bb un ministro ed un giovane ragazzo mentre erano in una barchetta nei pressi dell'isola di Bell, sempre a Terranova. Durante la fine del XIX secolo avvennero anche molti spiaggiamenti in Nuova Zelanda.\nSebbene degli spiaggiamenti continuino ad avvenire sporadicamente in tutto il mondo, non sono mai pi\u00f9 stati cos\u00ec frequenti quanto quelli che avvennero a Terranova ed in Nuova Zelanda nel XIX secolo. Non sappiamo il motivo per cui i calamari giganti cominciarono ad arenarsi sulle coste, ma forse la causa di tutto fu un'alterazione temporanea delle gelide acque profonde in cui vivono. Molti scienziati che hanno studiato questi spiaggiamenti di massa ritengono che siano ciclici e prevedibili. La durata del tempo tra essi non \u00e8 nota, ma lo specialista di \"Architeuthis\" Frederick Aldrich ha stimato che sia di 90 anni. Aldrich utilizz\u00f2 questo valore per predire correttamente gli spiaggiamenti, poco numerosi, per la verit\u00e0, che avvennero tra il 1964 ed il 1966.\nLa ricerca di un esemplare vivo di \"Architeuthis\" consiste anche nel trovare i suoi piccoli, comprese le sue larve, vivi. Le larve ricordano moltissimo quelle di \"Nototodarus\" e di \"Moroteuthis\", ma si distinguono da esse per la forma dell'attaccatura della testa al mantello, dalle ventose sui tentacoli e dal becco. Nel 2001 vennero filmate per la prima volta delle larve vive di calamaro gigante. Questo filmato venne mostrato in \"A caccia dei giganti: sulle tracce del calamaro gigante\" su Discovery Channel. Fino al 2004 sono stati registrati quasi 600 esemplari di calamaro gigante.\nLe prime fotografie di un calamaro gigante vivo nel suo ambiente naturale vennero scattate il 30 settembre 2004 da Tsunemi Kubodera (del Museo Nazionale di Scienze del Giappone) e da Kyoichi Mori (dell'Associazione di Whale Watching delle Ogasawara). I loro team lavorarono insieme per quasi due anni prima di raggiungere il loro obiettivo, utilizzando un peschereccio da cinque tonnellate con un equipaggio di soli due uomini. Le immagini vennero scattate nel corso del loro terzo viaggio in una zona di caccia di capodogli a 970 chilometri a sud di Tokyo, dove immersero a 900 metri di profondit\u00e0 un cavo con un'esca composta da calamari e gamberetti. Al cavo era collegata anche una macchina fotografica munita di flash. Quel giorno, dopo pi\u00f9 di 20 tentativi, un calamaro gigante di 8 metri attacc\u00f2 l'amo e vi rimase intrappolato con un tentacolo. La macchina fotografica scatt\u00f2 pi\u00f9 di 500 foto prima che il calamaro riuscisse a liberarsi, quattro ore dopo. Il tentacolo del calamaro, lungo 5,5 metri, rimase attaccato all'amo. Le successive analisi del DNA dimostrarono che si trattava di un calamaro gigante.\nIl 27 settembre 2005 Kubodera e Mori pubblicarono le loro fotografie. La sequenza di foto, scattata a 900 metri di profondit\u00e0 al largo delle isole giapponesi di Ogasawara, mostra il calamaro che si avvicina al cavo sommerso per poi attorcigliarcisi in \u00abuna palla di tentacoli\u00bb. I ricercatori furono in grado di localizzare la presenza di questo calamaro seguendo da vicino gli spostamenti dei capodogli. Secondo Kubodera, \u00absapevamo che si nutrivano di calamari, e sapevamo quando e a quale profondit\u00e0 si immergevano, cos\u00ec utilizzammo questi animali per guidarci verso il calamaro\u00bb. Kubodera e Mori riportarono le proprie osservazioni sulla rivista \"Proceedings of the Royal Society\". Tra le altre cose, le osservazioni dimostrano gli effettivi metodi di caccia degli \"Architeuthis\" adulti, un argomento su cui erano state fatte molte speculazioni. Le fotografie mostrano che il calamaro presenta un atteggiamento di caccia aggressivo, tanto che un suo tentacolo rimane impigliato nella palla di uncini dell'esca. Questo smentisce la teoria che il calamaro gigante sia uno sbandato che si nutre di qualunque cosa gli capiti a tiro, muovendosi raramente per risparmiare energia. Sembra, invece, che questa specie abbia una tecnica di caccia molto pi\u00f9 attiva.Nel dicembre 2005 l'acquario di Melbourne, in Australia, spese dollari australiani (circa euro) per il corpo intatto di un calamaro gigante, conservato in un gigantesco blocco di ghiaccio, catturato da alcuni pescatori al largo dell'Isola del Sud della Nuova Zelanda nel corso dello stesso anno. Agli inizi del 2006, un altro calamaro gigante, chiamato in seguito \u00abArchie\u00bb, venne catturato al largo delle coste delle isole Falkland da un peschereccio a strascico. Era lungo 8,62 metri e venne inviato al Museo di storia naturale di Londra per essere studiato e conservato. Venne messo in mostra il 1\u00ba marzo 2006 al Centro Darwin. Il ritrovamento di un grosso esemplare completo \u00e8 molto raro, dal momento che la maggior parte degli esemplari ritrovati si trova in pessime condizioni, poich\u00e9 si tratta quasi sempre di animali arenatisi sulle spiagge gi\u00e0 morti o dei resti ritrovati negli stomaci dei capodogli.\nI ricercatori intrapresero un processo meticoloso per preservare il corpo. Venne trasportato in Inghilterra nel ghiaccio che si trovava a bordo del peschereccio; in seguito venne scongelato, operazione che dur\u00f2 quattro giorni. La difficolt\u00e0 maggiore che venne incontrata fu che il sottile mantello impieg\u00f2 pi\u00f9 tempo dei tentacoli per scongelarsi. Per prevenire la decomposizione di questi ultimi, gli scienziati li ricoprirono con pezzi di ghiaccio ed immersero il mantello nell'acqua. In seguito iniettarono nel corpo una soluzione salina per impedire la putrefazione. La creatura si trova ora in mostra al Centro Darwin del Museo di storia naturale, dietro ad una spessa lastra di vetro lunga 9 metri.\nIl 4 dicembre 2006 Kubodera riusc\u00ec finalmente a filmare un calamaro gigante adulto nei pressi delle isole Ogasawara, a sud di Tokyo. Era una piccola femmina lunga del peso di . Venne issata a bordo del battello di ricerca, ma mor\u00ec nel corso dell'operazione. Nel 2007 un calamaro gigante attacc\u00f2 un sottomarino di Greenpeace che stava svolgendo una ricerca oceanografica in un canyon sottomarino nel mare di Bering, reagendo con getti di inchiostro ai movimenti del sottomarino. L'attacco venne filmato e messo in rete nel 2014.\nIl calamaro gigante nella cultura.\nLa natura elusiva del calamaro gigante ed il suo aspetto terrificante hanno giocato un ruolo determinante nell'immaginazione umana, dalle antiche leggende del kraken, passando attraverso libri come \"Ventimila leghe sotto i mari\", in cui l'equipaggio del sottomarino Nautilus si trova ad affrontare uno di questi temibili predatori degli abissi, fino ai moderni programmi di animazione televisiva."}
{"id": "210468", "revid": "725", "url": "https://it.wikipedia.org/wiki?curid=210468", "title": "Giornata mondiale del turismo", "text": "La giornata mondiale del turismo (in inglese \"World Tourism Day\") \u00e8 una ricorrenza internazionale celebrata il 27 settembre di ogni anno. \u00c8 stata cos\u00ec designata dall'Assemblea generale delle Nazioni Unite del settembre 1979. \n\u201cIl Turismo e il Lavoro: un futuro migliore per tutti\u201d \u00e8 il tema della 40\u00aa Giornata Mondiale del Turismo 2019, che\nrichiama l\u2019iniziativa: \u201cIl futuro del lavoro\u201d, voluta dall\u2019Organizzazione Internazionale del Lavoro (ILO),\nche quest\u2019anno celebra i suoi 100 anni. La giornata verr\u00e0 commemorata in un paese dell'Asia, l'India, la cui capitale \u00e8 Nuova Delhi. \nIl 39\u00ba anniversario (1980 - 2018) della Giornata Mondiale del Turismo \u00e8 stato commemorato in un paese dell'Europa, l'Ungheria, la cui capitale \u00e8 Budapest, con il tema \u201cIl turismo e la trasformazione digitale\".\nLa giornata del 2018 si centrava sulla necessit\u00e0 di investire su tecnologie digitali rivoluzionarie, che aiutino a creare un ambiente di innovazione e apprendimento nel settore turistico. Viviamo in un mondo sempre pi\u00f9 connesso e interdipendente nel quale i progressi digitali stanno trasformando il nostro comportamento, cambiando il modo in cui ci informiamo, sviluppando l'innovazione. Non solo abbiamo bisogno di nuovi strumenti, ma anche di nuove capacit\u00e0 e forme di pensare. Cos\u00ec che nella famiglia delle Nazioni Unite si stanno disegnando progetti, iniziative e alleanze innovatrici.\nPer la vasta portata in molti settori, dall'infrastruttura all'energia fino al trasporto e la sanit\u00e0, e l'enorme impatto nella creazione di posti di lavoro, il turismo contribuisce in maniera vitale all'Agenda 2030 delle Nazioni Unite per uno sviluppo sostenibile.\nIl turismo al servizio della crescita inclusiva \u00e8 il tema della 42\u00aa Giornata Mondiale, che verr\u00e0 commemorata in un paese dell'Africa, Costa d'Avorio. Il turismo ha una capacit\u00e0 unica di garantire che nessuno venga lasciato indietro, come ad esempio \u00e8 riconosciuto nell'Anno del Turismo per lo Sviluppo Inclusivo e nella Giornata Mondiale del Turismo 2021. "}
{"id": "210470", "revid": "114835684", "url": "https://it.wikipedia.org/wiki?curid=210470", "title": "Scala (architettura)", "text": "La scala in architettura \u00e8 una costruzione edilizia che si definisce come struttura di collegamento verticale fra i diversi piani di un edificio.\nComposizione e terminologia.\nUna rampa di scale \u00e8 una serie di \"gradini\", elementi orizzontali che si susseguono a quote progressivamente diverse per permettere a un utente di salire o scendere le scale. La differenza in quota tra un gradino e il seguente \u00e8 chiamata \"alzata\", mentre la sua profondit\u00e0 si chiama \"pedata\". Una scala pu\u00f2 essere composta da pi\u00f9 rampe, divise da \"pianerottoli\", elementi piani pi\u00f9 larghi di un gradino che hanno la funzione di permettere il riposo a chi sale, oppure semplicemente ad accedere ad altre zone dell'edificio.\nStruttura.\nAnticamente le scale degli edifici erano costruite in legno, pietra o laterizio ed erano incastrate tra due muri portanti. La scarsa resistenza dei materiali impediva di avere larghezze del gradino rilevanti, mentre gli elevati costi costruttivi costringevano a ridurre lo spazio disponibile per le scale; dovendo comunque superare il dislivello tra i piani, i costruttori aumentavano a dismisura la pendenza delle rampe.\nQuesto tipo di scale \u00e8 tuttavia di fatto obsoleto, essendosi affermate le scale adiacenti a una sola parete. \u00c8 d'altronde possibile realizzare scale portate dai soli pianerottoli a cui sono vincolati, senza necessit\u00e0 di pareti perimetrali. Una suddivisione si pu\u00f2 anche fare tra scale a \"gradini portanti\" o a \"gradini non portanti\": Nelle prime i gradini sono progettati e costruiti come delle piccole travi sporgenti da muri o da travi a ginocchio. Nelle seconde la rampa \u00e8 concepita come un solaio, vincolato ai pianerottoli o ai muri laterali, e calcolato come una piastra.\nNella maggior parte degli edifici, la scala trova spazio in un vano apposito, chiamato anche \"gabbia\", che ha generalmente una pianta rettangolare che occupa le spazio sufficiente per due rampe di scale parallele che si incontrano in pianerottoli ai lati pi\u00f9 distanti del rettangolo, oppure pu\u00f2 occupare in pianta un'area quadrata sufficiente perch\u00e9 la scala giri intorno a un pozzo centrale (\"scala a pozzo\") che accoglie quasi sempre l'ascensore.\nQuando il vano scale ha una pianta circolare (o in certi casi ellittica), si parla di \"scala a chiocciola\". Per via dell'economicit\u00e0 della pianta circolare, le scale a chiocciola sono storicamente state usate dove ci fosse uno spazio disponibile limitato.\nCaratteristiche.\nPendenza.\nA seconda della pendenza, una scala moderna pu\u00f2 essere \"a pioli\" se \u00e8 quasi verticale e dunque i gradini fungono da appoggio per i piedi tanto quanto da appiglio per le mani, oppure \"tecnica\", se la pendenza \u00e8 comunque molto elevata (superiore ai 50\u00ba); queste scale sono previste di rado per usi occasionali di manutenzione e simili. Le scale comuni hanno una pendenza compresa circa tra i 20 e i 45\u00ba, dove di solito sono tanto pi\u00f9 ripide, quanto il loro uso \u00e8 privato. Le scale esterne sono generalmente meno ripide perch\u00e9 lo spazio disponibile \u00e8 maggiore e le condizioni atmosferiche possono creare condizioni di rischio. Per pendenze minori ai 20\u00ba si realizzano piuttosto cordonate, sotto gli 8\u00ba rampe a pendenza continua.\nGradini sfalsati.\nUn particolare genere di scale tecniche usate a pendenze notevoli \u00e8 quello delle scale a gradini sfalsati: ogni gradino \u00e8 di forma triangolare, o comunque occupa la sola parte destra o sinistra della scala, in modo da occupare meno spazio possibile in pianta. L'utente per\u00f2 \u00e8 costretto a iniziare la salita con un piede determinato e non pu\u00f2 tenere pi\u00f9 di un piede su un singolo gradino.\nLo sfalsamento pu\u00f2 essere contemporaneamente anche di tipo orizzontale, fino a mezza pedata, ma \u00e8 un caso pi\u00f9 raro. Il percorso risulta, quindi, costituito da una successione di gradini che si devono calpestare in modo alternato secondo un ordine preciso. Si ottiene cos\u00ec una riduzione allo sviluppo in pianta della rampa di scale che pu\u00f2 arrivare alla met\u00e0 della lunghezza di una scala normale.\nLa progettazione dei gradini.\nLa larghezza della rampa \u00e8 funzione del numero di persone che vi possono transitare contemporaneamente e dell'uso a cui \u00e8 adibita. L'alzata in genere \u00e8 compresa tra i 15 e i 20\u00a0cm mentre la pedata viene calcolata tramite relazioni empiriche basate sul lavoro svolto dall'utente nell'affrontare il dislivello.\nInfatti al variare della pendenza, l'utente tende a modificare la lunghezza del passo di modo tale che il lavoro svolto per superare un gradino sia uguale al lavoro svolto per compiere lo stesso passo su un piano. Questo comporta che l'aumento della pedata corrisponde ad una riduzione dell'alzata e viceversa.\nLa formula pi\u00f9 usata \u00e8 la cosiddetta formula di Blondel (A=alzata, P=pedata):\nAltre formule utilizzate sono\nLa legge sulle barriere architettoniche (D.M. Ministero dei LL. PP. 14/06/89 n\u00ba236) richiede i seguenti requisiti: rapporto tra alzata e pedata (pedata minimo di 30 cm per gli edifici pubblici e aree comuni; pedata minimo 25 cm per edifici residenziali): la somma tra il doppio dell'alzata e la pedata deve essere compresa tra 62\u00a0\u00f7\u00a064\u00a0cm (art. 8.1.10 Scale del D.M. citato).\nProgettazione della rampa.\nNel caso di rampa rettilinea questa deve avere non meno di 3 gradini e non pi\u00f9 di 15 per non indurre una sensazione di vuoto nell'utente e per spezzare il lavoro dell'utente senza intralciare il movimento degli altri utenti.\nSe la scala \u00e8 ad asse curvilineo \u00e8 bene che la pedata non scenda sotto i 10 cm sul bordo interno.\nLa legge pu\u00f2 prevedere requisiti da rispettare, ad esempio in Italia il corrimano deve avere un'altezza tra 90\u00a0cm e 1\u00a0m e deve essere distante almeno 4 cm dal muro. Il parapetto posto sul vuoto deve avere un'altezza minima di 1\u00a0m ed essere inattraversabile da una sfera del diametro di 10\u00a0cm (DM. 236 14/06/89). \u00c8 comunemente accettato che le aste debbano essere verticali e non orizzontali per evitare il pericolosissimo \"effetto scaletta\"."}
{"id": "210471", "revid": "79968", "url": "https://it.wikipedia.org/wiki?curid=210471", "title": "Core (informatica)", "text": "Core \u00e8 un termine utilizzato in informatica per indicare il \"nucleo elaborativo\" di un microprocessore. Questo infatti \u00e8 costituito in realt\u00e0 da 2 componenti principali: il core appunto, e il package che lo contiene. In alcune tipologie \u00e8 visibile la posizione del core, costituito da un piccolo rettangolo nero leggermente sporgente al centro del package: contiene i transistor (centinaia di milioni) che ne determinano funzionamento e capacit\u00e0 di elaborazione. \nDescrizione.\nCi\u00f2 che sta \"intorno\" \u00e8 il package, lo \"zoccolo\" di materiale plastico, ceramico o vetronite, su cui \u00e8 montato il core, collegato elettricamente ai pin di contatto che s'innestano nel socket. Solitamente le dimensioni del core rispetto a quelle dell'intero processore sono molto ridotte, circa 2 o 3\u00a0cm\u00b2 rispetto a un package (l'intero microprocessore) di circa 20\u00a0cm\u00b2; tali dimensioni sono necessarie per l'elevato numero dei pin, qualche centinaio.\nAlcune versioni di microprocessori Intel sono state prodotte con cache separata dal core: un die costituente il core e un die costituente la cache, entrambi montati nel package e collegati elettricamente tra loro; questa soluzione permette di scegliere la capienza della memoria cache secondo le proprie esigenze, con package unicamente ceramico.\nLe architetture \"multi core\".\nNel mercato consumer, nel corso del 2005 sia AMD che Intel giunsero ad un punto in cui non era pi\u00f9 possibile innalzare le frequenze operative dei propri processori, e puntarono sulle architetture multi core, inizialmente del tipo dual core ovvero due core montati sullo stesso package. In questo modo, sfruttando il parallelismo, ci si trova in una situazione simile a quella che si avrebbe con un sistema biprocessore. Nel 2007 hanno poi debuttato nuove architetture multicore, in genere 4, che nel 2010 sono passate ad 8 (oggi esistono processori mainstream anche con 16 core fisici pi\u00f9 16 virtuali). Il 14 novembre 2011 AMD present\u00f2 il primo processore a 16 core, che ai sistemi forniva l'84% delle performance in pi\u00f9.\nOggi, sebbene le architetture multi-core siano potenti, resta il problema della comunicazione con le periferiche, molto pi\u00f9 lente della CPU e utilizzabili solo da un processo alla volta; ci\u00f2 crea il famoso \"collo di bottiglia\" che incide molto sulla velocit\u00e0 effettiva di un computer."}
{"id": "210477", "revid": "287204", "url": "https://it.wikipedia.org/wiki?curid=210477", "title": "Glissando", "text": "Il glissando o glissato (dal francese \"glisser\", \"slittare, scivolare\") consiste nell'innalzamento o nell'abbassamento costante e progressivo dell'altezza di un suono, ottenuto a seconda dei vari strumenti in diversa maniera. \u00c8 sinonimo pi\u00f9 utilizzato di \"strisciando\".\nIl glissando propriamente detto \u00e8 quello che pu\u00f2 essere prodotto dalla voce umana (in tal caso spesso si utilizza il termine portamento) oppure da strumenti come il violino (in questo caso si esegue una sorta di portamento strisciando il dito sulla corda), il trombone e tutti gli strumenti in cui \u00e8 possibile far avvenire la transizione tra le note senza soluzione di continuit\u00e0, in modo che non si percepiscano singolarmente i cambi di nota.\nSpesso, per\u00f2, il termine \"glissando\" si applica anche ad alcuni effetti che vi si avvicinano (con una serie di suoni ravvicinati ma discreti anzich\u00e9 continui), come quelli ottenibili con gli strumenti a tastiera, con la maggior parte degli ottoni, con l'arpa e con i cordofoni a tasto.\nNotazione.\nIl glissando viene segnato facendo seguire alla nota iniziale una linea nella direzione voluta e corredata spesso dall'abbreviazione \"gliss.\"; a volte \u00e8 utilizzata una linea a serpentina. Nella notazione per voce, inizialmente fu utilizzata una legatura non dissimile dalle legature di frase, ma limitata a due note adiacenti di altezze diverse.\nEsecuzione.\nVoce umana.\nIl glissando inteso come transizione continua (non discreta) tra due o pi\u00f9 note \u00e8 ottenibile facilmente dalla voce umana, che se ne giova particolarmente come portamento, effetto ampiamente usato nella vocalit\u00e0 operistica, nella musica e nel canto popolare e per derivazione anche nella musica blues, jazz e occasionalmente nella musica pop.\nOttoni.\nPer gli ottoni (in particolare corno e tromba) a volte per \"glissato\" si intende una serie di armonici ottenibili senza cambiare posizione; l'effetto \u00e8 la veloce successione dei suoni armonici, e dunque in questo caso - a meno di non suonare sovracuti - non \u00e8 tecnicamente un vero e proprio glissato con una successione cromatica di note.\nPer gli strumenti a pistone \u00e8 possibile eseguire una sorta di glissato premendo i pistoni a met\u00e0 corsa, permettendo dunque il parziale passaggio dell'aria in tutti i canneggi, e combinando con il labbro un bending.\nIl corno pu\u00f2 ottenere efficaci effetti di glissato con l'azione combinata di un movimento della mano nella campana ed un bending eseguito con le labbra.\nLa tromba \u00e8 generalmente dotata, al terzo pistone, di una coulisse che permette l'aggiustamento dell'intonazione per alcune note. Pu\u00f2 essere comunque usata per piccoli e limitati glissando.\nIl trombone, grazie alla sua sezione mobile (coulisse), pu\u00f2 effettuare agevolmente e naturalmente un vero glissato, senza dover sfruttare la serie degli armonici. Una delle maggiori difficolt\u00e0 dell'arte del trombonista \u00e8 appunto quella di evitare i glissati tra nota e nota, in particolare quando si suonano note legate. L'effetto pu\u00f2 essere esteso al massimo per l'intervallo di quinta diminuita che separa la prima posizione dalla settima.\nBisogna notare che quando nel trombone si azionano le ritorte la distanza tra un semitono e l'altro aumenta, e nella sua massima escursione con ritorta in Fa azionata la coulisse ha un intervallo di quarta giusta con solo sei posizioni intermedie, e solo cinque posizioni intermedie con la ritorta in Re dei moderni tromboni bassi. Questo fatto probabilmente sfugg\u00ec a B\u00e9la Bart\u00f3k quando scrisse un passaggio glissato per trombone basso nel Concerto per Orchestra (allora esistevano solo tromboni con ritorte in Fa e non moderni tromboni bassi) in cui il trombone dovrebbe suonare un glissato da Si basso fino al Fa: purtroppo il passaggio sarebbe impossibile in quanto nella massima estensione con la ritorta in Fa la nota pi\u00f9 bassa possibile \u00e8 un Do e non un Si come scritto da Bart\u00f3k. Prima dello sviluppo dei tromboni bassi con due ritorte alcuni trombonisti semplicemente eseguivano questo passaggio partendo dal Do, altri - come Lewis Van Haney della New York Philharmonic - escogitarono trucchi come quello di intonare la ritorta in Mi invece che in Fa e legando la ritorta con una corda in modo da riportare l'intonazione in Fa spingendo la corda con il piede durante l'esecuzione del glissato. Oggi il passaggio viene eseguito con il trombone basso, azionando prima entrambe le ritorte (Fa e Re) e poi, circa a met\u00e0 del glissato, solo quella in Fa.\nLegni.\nTra i legni, la prassi esecutiva strumentale della musica nel Novecento ha esplorato la possibilit\u00e0 del glissando su praticamente tutti gli strumenti della famiglia. Negli strumenti pi\u00f9 piccoli (oboe, clarinetto) il fatto che lo strumentista usi i polpastrelli direttamente per occludere i fori rende possibile il vero glissato, ottenuto scoprendo gradualmente la superficie di ogni foro in successione: nel flauto traverso da concerto, questo \u00e8 possibile per i modelli che montano piattelli forati. Nel sassofono (in cui i fori vengono aperti e chiusi azionando leve) \u00e8 comunque possibile glissare combinando una scala cromatica con un bending per l'intervallo di un semitono modificando la posizione delle labbra e questo, combinato con l'azione delle mani sulle chiavi, ottiene un effetto molto simile al vero glissato.\nCordofoni.\nNei cordofoni ad arco, come violino, viola, violoncello e contrabbasso, il glissato \u00e8 facilmente ottenibile facendo scorrere i polpastrelli lungo le corde durante la cavata dell'arco; tale effetto \u00e8 stato usato spesso per imitare il linguaggio espressivo della voce umana. Tra i cordofoni ad arco ve ne sono alcuni dotati di tasti (in modo analogo alla chitarra), il pi\u00f9 comune dei quali \u00e8 la viola da gamba. In questi strumenti, il glissando \u00e8 prodotto nello stesso modo, ma l'effetto \u00e8 diverso, in quanto non si pu\u00f2 evitare di far percepire nello \"scivolamento\" le interruzioni \"cromatiche\" (cio\u00e8, semitono per semitono).\nNei cordofoni a tasto, come chitarra, liuto, basso elettrico e altri, l'effetto \u00e8 ugualmente ottenibile pizzicando le corde e facendo scorrere i polpastrelli lungo la corda, ma il suo uso \u00e8 meno frequente rispetto agli strumenti ad arco per l'impiego prettamente polifonico di questi strumenti, per la debolezza del suono cos\u00ec ottenuto e per la presenza dei tasti a provocare brevi ma udibili interruzioni del glissato.\nSi noti che il basso elettrico, strumento usato per lo pi\u00f9 melodicamente, conosce una variante di costruzione con un manico privo di tasti (in inglese \"fretless\") al preciso scopo di riprodurre le sonorit\u00e0 e gli effetti di glissato del contrabbasso.\nLa chitarra elettrica, strumento il cui suono amplificato supera un limite dello strumento acustico, ha inserito stabilmente tra le sue tecniche esecutive due effetti di glissato che si ottengono o premendo la corda e spingendola verticalmente con il polpastrello (in inglese \"bending\"), ottenendo in tal modo un glissando ascendente, o agendo pesantemente sulla leva del vibrato in dotazione allo strumento. Il \"bend\" pu\u00f2 raggiungere la distanza di tono, che nell'intavolatura \u00e8 segnato con \"full\", o distanze diverse, misurate nell'intavolatura attraverso frazioni di tono (1/2 sta per semitono e cos\u00ec via). \"Release\" \u00e8 invece l'effetto di glissando ottenuto dal rilascio della corda precedentemente tirata. Infine, il \"pre-bend\" \u00e8 il tiraggio della corda senza glissando ascendente; normalmente al \"pre-bend\" segue il \"release\".\nNell'arpa l'effetto usatissimo di \"glissando\" viene ottenuto passando velocemente la mano sulle corde, in senso ascendente o discendente, previa preparazione dello strumento attraverso gli appositi \"pedali\". Azionandoli, l'arpista pu\u00f2 ottenere un glissando propriamente detto, fino alla distanza di tono (raggiungibile tra la posizione di riposo e quella di maggior tensione del pedale); questo effetto \u00e8 molto meno usato del precedente a causa del ridotto volume sonoro.\nNegli strumenti a tastiera (non elettronici) si dice \"glissando\" la scala diatonica o quella cromatica ottenute facendo strisciare la mano sui tasti diatonici o cromatici.\nGli strumenti polifonici, quindi tutti gli strumenti a tastiera, ma anche l'arpa, le chitarre e i cordofoni ad arco, possono eseguire \"glissandi multipli\", costituiti da glissati simultanei di pi\u00f9 note.\nStrumenti elettronici.\nIl glissato \u00e8 stato incluso costantemente in quasi tutti gli strumenti elettronici dell'ultimo secolo, come le onde martenot, il Theremin, il Telharmonium e il Moog, nell'intento di dare un tocco di umanit\u00e0 a sonorit\u00e0 inizialmente percepite come artificiali. Effetti di glissando sono normalmente presenti nei sintetizzatori e nelle moderne tastiere elettroniche e sono spesso azionabili tramite comandi di \"pitch bending\" azionati da manopole o leve di modulazione poste a lato della tastiera vera e propria. In questo caso la scelta dell'introduzione di questo effetto (accanto ai numerosi altri di cui questi strumenti sono normalmente dotati) non dipende pi\u00f9 dalle caratteristiche fisiche dell'emissione del suono (che \u00e8 interamente sintetizzata), ma da una scelta di progettazione del produttore.\nIdiofoni.\nTra le percussioni a suono determinato \u00e8 comune il glissato negli strumenti a tastiera (celesta, glockenspiel, xilofono, vibrafono, marimba e altri) facendo scorrere la mano o le bacchette lungo la tastiera.\n\u00c8 possibile ottenere un glissato udibile ed espressivo con i timpani, azionando i pedali di regolazione delle altezze subito dopo aver percosso la pelle del timpano senza smorzarne il suono. In modo analogo si pu\u00f2 trarre effetti di glissato ruotando i rototom.\nNei tamburi un effetto simile al glissato viene ottenuto premendo (con la mano, il gomito o un'altra parte del corpo) e poi rilasciando, dopo averla colpita, la pelle del tamburo. Esistono poi moltissimi altri effetti simili che vengono ottenuti in maniera dipendente dalla particolare natura della percussione (lamiere che vengono inflesse dopo essere state percosse, dischi metallici che vengono fatti ruotare velocemente). Naturalmente, in questi caso l'estensione dell'effetto \u00e8 approssimata o completamente indeterminata.\nUtilizzazione.\nIl glissato \u00e8 usato nella musica vocale a fini espressivi, per imitare quelle inflessioni della voce che lo utilizzano in natura (pianto, lamento, risata, e altre).\nNon raramente esso pu\u00f2 assumere valore parodistico, comico (si noti ad esempio il frequente uso del flauto a coulisse nei cartoni animati o alle note sigle delle serie \"Looney Tunes\" e \"Merrie Melodies,\" in cui vi \u00e8 un'ampia utilizzazione del glissato di lap steel). Un altro esempio \u00e8 l'uso del theremin per simulare i versi emessi dai fantasmi o per la colonna sonora che annuncia l'arrivo di alieni nei vecchi film di fantascienza o del terrore.\nNella musica strumentale esso \u00e8 stato particolarmente utilizzato negli ultimi due secoli proprio come modalit\u00e0 alternativa rispetto alla notazione fortemente quantizzata degli strumenti dell'orchestra europea, e l'uso parodistico \u00e8 spesso scoperto nell'imitazione di musica popolare (dal \"Bolero\" di Ravel alla band di Goran Bregovi\u0107 e la musica klezmer), della musica vocale e strumentale in tutte le varianti del jazz e del blues."}
{"id": "210478", "revid": "1718925", "url": "https://it.wikipedia.org/wiki?curid=210478", "title": "Quezzi", "text": "Quezzi (\"Quessi\" in ligure) \u00e8 un quartiere collinare di Genova, che occupa la valletta del Rio Fereggiano. Confina con Marassi, San Fruttuoso e Sant'Eusebio.\n\u00c8 spesso erroneamente confuso con il vicino quartiere Forte Quezzi (o Biscione) situato sul versante opposto della collina omonima.\nAmministrativamente fa parte del Municipio III - Bassa Val Bisagno ed ha, come singola \"unit\u00e0 urbanistica\", una popolazione di 11.471 abitanti (al 31 dicembre 2010).\nStoria.\nQuezzi (anticamente \"Queci\"), le cui prime notizie sono anteriori all'anno 1000 si era sviluppato nella parte alta della valle del Fereggiano e dei due torrenti che lo formano, il Rio Molinetto e il Rio Finocchiara. \nLa zona era gi\u00e0 allora costellata di piccoli centri abitati ricordati ancora oggi dalla toponomastica attuale, come Vegoli (oggi Egoli) e Zinestedo (oggi Ginestrato).\nNel 1190 la popolazione a Quezzi era cresciuta a tal punto da acquisire il diritto di nominare i suoi Consoli per la Repubblica di Genova.\nIl nucleo storico si era sviluppato attorno alla chiesa della Nativit\u00e0 di Maria Santissima, citata sin dal XII secolo e con la frazione di Vegori (oggi Egoli) contava nel XVI secolo oltre 250 abitanti contro i circa 200 di Marassi e Fereggiano.\nNel Medioevo Marassi e Quezzi erano divise da un'aspra rivalit\u00e0: nel 1300 ci furono scontri fra gli abitanti di Quezzi (Ghibellini) e quelli di Marassi (Guelfi). In questa circostanza fu innalzata una torre vicino alla Chiesa, probabilmente l'attuale campanile. Nel Seicento la parrocchia di Quezzi dipendeva dalla pieve di San Martino d'Albaro e amministrativamente i borghi di Marassi e Quezzi facevano parte della Podesteria del Bisagno.\nNella seconda met\u00e0 del '400 nacque, da una famiglia del Ginestrato, Susanna Fontanarossa, che diventer\u00e0 madre di Cristoforo Colombo.\nNello stesso periodo fu edificato l'Oratorio di Santa Maria Maddalena per volere dell'omonima Confraternita.\nFra il XVIII e il XIX secolo le colline intorno a Quezzi furono fortificate con la costruzione dei forti Quezzi, Richelieu e Monteratti per difendere la citt\u00e0 dagli invasori austriaci, ed ancora utilizzati come batterie di contraerea per difendere Genova durante la seconda guerra mondiale.\nNel 1873 il Comune di Marassi, del quale faceva parte Quezzi, venne inglobato dal Comune di Genova. Qualche anno dopo fu realizzata la strada carrabile e poco tempo dopo istituito un servizio di omnibus a cavalli fino all'attuale Largo Merlo. \nFino ad allora la principale attivit\u00e0 economica della zona era ancora quella agricola, anche se molti uomini del paese lavoravano nel porto di Genova.\nCon l'apertura della strada a queste attivit\u00e0 tradizionali si affianc\u00f2 quella del lavaggio dei panni per conto terzi, alla quale si dedicarono numerose donne di Quezzi. La zona, grazie alla ricchezza d'acque del Fereggiano e dei suo affluenti era infatti molto adatta a questa attivit\u00e0.\nI panni sporchi delle famiglie benestanti genovesi e la biancheria di bordo delle navi che attraccavano nel porto venivano portati a Quezzi con dei carri e presi in consegna dalle \"b\u00fbgaixe\" (lavandaie), che provvedevano a lavarli negli appositi lavatoi costruiti attorno ai torrenti e a stendere la biancheria sui prati circostanti. L'attivit\u00e0 si protrasse fino agli anni sessanta del Novecento, quando fu soppiantata dalla diffusione delle lavatrici nelle case.\nQuesto \u00e8 anche il periodo in cui Quezzi era meta di villeggiatura per alcune famiglie Genovesi benestanti: nella frazione Olmo fu costruito il \"Teatrino dei Villezzanti\" dove, con la sua Compagnia, recit\u00f2 anche il grande Gilberto Govi. Da ricordare, nel 1907, la nascita della Societ\u00e0 Operaia Cattolica \"Cristoforo Colombo\".\nDal 1950 al 1970 Quezzi conobbe soprattutto l'immigrazione proveniente dalle provincie di Reggio Calabria (Canolo e Siderno), Reggio Emilia (Castelnovo ne' Monti) e dalla Sardegna, di conseguenza l'espansione dell'edilizia residenziale che port\u00f2 alla sua definitiva trasformazione da paese a quartiere della \"Grande Genova\"; nonostante ci\u00f2, alcune zone come il Molinetto, l'Olmo, Egoli, Panissa, hanno mantenuto la loro originaria toponomastica a testimonianza del passato.\nAnche in conseguenza di questa forte \"cementificazione\" il quartiere ha dovuto registrare diversi fenomeni alluvionali che hanno interessato in particolare il rio Fereggiano, pi\u00f9 volte esondato, come in occasione della tragica alluvione del 4 novembre 2011.\nFrazioni e localit\u00e0.\nPedegoli, Egoli, Cima d'Egoli.\nL'antico insediamento di Egoli, suddiviso in tre nuclei distinti a differenti quote, Pedegoli (P\u00e8 d'Egoli), Egoli e Cima d'Egoli, si trova nell'alta valle del Fereggiano, alla confluenza dei torrenti Molinetto e Finocchiara.\nIl toponimo moderno deriva dall'antico V\u00e9goli (o V\u00e9goni o V\u00e9gori), la cui origine \u00e8 incerta: potrebbe trattarsi del nome di un'antica famiglia, oppure di origine etnica, dal nome di qualche popolazione di origine germanica insediatasi qui nel tardo impero.\nQuesti centri ebbero una notevole importanza strategica nell'Alto Medioevo, posti com'erano lungo la dorsale che da Bavari scendeva verso Genova, possibile via d'accesso per eserciti invasori. In un documento del 1158 \u00e8 citata la cappella di Sant'Ambrogio di Vegoli che secondo i racconti di alcuni anziani era ancora esistente, trasformata in fienile, fino agli anni settanta del Novecento.\nVerso la fine del Medioevo, quando i confini della Repubblica di Genova divennero pi\u00f9 sicuri, questi piccoli centri persero d'importanza a vantaggio di Quezzi, pi\u00f9 comodamente raggiungibile dal fondovalle e situato lungo la via commerciale per l'alta Valbisagno.\nGli abitati pi\u00f9 in alto (Egoli e Cima d'Egoli), per secoli raggiungibili solo attraverso ripide \"creuze\" sono stati raggiunti dalla strada carrozzabile solo nel secondo dopoguerra. Pedegoli, nel fondovalle del Fereggiano, si trova invece in corrispondenza di una stretta curva della strada di Quezzi e pur conservando l'impronta tipica dell'antico borgo, con l'espansione edilizia del Novecento \u00e8 ormai inglobato nel tessuto urbano quezzino.\nAltre localit\u00e0.\nNella parte alta della valle del Fereggiano si trovano alcuni piccoli borghi in parte sopravvissuti all'espansione edilizia del Novecento.\nTrasporti.\nTrasporti urbani.\nIl quartiere \u00e8 servito dalle linee di autobus urbani 47 e 82 dell'AMT. Un ascensore pubblico, gestito anch'esso dall'AMT, collega dal 2015 via Pinetti, nella parte bassa del quartiere, con via Fontanarossa, con un dislivello di circa 76 m.\nStrade.\nIl quartiere \u00e8 raggiungibile con una strada urbana che inizia dal fondovalle (corso Sardegna, nel quartire di Marassi), risalendo la collina fino alla chiesa della Nativit\u00e0 di Maria, con una percorrenza di circa 10 minuti in auto. La strada assume lungo il percorso le denominazioni di via Fereggiano, via Piero Pinetti, via Giovanni Daneo e via Susanna Fontanarossa.\nArchitetture religiose.\nChiesa della Nativit\u00e0 di Maria Santissima di Quezzi.\nLa chiesa della Nativit\u00e0 di Maria Santissima di Quezzi sorge in posizione dominante sulla valle del Fereggiano. Le prime notizie di una cappella intitolata a \"Sanct\u00e6 Mari\u00e6 de Queci\" si trovano in una bolla del 1158 di Papa Adriano IV, che affidava la cappella alla cura dei Canonici della cattedrale di San Lorenzo, ed \u00e8 in questa stessa bolla che viene nominata la gi\u00e0 citata cappella dedicata a Sant'Ambrogio nella zona di Egoli, oggi scomparsa.\nNon \u00e8 nota la data della sua erezione in parrocchia, ma \u00e8 certo che lo fosse intorno alla met\u00e0 del XVII secolo, in occasione di una visita pastorale del cardinale Stefano Durazzo (il registro dei battesimi risale al 1580).\nLa chiesa sub\u00ec un importante rifacimento nel 1788 e fu ingrandita nel 1893, dotandola di sei cappelle in luogo delle due precedenti.\nNella chiesa sono conservati dipinti di Bernardo Castello (Nativit\u00e0), Orazio De Ferrari (Assunta) e Luca Cambiaso (Maria Maddalena e altri Santi venerano la Madonna col Bambino).\nAdiacente alla chiesa si trova l'Oratorio di Santa Maria Maddalena, edificato nella seconda met\u00e0 del Quattrocento per volere dell'omonima Confraternita.\nCampanile e campanari di Santa Maria.\nUna nota a parte merita il campanile della chiesa di Santa Maria che, come detto, potrebbe risalire al Trecento e sarebbe sorto sulla struttura di una torre difensiva medioevale. Anche l'occhio meno attento pu\u00f2 notare che all'originale struttura romanica dotata di una bifora, un tempo murata e riaperta durante i lavori di restauro del 2006, \u00e8 stata sovrapposta una nuova cella campanaria in tempi recenti. Il concerto di sei campane in re maggiore di cui \u00e8 dotato risale al 1922 ed \u00e8 stato realizzato dalla fonderia \"Fratelli Picasso\" di Avegno.\nLa vera particolarit\u00e0 \u00e8 rappresentata dai suoi campanari che ci hanno tramandato tramite il manoscritto di uno di loro, Giovanni Battista Santagata, una raccolta di quarantacinque sonate, religiose e non. Il manoscritto, redatto nel 1983, \u00e8 rimasto inutilizzato e quasi dimenticato negli archivi parrocchiali fino al 2006 quando un giovane campanaro, Luca Dellacasa, ha tenuto un concerto utilizzando questi spartiti che sono ad ora gli unici ritrovati nel genovesato."}
{"id": "210479", "revid": "7336", "url": "https://it.wikipedia.org/wiki?curid=210479", "title": "Glissato", "text": ""}
{"id": "210489", "revid": "2519", "url": "https://it.wikipedia.org/wiki?curid=210489", "title": "Calamaro gigante", "text": ""}
{"id": "210494", "revid": "104265", "url": "https://it.wikipedia.org/wiki?curid=210494", "title": "Accessibilit\u00e0", "text": ""}
{"id": "210495", "revid": "1543377", "url": "https://it.wikipedia.org/wiki?curid=210495", "title": "Garage rock", "text": "Il garage rock, anche chiamato 60's punk o garage punk, \u00e8 un genere musicale nato verso la met\u00e0 degli anni sessanta negli Stati Uniti ed in Canada a seguito della British invasion quando, su ispirazione di gruppi beat o rock come Beatles e Rolling Stones, nacquero numerose formazioni amatoriali che generalmente suonavano nei garage della casa di uno dei membri. Numerose band produssero quindi nuovi brani musicali che in alcuni casi raggiunsero anche notoriet\u00e0 nazionale e che di solito venivano trasmesse su stazioni radio AM locali o nazionali. Con l'avvento della psichedelia, un certo numero di questi gruppi ne assorbirono elementi tipici fino a quando, dal 1968, quando presero piede forme pi\u00f9 sofisticate di musica rock, il garage rock scomparve dalle classifiche e il movimento entr\u00f2 in una fase di declino. Sebbene generalmente associato all'America del Nord, altri paesi negli anni '60 svilupparono movimenti rock simili.\nLo stile \u00e8 caratterizzato da strutture di accordi basici suonati su chitarre elettriche e altri strumenti, a volte distorti attraverso una fuzz box, nonch\u00e9 composti di testi e modo di cantare spesso poco sofisticati e occasionalmente aggressivi.\nDurante gli anni '60, il garage rock non era riconosciuto come genere distinto e non aveva un nome specifico. Fu solo successivamente, dai primi anni '70, grazie anche alla raccolta del 1972, che si incominci\u00f2 a delineare come stile musicale. Tra il 1971 e il 1973 alcuni critici musicali iniziarono a identificare retroattivamente questa musica come un genere a se stante e per diversi anni lo definirono con il termine \"punk rock\", anticipandone l'uso che poi diverr\u00e0 invece caratteristico del successivo movimento punk rock della seconda met\u00e0 degli anni '70, che da quello fu fortemente influenzato. Il termine \"garage rock\" \u00e8 entrato in uso all'inizio degli anni '80 divenendo infine quello definitivo per questo genere musicale.\n\u00c8 stato anche definito \"sixties punk\", \"punk anni '60\", \"garage punk\" o \"proto-punk\".\nNella prima met\u00e0 degli anni ottanta, il genere ispir\u00f2 una seconda ondata di nuovi gruppi che riscoprirono la musica garage riproponendone nuove versioni di classici degli anni sessanta replicandone oltre che il sound anche il look.\nPi\u00f9 tardi nel decennio, si svilupp\u00f2 un sottogenere di garage pi\u00f9 duro e pi\u00f9 contemporaneo, che combinava al garage rock delle origini il punk rock moderno, unitamente ad altre influenze, a volte usando l'etichetta garage punk originariamente e in altro modo associata con le band del garage degli anni '60. Negli anni 2000, emerse poi un'ondata di band influenzate da garage ed associate al post-punk revival, che raggiunsero anche il successo commerciale. Nonostante questo il garage rock continua ad attrarre musicisti e pubblico che preferisce un approccio musicale \"back to basics\" o legato all'etica DIY.\nDefinizione ed evoluzione del termine.\nNegli anni '60, il garage rock non aveva nome e non era considerato un genere, ma veniva genericamente definito \"rock and roll\". Lenny Kaye, critico rock e futuro chitarrista del Patti Smith Group, not\u00f2 come \"quel periodo declin\u00f2 cos\u00ec velocemente che nessuno sapeva bene cosa tirarne fuori quando ancora era tutto in circolazione\". Sebbene \"garage rock\" non fosse il nome inizialmente utilizzato per questa forma musicale all'inizio degli anni '70 Kaye ed altri critici rock, richiamarono retroattivamente l'attenzione su questa musica, parlando nostalgicamente delle band da garage degli anni '60 (e gli artisti successivi che percepivano come i loro eredi stilistici), trattandola come un genere e per diversi anni usarono il termine \"punk rock\" per riferirsi ad esso, rendendola la prima forma musicale a portare questa definizione. Lester Bangs nel 1971 scrisse, tirando fuori dal cappello il termine: \"... poi le band punk iniziarono a saltar fuori scrivendo le proprie canzoni, ma prendendo il suono degli Yardbirds, lo riducevano a questo specie di clamoroso fuzz tone ... oh, era bello, era puro folklore, Old America, ed a volte penso che quelli fossero i giorni migliori di sempre\"\nSebbene non sappiamo chi e come sia stata creata l'allocuzione \"garage punk\", sappiamo che Dave Marsh fu il primo critico musicale ad utilizzare il termine sulla carta stampata per descrivere lo stile attuale su Creem del maggio del 1971, quando si rifer\u00ec ad un concerto dei ? and the Mysterians come a un'\"esposizione esemplare di punk rock\" Gran parte del risveglio dell'interesse per il garage rock degli anni '60 si pu\u00f2 far risalire all'uscita dell'album del 1972 \"Nuggets\" compilato da Lenny Kaye.\nNelle note di copertina, Kaye usava il termine \"punk rock\" per descrivere le band da garage degli anni '60 e anche \"garage-punk\" in riferimento a una canzone registrata nel 1966 dagli Shadows of Knight. Nella recensione di \"Nuggets\" del Rolling Stone del gennaio 1973, Greg Shaw ha commentato \"Il punk rock \u00e8 un genere affascinante ... Il punk rock nella sua forma migliore, \u00e8, negli anni '60, dei la cosa pi\u00f9 vicina allo spirito rockabilly che diede origine all rock &amp; roll\". Nel maggio 1973, Billy Altman diede vita alla rivista \"punk magazine\" di breve durata, che anticip\u00f2 la rivista omonima e pi\u00f9 nota, che a differenza della rivista successiva, era ampiamente dedicata al garage degli anni '60 ed alle band psichedeliche. Sebbene la frase \"punk rock\" fosse il termine generico favorito nei primi anni '70, il termine \"garage band\" era utilizzato per riferirsi ai gruppi. Nel Rolling Stone di marzo 1971, John Mendelsohn fece un'ellissi riferendosi ad \"ogni ultima band di musicisti punk adolescenti da garage che aveva il suo approccio originale\". Il termine \"punk rock\" fu in seguito trovato pi\u00f9 appropriato per quel movimento emerso a met\u00e0 degli anni '70 oggi conosciuto con questo termine e ora \u00e8 pi\u00f9 comunemente applicato ai gruppi associati a quel movimento o che ne seguivano la scia. Per lo stile degli anni '60, il termine \"garage rock\" venne tirato in ballo nei primi anni '80. Secondo Mike Markesich: \"\"Inizialmente lanciato nel vernacolo clandestino all'inizio degli anni '80, l'etichetta di \"garage\" venne lentamente spostata dai fan che pensavano di essere finalmente riconosciuti con un degno sostituto descrittivo\"\". Anche il termine \"garage punk\" ha continuato ad essere utilizzato al fianco di \"60's punk\" e \"proto-punk\".\nContesto sociale e caratteristiche stilistiche.\nIl termine \"garage rock\", originariamente usato in riferimento alle band degli anni '60, deriva dalla percezione che i suoi artisti fossero spesso giovani dilettanti cresciuti musicalmente nel garage della famiglia. Mentre numerose band erano formate da adolescenti borghesi della periferia, altre erano di aree rurali o urbane o erano composte da musicisti professionisti ventenni. Il termine \"garage band\" \u00e8 spesso usato per riferirsi alle band musicali di questo genere.\nRiferendosi agli anni '60, Mike Markesich ha commentato \"... i gruppi di teen-rock &amp; roll (cio\u00e8 combo) proliferarono in ogni citt\u00e0 degli USA. Sebbene sia impossibile determinare quante band garage fossero attive e quell'epoca, \u00e8 certo che un numero cos\u00ec grande di gruppi musicali era senza precedenti, tanto da far parlare lo stesso Markesich di \"un vortice ciclonico di attivit\u00e0 musicale come nessun altro ...\". Secondo Mark Nobles, si stima che tra il 1964 e il 1968, si siano formati negli Stati Uniti oltre 180.000 gruppi musicali, con la produzione di diverse migliaia di dischi.\nLe band di garage si esibivano in varie tipologie di locali. Le band regionali e locali generalmente suonavano alle feste, ai balli scolastici e nel club per giovani, oppure per le band maggiorenni era il caso di bar, locali notturni o eventi sociali di natura universitaria che fornivano anche ingaggi continuativi. Occasionalmente, le band avevano l'opportunit\u00e0 di fare da gruppo spalla per gruppi pi\u00f9 famosi che passavano in tourn\u00e9e. Alcuni gruppi di garage rock fecero anche dei tour, in particolare quelli pi\u00f9 noti, ma i gruppi meno conosciuti, solo saltuariamente hanno avuto il booking o la messa in onda radiofonica oltre le loro immediate vicinanze. Venivano poi organizzati concorsi in cui le band si sfidavano, dando ai musicisti l'opportunit\u00e0 di ottenere visibilit\u00e0 e la possibilit\u00e0 di vincere un premio, che poteva essere costituito da attrezzature gratuite o tempo di registrazione in uno studio locale. I concorsi si sono svolti, a livello locale, regionale e nazionale, e tre dei pi\u00f9 prestigiosi eventi nazionali si sono tenuti ogni anno presso i Tea Council of the U.S.A., i circhi musicali e il United States Junior Chamber.\nGli spettacoli spesso avevano un suono amatoriale, ingenuo o intenzionalmente crudo, con tematiche tipiche che ruotavano attorno ai traumi della vita del liceo e le canzoni sulle \"ragazze bugiarde\" che erano allora particolarmente comuni. I testi e le modalit\u00e0 erano spesso pi\u00f9 aggressivi degli atti pi\u00f9 raffinati del tempo, spesso cantati con voce nasale, ringhiata o urlata, talvolta inframezzata da grida o urla liberatorie. La strumentazione era caratterizzata da strutture di accordi di base suonate su chitarre elettriche o tastiere spesso distorte da una fuzzbox, con una sezione ritmica composta da basso e batteria. A volte i chitarristi suonavano usando accordi in barr\u00e8 oppure power chord che davano un suono aggressivo. Molto frequente era l'organo combo come il Farfisa o il Vox Continental (che divennero due strumenti emblematici di questo genere) e non mancava l'utilizzo dell'armonica a bocca e percussioni portatili come ad esempio i tamburelli. Occasionalmente, il tempo veniva velocizzato in passaggi talvolta definiti \"raveups\".\nLe band garage rock erano molto diverse e variegate sia per abilit\u00e0 musicale che per stile, spaziando dalla musica rozza e amatoriale a quella pi\u00f9 vicina ai canoni da studio. Ci sono poi state variazioni regionali in scene fiorenti, come quelle della California e del Texas, mentre gli stati nord-occidentali di Idaho, Washington ed Oregon avevano un suono locale chiaramente riconoscibile con gruppi come the Sonics e Paul Revere &amp; the Raiders.\nStoria del Garage rock.\n1958\u20131964: Le origini.\nIl Rock'n'roll regionale, strumentale ed il surf.\nAlla fine degli anni '50, l'impatto iniziale del rock and roll sulla cultura americana fu assorbito dalle major company che ne controllarono cos\u00ec le sonorit\u00e0, l'impatto e la diffusione sul mercato commercializzando registrazioni convenzionalmente pi\u00f9 accettabili. Gli strumenti musicali elettrici (in particolare le chitarre) e l'amplificazione stavano diventando pi\u00f9 accessibili, consentendo ai giovani musicisti di formare piccoli gruppi per esibirsi di fronte ad un pubblico locale di loro coetanei; in alcune aree degli Stati Uniti poi ci fu una rottura, soprattutto tra il pubblico della radio, dei tradizionali mercati discografici divisi per i bianchi e per i neri, con pi\u00f9 adolescenti bianchi che ascoltano e acquistano dischi di rhythm and blues.\nUn certo numero di giovani erano ispirati da musicisti di qualche anno prima come Chuck Berry, Little Richard, Bo Diddley, Jerry Lee Lewis, Buddy Holly ed Eddie Cochran le cui canzoni, relativamente poco sofisticate e semplici da suonare avevano proclamato l'indipendenza personale e la libert\u00e0 dal controllo dei genitori e dalle norme conservatrici. Il successo di Ritchie Valens del 1958 \"La Bamba\" contribu\u00ec alla nascita della scena Chicano rock nel sud della California, fornendo un \"modello a tre corde\" per le canzoni di numerosi gruppi musicali degli anni '60. Alla fine degli anni '50 le scene regionali si erano moltiplicate in tutto il paese e contribuendo a preparare quel \"palcoscenico\" su cui si mosse il garage rock degli anni '60.\nIl chitarrista Link Wray \u00e8 stato citato come uno dei pi\u00f9 influenti sulla nascita del garage rock ed \u00e8 noto per il suo uso innovativo di tecniche e effetti per chitarra come i power chords e le distorsioni. \u00c8 conosciuto soprattutto per il suo brano strumentale \"Rumble\" del 1958, che presentava un suono di chitarra distorta e l'uso del \"clanging\", che anticipavano molto di ci\u00f2 che sarebbe accaduto poi. Hanno poi avuto un ruolo significativo nel plasmare il sound garage rock, le influenze combinate del rock strumentale degli inizi degli anni '60 e del surf rock, mentre.\nSecondo Lester Bangs, \"le origini del garage rock come genere possono essere ricondotte alla California e al Pacifico nord-occidentale dei primi anni Sessanta\". Il Pacifico nord-occidentale, che comprende Washington, Oregon e Idaho, ha svolto un ruolo fondamentale all'inizio del garage rock, ospitando la prima scena e producendo un numero considerevole di band antecedenti alla British Invasion. Il tipico garage sound emerso nel nord-ovest del Pacifico \u00e8 a volte indicato come \"the Northwest Sound\" e ha avuto le sue origini alla fine del 1950, quando una manciata di band di R&amp;B e rock &amp; roll sorsero in varie citt\u00e0 e paesi in una zona si estende dallo Stretto di Puget fino a Seattle e Tacoma, e oltre.\nL\u00ec come altrove, gruppi di adolescenti sono stati ispirati direttamente da musicisti R&amp;B in tourn\u00e9e come Johnny Otis e Richard Berry, per poi iniziare a suonare cover di brani R&amp;B. Durante la fine degli anni '50 e l'inizio degli anni '60, altri gruppi strumentali suonarono in questa zona, come the Ventures, formati nel 1958 a Tacoma, Washington, che si specializzarono in un suono rock, oppure the Frantics di Seattle. Le Blue Note di Tacoma, affiancate da Rockin' Robin Roberts, sono state una delle prime band rock &amp; roll della citt\u00e0 interamente composte da adolescenti. I Wailers (spesso conosciuti come the Fabulous Wailers) entrarono in classifica nazionale nel 1959 con il brano strumentale \"Tall Cool One\". Dopo la scomparsa del Blue Notes, \"Rockin 'Robin\" suon\u00f2 per un breve periodo con gli Wailers, e con lui alla voce nel 1962, hanno registrato una versione del brano \"Louie Louie\" di Richard Berry del 1957 di Richard Berry. Il loro arrangiamento \u00e8 diventato il modello molto replicato specie dalle band della regione, ec anche the Kingsmen di Portland ne fecero una versione che ebbe un grande successo l'anno dopo.\nAltre scene regionali di gruppi di adolescenti che suonavano musica rock orientata al R&amp;B prima della British Invasion erano quelle del Texas e del Midwest. Allo stesso tempo, nel sud della California si formarono gruppi di surfisti, suonando rauche chitarre e sassofoni in un rock principalmente strumentale. Lo scrittore Neil Campbell ha detto: \"prima dell'arrivo dei Beatles, c'erano letteralmente migliaia di gruppi rozzi e pronti a esibirsi nei bar e nelle sale da ballo locali negli Stati Uniti ... [la] popular music indigena che funzionava in questo modo. ... era il proto-punk pi\u00f9 comunemente identificato come garage rock\".\nIl Frat rock ed il successo commerciale.\nCome risultato dell'incrocio tra surf rock, musica hot rod ed altre influenze emerse uno stile energico ed ottimista a volte chiamato Frat rock (abbreviazione di \"fraternity\", confraternita studentesca tipicamente americana) che pu\u00f2 essere visto come uno dei precursori del garage rock. Sebbene spesso associato a gruppi del nord-ovest del Pacifico come i Kingsmen, questa forma musicale prosper\u00f2 anche altrove. La versione \"Louie Louie\" del Kingsmen del 1963 divenne di fatto il \"big bang\" per il rock a tre accordi, esploso come un successo regionale a Seattle, per poi entrare al primo posto nelle classifiche nazionali e diventare infine un grande successo all'estero. Il gruppo \u00e8 divenne involontariamente l'obiettivo di un'indagine dell'FBI in risposta alle lamentele sul presunto uso di un linguaggio volgare nella canzone dal testo quasi indecifrabile. In quell'anno i singoli di diverse band regionali di altre parti degli Stati Uniti iniziarono ad apparire nelle classifiche nazionali, tra cui \"Surfin' Bird\" dei the Trashmen, da Minneapolis. Segu\u00ec \"California Sun\" dei the Rivieras di South Bend, Indiana, diventando un successo all'inizio del 1964.\nIl nome frat rock fu creato negli anni '80 in seguito alla comparsa sul mercato di compilazioni revivaliste come \"Frat Rock\" della Rhino Records, e il successo del film di John Landis del 1978, \"Animal House\", che rievocava il periodo \"pre-Beatles\", per etichettare un gusto musicale ritenuto apprezzato dai goliardi dei college e universit\u00e0 statunitensi dei primi anni '60, e popolare alle feste studentesche dell'epoca antecedente alla \"British Invasion\".\n1964\u20131968: Gli anni di punta.\nL'impatto della British Invasion.\nDurante la met\u00e0 degli anni '60, il garage rock entr\u00f2 nel suo periodo pi\u00f9 fertile, indotto dall'influenza dei Beatles e dalla British Invasion. Il 9 febbraio 1964, durante la loro prima visita negli Stati Uniti, i Beatles fecero un'apparizione storica all'Ed Sullivan Show, guardati con un pubblico di spettatori da record di una nazione in lutto per la recente morte del presidente John F. Kennedy. Per molti, in particolare per i giovani, la visita dei Beatles riaccese il senso di eccitazione e possibilit\u00e0 che era momentaneamente svanito a causa del lutto che aveva coinvolto tutti gli USA.\nSulla scia del prima tourn\u00e9e dei Beatles, tra il 1964 e il 1966, una serie di gruppi e artisti britannici scalarono le classifiche americane, dato che di li a breve si inizi\u00f2 a parlare di \"l'invasione britannica\". Queste band ebbero un impatto profondo, stimolando molti gruppi (spesso di surf o hot rod) ad innovare il loro stile, e/o a formare innumerevoli nuove band, mentre gli adolescenti di tutto il paese prendevano chitarre e iniziarono a suonare. In molti casi, le band di garage sono state particolarmente influenzate dal suono pi\u00f9 audace del rock'n'roll e del Rhythm and blues britannico con un attacco pi\u00f9 duro, basato su blues, di band come the Kinks, the Who, the Animals, the Yardbirds, Small Faces, The Pretty Things, Them e the Rolling Stones, che spesso sembrava pi\u00f9 arrabbiato e primitivo. Molte band, pur non essendo nordamericane, avevano le caratteristiche tipiche dei gruppi da garage come The Troggs, tanto che il loro brano di successo \"Wild Thing\" divenne un punto fermo nel repertorio delle band americane di provincia. Nel 1965, l'influenza della British Invasion spinse musicisti folk come Bob Dylan e membri dei Byrds ad adottare l'uso di chitarre elettriche e amplificatori, dando vita a quello che divenne il folk rock, che poi influenzarono in modo incrociato il suono e l'approccio di molte band garage rock.\nLa popolarit\u00e0 e la diffusione radiofonica.\nSulla scia della British Invasion, il garage rock divenne molto popolare, con migliaia di \"gruppi da garage\" attivi negli Stati Uniti ed in Canada, con centinaia di hit regionali prodotte in quel periodo che venivano diffusa su stagioni radiofoniche locali. Diversi musicisti ottennero una popolarit\u00e0 pi\u00f9 ampia e per un periodo pi\u00f9 lungo tanto da avere uno o pi\u00f9 successi nazionali in un'era piena di \"one-hit wonder\". \u00c8 il caso dei The Beau Brummels che nel 1966 irruppero nelle classifiche nazionali con \"Laugh, Laugh\", seguito da \"Just a Little\", che secondo Richie Unterberger, furono forse il primo gruppo americano a rappresentare una risposta di successo alla British Invasion. Nello stesso anno, \"Wooly Bully\" di Sam the Sham &amp; the Fharaohs raggiunse la seconda posizione, e la seguirono un anno dopo con un altro secondo posto \"Little Red Riding Hood\". Sempre nel 1965, the Castaway raggiunsero quasi la top ten di Billboard con \"Liar, Liar\", che fu poi incluso nella compilazione \"Nuggets\" del 1972. \u00c8 convenzionalmente riconosciuto che il 1966 rappresent\u00f2 l'anno di maggior diffusione del garage rock. In aprile, the Outsiders di Cleveland raggiunsero il numero 5 con \"Time Will not Let Me\", di cui Iggy Pop fece poi una cover. A luglio, the Standells di Los Angeles arrivarono alla top ten americana con \"Dirty Water\", una canzone ora generalmente associata a Boston. \"Psychotic Reaction\" del Count Five raggiunse il quinto posto su Billboard's Hot 100 e successivamente \u00e8 stato menzionato da Lester Bangs nel suo pezzo del 1971 \"Psychotic Reactions and Carburetor Dung\".\nNel 1966, \"96 Tears\" di Question Mark and the Mysterians, di Saginaw nel Michigan, arriv\u00f2 al primo posto negli Stati Uniti, che fu poi riconosciuta come uno dei brani emblematici del garage rock, grazie ai suoi riff da organo e la tematica struggente, fino ad ispirare poi band ed artisti come the B-52's, the Cramps e Bruce Springsteen. Due mesi dopo the Music Machine raggiunsero la top 20 con la tipica chitarra fuzz di\"Talk Talk\", il cui suono ed immagine precedette i Ramones. \"Little Girl\" di The Syndicate of Sound, che presentava una voce semi-parlata e sguaiata incastonata su accordi di chitarra a 12 corde, raggiunse il numero 8 nelle classifiche di Billboard, e fu poi rifatta da the Dead Boys, the Banned e the Chesterfield Kings. Scoperto da un disc jockey di Pittsburgh nel 1965, il conseguente successo di \"Hanky Panky\" da parte di un gruppo defunto, the Shondells, rianim\u00f2 la carriera di Tommy James, che ne faceva parte e che form\u00f2 un nuovo gruppo con il nome di Tommy James and the Shondells, con cui raggiunse per 12 volte la top 40. Nel 1967, gli Strawberry Alarm Clock uscirono dal garage con il nome Thee Sixpence e nel 1967 ottennero il primo posto in classifica con il brano psichedelico \"Incense and Peppermints\".\nLe garage band femminili.\nIl garage rock non era un fenomeno esclusivamente maschile, ma favoriva l'emergere di band di sole donne. Una delle prime band tutte al femminile furono le newyorkesi Goldie and the Gingerbreads, che fecero la loro apparizione al Peppermint Lounge di New York nel 1964 e accompagnarono i Rolling Stones nel loro tour americano l'anno seguente. Uno dei loro brani \"Can not You Hear My Heartbeat\" divenne molto famoso in Inghilterra. Le Continental Co-ets di Fulda in Minnesota, furono attive dal 1963 al 1967 ed ebbero una hit in Canada con \"I Do not Love You No More\". The Pleasure Seekers (in seguito note come Cradle) di Detroit, erano formate da Suzi Quatro e le sue sorelle. Negli anni '70, Quatro divenne famosa come solista ed attrice televisiva. the Luv'd Ones, anch'esse del Michigan, hanno firmato con la Dunwich Records di Chicago ed erano caratterizzate da un suono talvolta cupo, come in \"Up Down Sue\".\nAlla fine degli anni '60, le the Ace of Cups di San Francisco divennero un appuntamento fisso nella scena della Bay Area. Altre importanti band femminili degli anni '60 erano the Daughters of Eve di Chicago e le She (precedentemente nota come Hairem) da Sacramento, in California. Le band di sole donne non erano esclusiva del Nord America. The Liverbirds erano un gruppo beat dalla citt\u00e0 natale dei Beatles a Liverpool, ma sono diventati famosi in Germania, esibendosi spesso nello Star-Club di Amburgo. I gruppi esclusivamente femminili degli anni '60 anticiparono band successive associate al movimento punk degli anni '70, come the Runaways e the Slits.\nScene regionali negli Stati Uniti e nel Canada.\nNordovest del Pacifico.\nNel 1964 e nel 1965 l'impatto dei Beatles e della British Invasion diede nuove prospettive al panorama musicale, presentando non solo una sfida, ma anche un nuovo slancio, fornendo alle band che gi\u00e0 esistevano nel nord-ovest del Pacifico che si adattarono al nuovo clima, spesso raggiungendo livelli pi\u00f9 elevati di vendite e di successo artistico di prima mentre si formavano decine di nuove band. Dopo essersi trasferito a Portland, Paul Revere &amp; the Raiders nel 1963 divenne il primo gruppo rock-and-roll ad essere ingaggiato dalla Columbia Records, ma non raggiunse la svolta commerciale fino al 1965 con la canzone \"Steppin Out\", che fu seguita da una serie di hit come \"Just Like Me\", originariamente registrata da Wilde Knights e \"Kicks\".\nI Sonics di Tacoma avevano un suono volgare e duro che influenz\u00f2 band successive come i Nirvana ed i White Stripes. Secondo Peter Blecha, queste band \"erano i profani praticanti del punk rock molto prima che qualcuno sapesse come chiamarlo\". Fondati nel 1960, hanno poi arruolato la voce di Gerry Rosalie e il sassofonista Rob Lind, per poi incidere il loro primo singolo, \"The Witch\" nel 1964. La canzone \u00e8 fu ripubblicata nel 1965, questa volta con il \"Psycho\" ancora pi\u00f9 intensa sul lato B. Pubblicarono poi diversi album e divennero noti anche per altri brani molto energici come \"Cinderella\" e \"He's Waitin\". Aiutati dai Sonics, The Wailers proposero, a met\u00e0 anni '60, un suono pi\u00f9 tagliente e basato sul fuzz con \"Hang Up\" e \"Out of our tree\".\nNew England e Mid-Atlantic.\nThe Barbarians di Cape Cod, che indossavano sandali e capelli lunghi e coltivano l'immagine di \"nobili selvaggi\", hanno registrato un album e diversi singoli, come \"Are You a Boy or Are You a Girl\". Nel 1964 il gruppo fu invitato al T.A.M.I. Show nello stesso programma in cui apparirono i Rolling Stones e James Brown. Nel film dello show, il batterista Victor \"Moulty\" Moulton viene ripreso con una delle sue bacchette tenuta con una pinza protesica, poich\u00e9 aveva perso la mano sinistra a causa di incidente. Nel 1966, Moulton registr\u00f2 \"Moulty\", un monologo musicato, in cui raccontava i travagli della sua deturpazione, rilasciato sotto il nome the Barbarians, ma sostenuto dai futuri membri della the Band.\nthe Remains di Boston (a volte chiamato Barry and the Remains), guidati da Barry Tashian, divenne una delle band pi\u00f9 famose della regione e, oltre a pubblicare cinque singoli e un album omonimo, fece un tour con i Beatles nel 1966. Sempre da Boston, i Rockin 'Ramrods pubblicarono \"She Lied\" nel 1964, un brano dominato dalle distorsioni, che Rob Fitzpatrick defin\u00ec \"un pezzo di proto-punk davvero spettacolare, il tipo di perfetta miscela di melodia e aggressivit\u00e0 che con i Ramones avrebbe trasformato il pianeta dopo una dozzina di anni o pi\u00f9\". The Squires di Bristol, pubblicarono una canzone ora considerata un classico del garage rock, dal titolo \"All the Way\". Il garage rock prosper\u00f2 su e gi\u00f9 per la costa atlantica, con gruppi come the Vagrants di Long Island, oppure Richard and the Young Lions di Newark nel New Jersey, e ancora the Blues Magoos dal Bronx, che iniziarono nella scena del Greenwich Village di New York ed ebbero un brano molto popolare nel 1966 dal titolo \"(We Is not Got) Nothin 'Yet\", che apparve nel loro album di debutto, \"Psychedelic Lollipop\", insieme a una lunga interpretazione di \"Tobacco Road\" dei the Nashville Teens'.\nCalifornia.\nLa mania del garage entr\u00f2 in un suo pieno svolgimento proprio in California ed in particolare a Los Angeles. Il Sunset Strip era il centro della vita notturna di L.A., fornendo un luogo di alto profilo alle band per attirare un seguito pi\u00f9 ampio e possibilmente catturare l'attenzione delle etichette discografiche alla ricerca di nuove band. I film d'exploitation come \"La ragazza dalla calda pelle\" (\"Riot on Sunset Strip\") e \"Mondo Hollywood\", catturarono l'ambiente musicale e sociale intorno allo spogliarello. Nel film \"La ragazza dalla calda pelle\", diverse band fanno apparizioni al Pandora's Box, con the Standells che forniscono la sigla e le apparizioni successive dei the Chocolate Watchband di San Jose ed altri. The Seeds e the Leaves sono stati tra i preferiti dal pubblico e sono riusciti a raggiungere successi nazionali con canzoni che sono diventate dei classici del garage: i Seeds con \"Pushin 'Too Hard\" ed i Leaves con una versione di successo di \"Hey Joe\", che divenne un punto fermo per innumerevoli band.\nI Love, una band diretta dal musicista afro-americano Arthur Lee, \u00e8 stata una delle band pi\u00f9 famose della scena, in un momento storico in cui non si era ancora arrivati pienamente all'integrazione razziale. Il loro propulsivo inno di proto-punk del 1966 \"7 e 7 Is\" \u00e8 diventato un punto fermo interpretato poi da molte band. The Music Machine, guidata da Sean Bonniwell, impiegava tecniche musicali innovative, a volte autocostruendo le proprie fuzzbox personalizzate. Il loro primo album \"(Turn On) The Music Machine\" conteneva il brano di successo \"Talk Talk\". The Electric Prunes sono stati una band di garage di successo che incorpor\u00f2 influenze psichedeliche nel proprio suono, come nella hit \"I had Too Much to Dream (Last Night)\", la cui apertura prevedeva una chitarra ronzante di tonalit\u00e0 fuzz, e che apparve nel loro album di debutto omonimo. Il garage rock era presente anche nella comunit\u00e0 latina di East L.A. con band come the Premiers, autori del brano di successo \"Farmer John\" del 1964, e Thee Midniters sono considerati personaggi di primo piano nel Chicano rock, come anche i Cannibal &amp; the Headhunters, con sede a San Diego, che hanno avuto un successo con \"Land of a Thousand Dances\" di Chris Kenner.\nAnche San Jose e la zona di South Bay ebbero una scena vivace di cui le band pi\u00f9 famose furono forse the Chocolate Watchband, i Count Five, e the Syndicate of Sound. The Chocolate Watchband pubblicarono diversi singoli nel 1967, tra cui \"Are You Gonna Be There (at the Love In)\", che fu anche inserito nel loro album di debutto \"No Way Out\". Il brano di apertura dell'album era una versione di \"Let's Talk About Girls\", precedentemente registrata da Tongues of Truth (aka the Grodes).\nMidwest.\nChicago, conosciuta per il blues elettrico, continu\u00f2 ad avere una forte industria discografica negli anni '60 e fu anche una fucina di attivit\u00e0 per garage rock. Il blues di Chicago, i Rolling Stones, i The Pretty Things e gli Yardbirds influenzarono gli Shadows of Knight che ha registrato per la Dunwich Records ed erano conosciuti per il loro suono duro. Nel 1966 hanno avuto popolarit\u00e0 con la loro versione di \"Gloria\", originariamente scritta dai Them di Van Morrison e \"Oh Yeah\" di Bo Diddley, e hanno anche pubblicato l'aggressiva \"I'm Gonna Make You Mine\", che come ha osservato Mike Stax \"\u00e8 stato registrato dal vivo in studio con gli amplificatori oltre la distorsione, questo \u00e8 il punk degli anni '60 con la sua carica sessuale e aggressiva\". Sempre per la Dunwich c'erano the Del-Vetts e the Banshees, che pubblicarono la catartica \"Project Blue\". Altri gruppi degni di nota di Chicago furono the Little Boy Blues e the New Colony Six.\nIl Michigan ebbe una delle scene pi\u00f9 vaste del paese. All'inizio del 1966, gli MC5 di Detroit pubblicarono una versione di \"I Can Only Give You Everything\" prima che raggiungessero un maggiore successo alla fine del decennio. The Unrelated Segments registrarono una serie di canzoni come la hit locale \"You Can not Buy Love\", alla quale segu\u00ec \"Where You Gonna Go\". Nel 1966, the Litter di Minneapolis pubblicarono \"Action Woman\" - una canzone che Michael Hann descrisse come \"uno dei peggiori, i pi\u00f9 stretti, i pi\u00f9 stretti pezzi di aggressione ormonale del garage\" \"uno dei brani garage pi\u00f9 divertenti, stizziti e di aggressione ormonale del garage\".\nLe altre zone degli USA.\nIn Texas, c'erano The 13th Floor Elevators di Austin, con Roky Erickson alla chitarra e alla voce che sono considerati una delle band di spicco dell'epoca. Il loro brano \"You're Gonna Miss Me\" divenne un successo regionale e realizzarono una serie di album, ma la band ebbe problemi con l'uso di droga e incapp\u00f2 nei problemi legali collegati che ne decretarono la loro scomparsa. Richie Unterberger si un\u00ec agli ottimi scrittori di canzoni The Zakary Thaks, di Corpus Christi, meglio conosciuti per la frenetica e accelerata \"Bad Girl\". The Moving Sidewalks di Houston, vedevano Billy Gibbons alla chitarra, in seguito con gli ZZ Top. The Gentlemen di Dallas incisero il brano intriso di suono fuzz \"It's a Cry'n Shame\", che in \"Teenbeat Mayhem\" di Mike Markesich \u00e8 classificata tra le prime due canzoni rock del garage di tutti i tempi, seconda solo a \"You're Gonna Miss Me\" dei the 13th Floor Elevators. The Outcasts di San Antonio incisero due canzoni molto apprezzate, \"I'm in Pittsburgh and It's Raining\", che divenne un successo locale, e \"1523 Blair\", che Jason Ankeny descrisse come \"la psichedelia texana al suo apice\".\nI Five Americans provenivano invece da Durant in Oklahoma, e pubblicarono una serie di singoli, tra cui \"Western Union\", che divenne una top 10 americana nel 1967. Da Phoenix in Arizona, the Spider vedevano nella formazione Vincent Furnier, pi\u00f9 tardi conosciuto come Alice Cooper. Il gruppo registr\u00f2 due singoli, ed in particolare \"Do not Blow Your Mind\" divenne un successo locale a Phoenix. La band si spost\u00f2 a Los Angeles nel 1967 nella speranza di ottenere un maggior successo, che per\u00f2 non arriv\u00f2 fino al trasferimento a Detroit pochi anni dopo quando si presentarono con Alice Cooper. Da Orlando in Florida We the People che nacquero della fusione di due gruppi precedenti e dei compositori Tommy Talton e Wane Proctor. Hanno registrato una serie di canzoni di propria composizione, come veri rocker primitivi, con \"You Burn Me Upside Down\" e \"Mirror of my Mind\", cos\u00ec come l'esoterica \"In the Past\", in seguito rifatta dai the Chocolate Watchband. Gli Evil da Miami, avevano invece un suono duro, a volte sporco ed la reputazione di spingersi fino al caos sonoro, con canzoni come \"From a Curbstone\" e \"I'm Movin\" On\".\nIl Canada, le isole ed i territori.\nCome gli Stati Uniti, il Canada ha sperimentato un grande e vigoroso movimento di garage rock. The Northwest Company di Vancouver incisero \"Hard to Cry\" con un approccio power-chord. The Painted Ship erano noti per brani primitivi come \"Frustration\" e \"Little White Lies\", che Stansted Montfichet definiva un \"classico punk\". The Guess Who di Winnipeg in Manitoba iniziarono a suonare nel 1958 ed a met\u00e0 degli anni '60 realizzarono un brano di successo, Johnny Kidd e \"Shakin 'All Over\" dei pirati e ha avuto un successo maggiore tra la fine degli anni '60 e l'inizio degli anni '70, \"Shakin' All Over\" di Johnny Kidd &amp; the Pirates che divenne popolare nei tardi '60 e primi '70. Nel 1966 the Ugly Ducklings di Toronto hanno avuto un successo con \"Nothin\" e sono stati in tourn\u00e9e con i Rolling Stones, mentre The Haunted di Montr\u00e9al si specializzarono in un suono grintoso basato sul blues ed influenzato dai Rolling Stones, pubblicando un singolo. Altre due band di Toronto erano the Paupers e the Mynah Birds. I primi hanno pubblicato diversi singoli e due album, mentre i secondi vedevano Rick James alla voce principale e Neil Young alla chitarra, entrambi famosi come solisti, oltre a Bruce Palmer che in seguito accompagn\u00f2 Young in California per unirsi a Buffalo Springfield nel 1966. La band fir\u00f2 con la Motown Records e registrarono diverse canzoni tra cui \"It's My Time\".\nFuori dalla terraferma, il garage rock \u00e8 diventato un punto fisso nelle isole e nei territori adiacenti al continente. The Savages delle Bermuda registr\u00f2 un album dal titolo \"Live 'n Wild\", con \"The World Is not Round It's Square\" che vedeva un cantato arrabbiato di sfida giovanile.\nScene e controparti internazionali.\nIl fenomeno del garage, anche se molto spesso associato al Nord America, non era assolutamente una sua prerogativa. Altri paesi svilupparono movimenti rock cresciuti dal basso che riflettevano in modo simile ci\u00f2 che stava accadendo nel Nord America e che a volte sono stati interpretati come varianti di garage rock o comunque forme strettamente correlate.\nIl Regno Unito.\nSebbene la Gran Bretagna non abbia sviluppato un genere garage rock distinto e generalizzato come gli Stati Uniti, molti attori della scena britannica condividevano le peculiarit\u00e0 delle band americane che spesso tentavano di emularle, e alcune di questo vengono spesso menzionate in relazione al garage.\nLa musica beat sorse in Gran Bretagna nei primi anni '60 da musicisti che originariamente mettono assieme per suonare il rock and roll o schizzare le influenze americane ritmiche e blues assimilabili al rock'n'roll, allo skiffle influenzati dal rhythm and blues americano. Questo genere musicale serv\u00ec modello per molti gruppi rock successivi. L'area di Liverpool aveva una concentrazione particolarmente alta di band e luoghi. I Beatles emersero da questo boom della musica beat, e il loro approccio energico serv\u00ec da modello per la formazione di innumerevoli gruppi. Alcune band svilupparono uno stile blues tipicamente britannico. Tra i gruppi beat e R&amp;B di fama nazionale vi furono i Rolling Stones e gli Yardbirds di Londra, the Animals di Newcastle ed i Them (con Van Morrison) di Belfast nell'Irlanda del Nord. A partire dal 1965 circa, band come Who e Small Faces hanno si inserirono nella sottocultura mod incentrata a Londra.\nIn particolare dopo la \"British Invasion\" degli Stati Uniti, si svilupp\u00f2 una rete di influenze musicali incrociate tra i due continenti. Nei loro successi transatlantici \"You Really Got Me\" e \"All Day and All of the Night\" del 1964, the Kinks furono influenzati della versione dei Kingsmen di \"Louie Louie\" e applicando allo stile a maggiore volume e distorsione, che a loro volta influenz\u00f2 l'approccio di molte bande di garage americane. The Pretty Things e Downliners sect erano entrambe conosciute per il loro approccio crudo ad un rock influenzato dal blues. I Them dell'Irlanda del nord registrarono due canzoni che sono state ampiamente rifatte da gruppi di garage americani: \"Gloria\", che \u00e8 diventato un grande successo per i the Shadows of Knight, e \"I Can Only Give You Everything\", che \u00e8 stato rifatto da numerose band americane.\nThe Troggs sono stati talvolta menzionati in associazione al garage rock. Esprimendo le virt\u00f9 del loro primitivismo ostentato, impenitente e ricco di esplicite insinuazioni sessuali, i Troggs erano la band, anche se britannica, che nel 1971 Lester Bangs ricordava come forse il quintessenziale \"punk\" - cio\u00e8. garage - degli anni '60, anche grazie alla loro \"Wild Thing\" del 1966, scritta dall'americano Chip Taylo, che si ripercosse in tutto il mondo. The Equals, una band che comprendeva sia bianchi che neri, del nord di Londra con il chitarrista Eddy Grant, svilupp\u00f2 uno stile rock ottimista in stile frat rock; la loro registrazione del 1966 \"Baby Come Back\" fu un successo in Europa prima di diventare una numero uno britannica nel 1968. In linea con la popolarit\u00e0 del rock di stampo blues e l'inizio della musica psichedelica nella met\u00e0 degli anni '60, alcune delle band pi\u00f9 dure ed oscure associate alla scena mod nel Regno Unito furono a volte definite retroattivamente come Freakbeat, che \u00e8 a volte visto come un parallelo inglese e pi\u00f9 elegante del garage rock. Tra le band che vengono citate come freakbeat vi furono the Creation, the Action, the Move, the Smoke, the Sorrows ed i Wimple Winch.\nEuropa continentale.\nIl boom del beat colp\u00ec l'Europa continentale, determinando l'emergere di numerose band che suonarono in stili a volte citati come varianti europee di garage rock. I Paesi Bassi ebbero una delle scene pi\u00f9 vaste, a volte chiamata retroattivamente Nederbeat. Da Amsterdam, the Outsiders, che Richie Unterberger ha individuato come uno dei pi\u00f9 importanti artisti rock degli anni '60 da un paese di lingua non inglese, comprendeva Wally Tax alla voce solista e specializzato in un eclettico stile R&amp;B basato folk. Gli Q65 de L'Aia, che furono autori di molte registrazioni datate fino agli anni '70, pubblicarono l'invettiva \"I Despise You\" nel 1966. Sempre da L'Aia, i Golden Earring, che ottennero fama internazionale negli anni '70 e '80, nel 1965 ottennero nei Paesi Bassi una top ten con \"Please Go\", seguito un numero due con \"That Day\". Avendo coltivato il primo sviluppo dei Beatles ad Amburgo, la Germania aveva i presupposti per giocarsi un ruolo chiave mentre la mania del beat superava il continente. Band provenienti dalla Gran Bretagna e dall'Europa si recavano in Germania per ottenere visibilit\u00e0, suonando nei club e esibendosi in famosi programmi televisivi tedeschi come Beat Club ed il Beat! Beat! Beat!.\nThe Lords, fondato a D\u00fcsseldorf nel 1959, precedette al British Invasion di diversi anni, adattando il loro suono e il loro aspetto alle influenze dei gruppi britannici e persino cantando in inglese, ma fornendo un tocco comico. Anche the Rattles di Amburgo, seppur con un approccio decisamente pi\u00f9 serio, hanno avuto una lunga storia. C'erano numerose band attive anche in Spagna, come Los Bravos, che ottenne un successo mondiale con \"Black Is Black\", come anche los Cheyenes ed altri.\nAnche in Italia ci furono band orientate al beat che precedettero la British Invasion, come nel caso de Gli Scooters di Ovada, attivi gi\u00e0 nel 1959 con il nome I 4 Assi, degli Equipe 84 di Modena, oppure ancora Gli Amici di Milano (poi conosciuti prima come The Ghenga's Friends e poi come i Giganti), entrambe fondate nel 1962, o ancora La Cricca, che gi\u00e0 nel 1964 pubblicava \"Amico Va\". Molte furono poi le band inglesi che passarono in italia, anche grazie al lavoro di club come il Piper di Roma, ed alcune band, che divennero poi fondamentali per la diffusione del genere, scesero dall'Inghilterra per stabilirsi definitivamente in Italia attuando quella che viene spesso chiamata Brit-It Invasion. Tra questi The Primitives e The Rokes. Da non dimenticare, nello sviluppo della musica beat in Italia, \u00e8 poi il ruolo svolto dall'industria dello strumento musicale, con aziende come la EKO e la Farfisa, che in breve tempo portarono il prezzo degli strumenti musicali alla portata di tutti, facendo anche corsi in tutto il paese sull'utilizzo delle nuove chitarre elettriche, contribuendo cos\u00ec allo sviluppo delle \"band da garage\" che a meta anni 60 erano presumibilmente oltre 5000. Ma tra le band dall'attitudine pi\u00f9 americana, rude e primitiva, vanno sicuramente ricordati I Corvi, che furono autori della cover di \"I Ain't No Miracle Worker\" dei The Brogues con il titolo \"Un ragazzo di strada\" del 1966, oppure ancora i Bit-Nik di Genova, in cui appare chiara l'ispirazione ripresa dalle band d'oltreoceano. Sono poi da ricordare Le Teste Dure, i Renger Sound e gli Uragani, tutti inseriti nella compilazione \"Trans World Punk Rave-Up\"\nAmerica latina.\nL'America Latina \u00e8 stata travolta dalla tendenza mondiale del beat e ha sviluppato molte scene nazionali. Il Messico ha elaborato il proprio equivalente al garage nordamericano. La vicinanza della nazione agli Stati Uniti era riscontrabile nel suono grezzo prodotto da un certo numero di gruppi mentre il paese abbracciava contemporaneamente la British Invasion. Uno dei gruppi pi\u00f9 popolari del Messico fu Los Dug Dug, che registr\u00f2 diversi album e rimase attivo fino agli anni '70\nIl boom del beat fior\u00ec in Uruguay durante la met\u00e0 degli anni '60 in un periodo a volte chiamato \"Uruguayan Invasion\" per indicare l'esplosione delle band di questa nazione in Argentina. Due dei gruppi pi\u00f9 noti erano i Los Shakers ed Los Mockers. In Per\u00f9, i los Saicos sono state una delle prime band a guadagnarsi una posizione nazionale. La loro canzone del 1965 \"\u00a1Demolici\u00f3n!\" con i testi umoristicamente anarchici fu un grande successo in Per\u00f9. Su di loro Phil Freeman ha osservato \"Questi ragazzi erano una band punk rock, anche se nessuno al di fuori di Lima lo sapeva ancora\". Los Yorks divennero uno dei punti di riferimento per il beat del Per\u00f9. La Colombia ospit\u00f2 gruppi come Los Speakers da Bogot\u00e0. Los Gatos Salvajes, che proveniva da Rosario, in Argentina, era uno dei primi gruppi beat del paese, e due dei loro membri continuarono formando Los Gatos, una band popolare in Argentina alla fine degli anni '60.\nAsia.\nL'estremo oriente non era immune dalla mania del beat, e il Giappone non fece eccezione, in particolare dopo la visita dei Beatles nel 1966, quando suonarono in cinque spettacoli all'arena del Budokan di Tokyo. Il famoso movimento beat/garage degli anni '60 in Giappone viene spesso definito Group Sounds (o GS). The Spiders furono una delle band pi\u00f9 conosciute. Altre band degne di nota furono the Golden Cups e the Tigers.\nNonostante la carestia, le difficolt\u00e0 economiche e l'instabilit\u00e0 politica, negli anni '60 l'India ha fu patria di numerosi gruppi garage, persistendo addirittura all'inizio del decennio successivo mantenendo lo stile musicale degli anni '60 intatto, dopo che, in altri luoghi era gi\u00e0 caduto decaduto. Mumbai, con i suoi hotel, club e vita notturna, ebbe una scena musicale vivace. The Jets, attivi dal 1964 al 1966, furono forse il primo gruppo beat a diventare famosi nella nazione. Popolari a Mumbai erano anche the Trojans, con Biddu, originario di Bangalore, che in seguito si trasfer\u00ec a Londra e divenne un solista. L'annuale Simla Beat Contest veniva indetto a Bombay dalla Imperial Tobacco Company. Gruppi di tutta l'India, come Fentones e Velvet Fogg, parteciparono a questo evento.\nAustralia e Nuova Zelanda.\nL'Australia e la New Zealand vissero l'esplosione del garage/beat nella met\u00e0 degli anni '60. Prima del successo della British Invasion, la regione ha goduto di una considerevole scena di surf rock, con band famose come the Atlantics, che hanno avuto diversi successi strumentali, ma anche the Aztecs e the Sunsets. Nel tardo 1963 e all'inizio del 1964 l'influenza della British Invasion cominci\u00f2 a sentirsi anche qua. Nel giugno del 1964 i Beatles fecero una tappa in Australia come parte del loro tour mondiale e furono accolti da una folla di circa 300.000 persone ad Adelaide. In risposta, molte precedenti band di surf australiane si sono adattate aggiungendo la voce alle chitarre e si formarono una serie di nuovi gruppi. La prima ondata di band di ispirazione britannica tendeva al suono pop-oriented del Merseybeat. Con l'aumento della popolarit\u00e0 di gruppi come i Rolling Stones e gli Animals, \u00e8 emersa una seconda ondata di band australiane con un approccio pi\u00f9 duro ed influenzato dal blues.\nSydney \u00e8 stata la culla di numerosi gruppi. The Atlantics passarono al formato rock vocale e portarono il veterano cantante Johnny Rebb, ex Johnny Rebb and His Rebels. \"Come On\" era la loro canzone pi\u00f9 famosa di quel periodo. The Easybeats, con la cantante Stevie Wright e il chitarrista George Young, il fratello maggiore di Angus Young e Malcolm Young pi\u00f9 tardi degli AC/DC, \u00e8 diventato il gruppo pi\u00f9 popolare dell'Australia di met\u00e0 degli anni '60. Uno dei gruppi pi\u00f9 famosi di Sydney \u00e8 stato the Missing Links, che nel 1965 cambiarono totalmente formazione prima di realizzare il loro primo singolo a marzo e le versioni successive nello stesso anno, con l'inno primitivo \"Wild About You\" ed il loro LP omonimo. Sempre nel 1966, the Throb ebbero un brano di successo in Australia con la versione di \"Fortune Teller\", e pi\u00f9 tardi quell'anno pubblicarono \"Black\", una versione meditabonda di una ballata folk tradizionale nota per il suo uso espressionistico del feedback della chitarra. The Black Diamond con \"I Want, Need, Love You\" hanno caratterizzato un suono di chitarra intenso e difficile.\nDa Brisbane c'erano the Pleazers e the Purple Hearts, e da Melbourne the Pink Finks, the Loved Ones, Steve and the Board e the Moods. Come the Missing Links di Sydney, The Creatures erano un altro famigerato gruppo del periodo, che Iain McIntyre ha osservato \"Grazie ai loro capelli dai colori vivaci e all'atteggiamento cattivo, the Creatures hanno lasciato dietro di s\u00e9 un'eredit\u00e0 di arresti multipli, nasi insanguinati e leggendari rave UPS\". Il sound dei The Masters Apprentices fu invece in gran parte garage influenzato dal R&amp;B e dal rock psichedelico, e la loro carriera si estese fino agli anni '70.\nDalla Nuova Zelanda, the Bluestars hanno inciso il provocatorio \"Social End Product\", che con la sua strofa \"I do not sign for the queen\" mirava all'oppressione sociale e aveva anticipato alcuni dei sentimenti anti-monarchici dei Sex Pistols e di altri punk degli anni '70. I Chants R&amp;B erano conosciuti per un suono influenzato da R&amp;B. The La De Das registr\u00f2 una versione \"How is the Air Up There?\" dei the Changin' Times', che arriv\u00f2 al n. 4 nelle classifiche nazionali.\nIl garage rock e la confluenza nella psichedelia e nelle controculture.\nPremesse storico-culturali.\nSempre pi\u00f9 spesso dal 1966, in parte a causa della crescente influenza di droghe come la marijuana e l'LSD, le band iniziarono ad espandere il loro suono, a volte impiegando scale orientali ed effetti per ottenere paesaggi sonori esotici e ipnotici. Tale sviluppo \u00e8 stato nondimeno il risultato di una pi\u00f9 lunga evoluzione musicale che ha avuto origine dal folk rock e da altre forme, e anticipando anche in alcune registrazioni di surf rock. Andando avanti nel decennio, le influenze psichedeliche divennero sempre pi\u00f9 pervasive nel garage rock, gettando cos\u00ec le basi per l'acid rock. Verso la met\u00e0 degli anni '60 numerose garage band iniziarono a utilizzare dispositivi che alterano il tono, come le fuzzbox sulle chitarre, spesso allo scopo di aumentare un gusto sonico della musica e aggiungere un tocco aggressivo, non disdegnando strumenti amplificati a voce alta per creare una raffica di suoni metallici , spesso esprimendo rabbia, sfida e frustrazione sessuale. Un senso di sconforto e inquietudine entr\u00f2 nella psiche dei giovani negli Stati Uniti e altrove, con un crescente aumento di tensione e alienazione che si insinuava nella mentalit\u00e0 collettiva, anche nelle comunit\u00e0 suburbane largamente conservatrici che producevano cos\u00ec tante garage band, riflettendo cos\u00ec un periodo storico di grande tensione, dominato da notiziari notturni che generavano inquietudine nella coscienza nelle masse. La musica di questa era, pur possedendo quello che alcuni hanno elogiato come un'\"innocenza perduta\", riportava alla luce una serie disparata di emozioni crude, riflettendo eventi tragici come l'assassinio del presidente Kennedy e l'escalation di truppe inviate in Vietnam.\nNel 1965, l'influenza di artisti come Bob Dylan, che and\u00f2 oltre la protesta politica sperimentando immagini liriche astratte e surreali, e poi pass\u00f2 alla chitarra elettrica, divennero sempre pi\u00f9 pervasivi in tutto il panorama musicale, influenzando un certo numero di generi, incluso il garage rock. I membri delle garage band, come tanti musicisti degli anni '60, facevano parte di una generazione che era in gran parte nata nel paradigma e nei costumi di un tempo pi\u00f9 antico, ma cresciuta confrontandosi con una nuova serie di problemi di un'et\u00e0 pi\u00f9 avanzata e tecnologica. La prosperit\u00e0 del dopoguerra ha portato i vantaggi di una migliore istruzione, oltre a un maggiore tempo libero per la ricreazione, che, insieme alla nuova tecnologia, ha permesso a un numero crescente di giovani di ascoltare musica, ma con l'avvento della televisione, delle armi nucleari, dei diritti civili, della Guerra Fredda e dell'esplorazione spaziale, la nuova generazione aveva una mentalit\u00e0 pi\u00f9 globale e cominci\u00f2 a concepire un ordine superiore di relazioni umane, tentando di raggiungere una serie di ideali trascendenti, spesso espressi attraverso la musica rock. Anche se ambientato in uno scenario di eventi tragici che alla fine si sono rivelati disincantati, almeno per un periodo, nella mente di molti, le varie forme di sperimentazione personale e musicale promettevano un futuro nuovo e possibile. Mentre testavano le frontiere di ci\u00f2 che il nuovo mondo aveva da offrire, i giovani degli anni '60 alla fine dovevano accettare i limiti della nuova realt\u00e0, ma spesso lo facevano mentre sperimentavano l'estasi di un momento in cui il regno delle possibilit\u00e0 era sconfinato ed alla portata di tutti.\nLa Psichedelia e l'acid rock di impostazione garage.\nAttingendo allo spirito zeitgeist psichedelico, i musicisti hanno, attraverso il suono sonico, abbattuto barriere e esplorato nuovi orizzonti. Le garage band, che generalmente non avevano i mezzi per produrre stravaganze musicali come \"Sgt. Pepper's Lonely Hearts Club Band\" o il virtuosismo strumentale di musicisti come Jimi Hendrix o Cream, riuscirono comunque ad inserire elementi esoterici nel rock primitivo e basilare. I 13th Floor Elevators di Austin, in Texas, sono spesso considerati la prima band ad usare il termine \"psichedelico\", quando nel 1966 lo inserirono nella loro presentazione promozionale, usandolo anche nel titolo del loro album di debutto pubblicato a novembre, \"The Psychedelic Sounds of the 13th Floor Elevators\". Nell'agosto del 1966, the Deep viaggiarono da New York a Philadelphia per registrare una serie di canzoni allucinogene per l'album \"Psychedelic Moods\": \"A Mind-Expanding Phenomena\", usc\u00ec nell'ottobre del 1966, un mese prima dell'album d'esordio del 13 \u00b0 Floor Elevators, e le cui sessioni durate tutta la notte produssero un flusso di coscienza che espandeva la mente. Altre band degne di nota che hanno portato la psichedelia nel garage rock sono state the Electric Prunes, the Music Machine, the Blues Magoos e the Chocolate Watchband.\nI gruppi di avanguardia primitivista.\nAlcune band trasmettevano una visione del mondo molto lontana dall'innocenza implicita in molto rock psichedelico e garage in stile suburbano, spesso infondendo il loro lavoro con messaggi politici o filosofici sovversivi, dilettarsi in forme e concetti musicali considerati all'epoca estremi. Questi artisti condividevano alcune caratteristiche con le band del garage nell'uso di strumentazione e arrangiamenti primitivi, mentre mostravano l'affinit\u00e0 col rock psichedelico per l'esplorazione - creando forme di rock primitivista pi\u00f9 urbanizzato, intellettuale e d'avanguardia, a volte menzionate in relazione a garage rock. New York City era la casa di molti di questi gruppi. The Fugs, formatisi nel 1963, furono una delle prime band sperimentali del rock e i suoi membri principali furono il cantante, poeta e attivista sociale Ed Sanders, insieme a Tuli Kupferberg e Ken Weaver. Furono conosciuti per una miscela satirica di garage rock legato al commento politico di sinistra, impazzito, folk, dilettantesco e psichedelico. Ed Sanders fu il primo musicista conosciuto a descrivere la sua musica come \"punk rock\" in un'intervista del 1970. The Velvet Underground, che vedeva Lou Reed nelle sue fila, sono generalmente considerati il primo gruppo rock sperimentale del periodo. Andy Warhol fu tra i promotori del loro primo album, arruolandoli nella sua Factory come frangia musicale, e spingendo la loro collaborazione con la modella-cantante Nico, che li accompagn\u00f2 nell'album \"The Velvet Underground &amp; Nico\". I testi dell'album, sebbene generalmente a-politici, ritraggono il mondo delle droghe pesanti in canzoni come \"I'm Waiting for the Man\" e \"Heroin\", ed altri argomenti considerati tab\u00f9 in quel momento.\nIn Italia un caso simile fu quello di le Stelle di Mario Schifano, che vedeva ex musicisti dei gruppi beat italiani New Dada e Wretched, in un sodalizio con l'artista visivo Mario Schifano, oppure ancora i Chetro &amp; Co., sostenuti da Pier Paolo Pasolini.\nFuori da New York c'erano poi the Monks dalla Germania, i cui membri erano ex militari statunitensi che ivi si erano stabiliti, sviluppando gi\u00e0 dal 1965 un suono sperimentale con il loro album \"Black Monk Time\". La band, che avvolte indossava tuniche e si rasava i capelli nello stile francescano, si specializz\u00f2 in uno stile caratterizzato da canti e percussioni ipnotiche.\nIl declino del garage rock.\nAnche al culmine della popolarit\u00e0 del garage rock a met\u00e0 degli anni '60, il successo della maggior parte dei suoi dischi, nonostante alcune eccezioni degne di nota, \u00e8 stato decretato dai mercati locali e regionali. Il garage rock cominci\u00f2 a svanire sulla scia della psichedelia, quando la musica rock divenne sempre pi\u00f9 sofisticata. Dopo l'uscita di \"Sgt. Pepper's Lonely Hearts Club Band\" e altre grandi produzioni della fine degli anni '60, gli album rock divennero sempre pi\u00f9 elaborati e l'attesa del pubblico era che mostrassero maturit\u00e0 e complessit\u00e0, mentre, il singolo da 45 giri (7 pollici) smise di essere il mezzo privilegiato e cedette il passo all'album long playing.\nLe stazioni radiofoniche FM tipiche del progressive rock che diffondevano gli album alla fine superarono la popolarit\u00e0 della radio AM regionali, e quando le grandi case discografiche diventarono pi\u00f9 potenti e meno disposte a firmare nuove band, abbandonando le etichette indipendenti della met\u00e0 degli anni '60 e mettendo in crisi tutto il piccolo mercato discografico. Le playlist radiofoniche divennero pi\u00f9 irregimentate e i disc jockey iniziarono ad avere meno libert\u00e0, rendendo sempre pi\u00f9 difficile per le band locali e regionali ricevere la diffusione radiofonica. I club per adolescenti e le sale da ballo che precedentemente davano ingaggi affidabili e costanti ai giovani gruppi iniziarono a chiudere, ed il suono del garage scomparve sia a livello nazionale che locale, mentre i membri della band si erano ormai diplomati ed andavano, chi al college, chi al lavoro o nell'esercito. I musicisti dei gruppi spesso hanno affrontato la prospettiva della leva militare per la guerra del Vietnam, e alcuni sono stati selezionati per il servizio ed in alcuni casi dovettero effettivamente partire per il fronte. Con i tumultuosi eventi politici del 1968, il clima teso del paese raggiunse un punto di rottura, mentre l'uso crescente di droghe e altri fattori si mescolava con il mutare dei gusti musicali. Nuovi stili evolsero dal garage rock o lo sostituirono, come acid rock, progressive rock, heavy metal, country rock e Bubblegum pop e nel 1969 il fenomeno del garage rock era stato in gran parte superato.\nSviluppi successivi.\n1969-1974: Il Proto-punk fondato sul garage rock.\nIl boom del garage svan\u00ec alla fine degli anni '60, ma una manciata di band anticonformiste port\u00f2 nuovo slancio nel decennio successivo, cogliendo i lati pi\u00f9 ruvidi dello stile, ma brandendoli con maggiore volume e aggressivit\u00e0. Queste realt\u00e0, spesso definite retroattivamente \"proto-punk\", si sono realizzate in una variet\u00e0 di generi rock e di luoghi disparati, in particolare dal Michigan. Queste band si sono specializzate in uno stile pi\u00f9 energico e duro, ma pi\u00f9 primitivo della maggior parte dei sofisticati suoni hard rock tipici del tempo, che spesso si basavano su registrazioni strumentali e jam prolungate.\nTra la fine degli anni '60 e l'inizio degli anni '70, diverse bande del Michigan affondarono le loro radici nel garage rock, registrando lavori che sono diventati molto influenti, in particolare con il movimento punk degli anni '70. Nel 1969 gli MC5 pubblicarono il loro album di debutto dal vivo, \"Kick Out the Jams\", che presentava una serie di canzoni energiche e gravide di posizioni politiche. The Stooges, di Ann Arbor, vedevano alla voce Iggy Pop. Descrivendo il loro approccio, Stephen Thomas Erlewine ha commentato: \"Prendendo spunto dall'amplificazione eccessiva del blues britannico, dalla scia primordiale del garage rock americano, e dal rock psichedelico (cos\u00ec come l'esaltazione del pubblico) dei the Doors, gli Stooges erano grezzi, immediati e volgari\". Il gruppo pubblic\u00f2 tre album in questo periodo, iniziando con l'omonimo nel 1969, e culminando con \"Raw Power\" (ora pubblicizzato come \"Iggy e gli Stooges\") nel 1973, che fu caratterizzato da un'incisione in stile catartico come \"Search and Destroy\". La band di Alice Cooper si trasfer\u00ec a Detroit, dove iniziarono a ottenere il successo con una nuova immagine \"shock rock\", e registr\u00f2 \"Love It to Death\" del 1971, con la loro hit \"I'm Eighteen\".\nDue band che si sono formate nei primi anni '70 nei giorni calanti della scena di Detroit sono stati The Punks ed i Death. The Punks ebbero un suono a volte sporco che il giornalista rock Lester Bangs ha descritto come \"intenso\" e la loro canzone \"My Time's Comin\" \u00e8 stata presentata in un episodio del 2016 della serie televisiva \"Vinyl\" della HBO. Nel 1974, i Death dei dai fratelli David, Bobby e Dannis Hackney, registrarono tracce per un album rimasto inedito per oltre 30 anni, \"...For the Whole World to See\" che, assieme ad altre tracce perdute e ritrovate successivamente, alla fine si guadagnarono una reputazione come pionieri del punk rock.\nA Boston, the Modern Lovers, guidati dal devoto dei Velvet Underground Jonathan Richman, hanno attirato l'attenzione con il loro stile minimalista. Nel 1974, una scena di garage rock aggiornata inizi\u00f2 a fondersi attorno al club The Rathskeller in Kenmore Square. The Real Kids sono stati fondati dall'ex Modern Lover John Felice. Tra il 1969 e il 1974, ci furono anche altri movimenti pi\u00f9 lontani dalla tradizione del garage rock americano, come Glam rock ed il pub rock in Gran Bretagna, cos\u00ec come Krautrock in Germania, che tuttavia mostrava segni distintivi del proto-punk e aveva un'influenza sul punk degli anni '70.\nAnni '70: L'emergere del movimento punk.\nL'identificazione del garage rock da parte di alcuni critici nei primi anni '70 (e il loro uso del termine \"punk rock\" per descriverlo), cos\u00ec come la compilation dei del 1972 esercit\u00f2 un marcato grado di influenza sul successivo movimento punk della seconda met\u00e0 anni '70. Come risultato della popolarit\u00e0 dei Nuggets e dell'esposizione critica prestata al rock dal suono primitivo del passato e del presente, cominci\u00f2 ad emergere intorno al termine \"punk\" un'estetica musicale autocosciente, che, con l'eventuale arrivo delle scene punk di New York e Londra, \u00e8 diventato una vera e propria sottocultura, con il suo look, l'iconografia, l'identit\u00e0 e i valori.\nTra la met\u00e0 e la fine degli anni '70 comparirono le band pi\u00f9 spesso viste come la quintessenza del punk rock. Una delle pi\u00f9 importanti furono i Ramones di New York, i cui membri avevano gi\u00e0 suonato in gruppi garage degli anni '60, e che di solito sono considerati la prima band punk, se non altro per la consapevolezza nell'uso del termine. A seguire, i Sex Pistols di Londra, che avevano una posa molto pi\u00f9 provocatoria, annunciando finalmente l'avvento del punk e fornendone un modello nell'immaginario collettivo del pubblico medio. Entrambe le band guidarono il movimento popolare del punk dalle loro rispettive posizioni. Sebbene garage rock e protopunk influenzarono molte delle band delle scene di New York e Londra di questo periodo, il punk rock \u00e8 emerse come un nuovo movimento a s\u00e9 stante, distinto da qualsiasi connotazione precedente e l'era delle garage band degli anni '60 venne considerata un lontano precursore.\n1980-2015: Tra revival e movimenti di ibridazione.\nGarage rock ha vissuto diverse fasi di revival negli anni successivi e continua ancora oggi ad influenzare numerose band moderne che preferiscono un approccio musicale \"back to basics\" e \"fai da te\". Fin dal 1972, the Droogs di Los Angeles tentarono di riportare in auge il garage punk, anticipando molte delle band che lo fecero negli anni '80. Nei primi anni '80, sorsero numerose scene di revival legate ai movimenti della musica underground del periodo a Los Angeles, a New York, a Boston e altrove, con gruppi come i the Chesterfield Kings, the Fuzztones, the Pandoras ed i Lyres che tentarono seriamente di riprodurre il suono e l'aspetto delle bande di garage degli anni '60. Anche in Europa la scena del revival garage rock era piuttosto forte, con band soprattutto svedesi come the Stomachmouths, the Creeps, the Wylde Mammoths e the Nomads, ed italiane come The Sick Rose, Four By Art, No Fuzz, Gli Avvoltoi o i Barbieri. Questa tendenza si \u00e8 nutrita del movimento del rock alternativo e della futura esplosione del grunge, che abbracci\u00f2 le influenze del garage rock degli anni '60 di gruppi come i Sonics ed i Wailers.\nAl di fuori e pi\u00f9 tardi del garage rock revival, venne ripescato il termine garage punk per indicare un nuovo genere musicale di ibridazione dei tardi anni '80, per far riferimento a band non cercavano di replicare l'aspetto esatto e il suono dei gruppi degli anni '60, e il loro approccio tendeva ad essere pi\u00f9 duro, spesso fondendo garage rock con elementi del protopunk dell'epoca degli Stooges, con il punk rock degli anni '70 e altre influenze. Diverse band garage punk autorevoli erano the Gories, thee Mighty Caesars, the Mummies e thee Headcoats. Dal Giappone arrivarono i Guitar Wolf di Nagasaki e the 5.6.7.8's di Tokyo. Anche in Italia vi fu una scena garage punk florida con band come i Not Moving, i Polvere di Pinguino, Boohoos, Steeplejack e Loose. Il garage punk ed il revival continuarono anche negli anni '90 e nel nuovo millennio, con etichette discografiche indipendenti che pubblicavano dischi di band che suonavano musica lo-fi dal ritmo incalzante. Alcune delle etichette indipendenti pi\u00f9 prolifiche sono la Estrus, la Get Hip, la Bomp!, e la Sympathy for the Record Industry.\nNei primi anni 2000, un garage rock o revival post-punk si guadagn\u00f2 la diffusione radiofonica ed il successo commerciale che era sfuggito alle rock band del garage del passato. Il fenomeno fu guidato principalmente da 4 gruppi: the Strokes di New York City, the Hives di Fagersta in Svezia, the Vines di Sydney, e the White Stripes di Detroit. Altre produzioni della scena rock di Detroit includevano the Von Bondies, Electric Six, the Dirtbombs, the Detroit Cobras e Rock 455. Altrove, band come Billy Childish e the Buff Medways di Chatham, in Inghilterra, the (International) Noise Conspiracy di Ume\u00e5 in Svezia e Jay Reatard e gli Oblivians di Memphis, godevano di un moderato successo ed appeal sotterraneo. Una seconda ondata di band che hanno ottenuto riconoscimenti internazionali come risultato di questo movimento come gli statunitensi the Black Keys, Black Rebel Motorcycle Club, Death from Above 1979, gli Yeah Yeah Yeahs, the Killers, Cage the Elephant e Kings of Leon, gli inglesi the Libertines, Arctic Monkeys, Bloc Party, Editors e Franz Ferdinand, gli australiani Jet ed i neozelandesi the Datsuns e the D4.\nLa met\u00e0 degli anni 2000 ha visto diversi gruppi underground raggiungere il mercato mainstream. Band come Ty Segall, Thee Oh Sees, Black Lips e Jay Reatard, che inizialmente pubblicarono dischi su etichette punk pi\u00f9 piccole come In the Red Records, iniziarono a firmare per etichette indipendenti pi\u00f9 grandi e conosciute come la Rough Trade e la Drag City.\nLe compilation.\nSecondo Peter Aaron, ci sono oltre un migliaio di compilation di garage rock con opere di vari artisti degli anni '60. La prima grande compilazione di garage rock, , \u00e8 stata pubblicata dalla Elektra Records nel 1972 e curata da Lenny Kaye. Ma \"Nuggets\" \u00e8 anche cresciuto per una serie pubblicazioni della Rhino Records degli anni '80, divisa in quindici volumi composti da brani dell'album originale pi\u00f9 delle tracce aggiuntive. Nel 1998, sempre la Rhino pubblic\u00f2 una ristampa di \"Nuggets\" in quattro cofanetti, contenente l'album originale e tre dischi aggiuntivi con molti brani in pi\u00f9, comprensivo anche di ampie note di copertina scritte da alcuni dei protagonisti pi\u00f9 influenti del garage rock.\nLa serie Pebbles fu curata inizialmente da Greg Shaw e originariamente apparve sulla sua etichetta Bomp! nel 1978 e vide ristampe successive versioni LP e CD. \"Back from the Grave\" \u00e8 una serie rilasciata dalla Crypt Records che si concentra su esempi hard-driving e primitivi. \"\" della Big Beat Records presenta materiale ancor pi\u00f9 duro. Ci sono poi diverse antologie degne di nota, dedicate esclusivamente a gruppi garage femminili degli anni '60. \"Girls in the Garage\" \u00e8 stata la prima serie di questo tipo, mentre la Ace Records ha pubblicato le pi\u00f9 recenti compilation \"Girls with Guitars\".\nCi sono poi numerose collection con musica garage/beat non pubblicate in Nord America. ', sempre della Rhino, include tracce del Regno Unito e di altri paesi del Commonwealth britannico, risultando cos\u00ec di particolare interesse per i fan di freakbeat. \"Ugly Things\" \u00e8 stata la prima serie di compilazioni a mettere in risalto le band garage australiane degli anni '60. Anche ' tratta di band australiane. La serie Trans World Punk Rave-Up si concentra su garage e musica Nederbeat dell'Europa continentale.\n\"Los Nuggetz Volume Uno\" \u00e8 dedicato principalmente ai gruppi latinoamericani ed \u00e8 disponibile sia in edizione CD singolo, che in un cofanetto di 4 CD. ' e la sua controparte ' sono invece le due compilazioni da citare per il garage rock del Giappone. La compilation \"Simla Beat 70/71\" \u00e8 composta da registrazioni di garage rock provenienti dall'India che hanno gareggiato nelle competizioni Simla Beat del 1970 e del 1971. Sebbene le tracce di questa compilazione siano state registrate alla fine degli anni '70, la maggior parte di esse ha una sorprendente somiglianza con la musica fatta in Occidente molti anni prima"}
{"id": "210497", "revid": "446353", "url": "https://it.wikipedia.org/wiki?curid=210497", "title": "Panzer VI Tiger II", "text": "Il Panzerkampfwagen VI Ausf. B conosciuto anche col numero di identificazione dell'esercito \"Sonderkraftfahrzeug 182\" (Sd. Kfz. 182), o informalmente come Tiger II o K\u00f6nigstiger (tedesco: Tigre reale - con riferimento alla Tigre del Bengala) \u00e8 stato un carro armato pesante tedesco della seconda guerra mondiale. Il suo nome \u00e8 spesso letteralmente tradotto nell'inglese King Tiger e indicato dalle forze britanniche anche come Royal Tiger.\nNel gennaio 1943, pochi mesi dopo l'entrata in servizio del Panzer VI Tiger I, l'ufficio armamenti dell'esercito tedesco eman\u00f2 la richiesta per un nuovo carro armato pesante con una torretta in grado di ospitare il potente cannone da 88\u00a0mm lungo 71,2 calibri.\nL'appalto di progettazione venne affidato alle due migliori divisioni di ricerca allora disponibili: la Porsche e la Henschel &amp; Sohn, e, come per il Tiger I, fu il modello della Henschel a risultare vincente date le caratteristiche di maggiore affidabilit\u00e0 e di facilit\u00e0 di produzione: da questo progetto nacque il Tiger II.\nCaratteristiche.\nNonostante il legame dato dal nome, la struttura del Tiger II era completamente diversa da quella del Tiger I e richiamava quella del Panzer V Panther, con l'inclinazione dello scafo anteriore ripresa dal T-34 russo, in grado di ridurre notevolmente i danni delle granate perforanti usate dai cannoni anticarro.\nFurono aggiunte le opportune modifiche come l'aumento della corazzatura in generale; quella anteriore sfiorava i 150\u00a0mm ed era inclinata a 50\u00b0, le piastre laterali di 80\u00a0mm erano inclinate a 25\u00b0, mentre la parte posteriore era composta da un'unica piastra da 80\u00a0mm inclinata a 30\u00b0. La torretta di pre-produzione dei primi 50 esemplari di Tiger II, era prodotta e progettata dalla Krupp, di forma tondeggiante e piuttosto sfuggente, era spessa 100 mm sul frontale, 80 mm ai lati e sul retro; tuttavia presentava inferiormente una trappola per i colpi. Anche per questo motivo fu sostituita a partire dal 1943 dalla torretta di serie, pi\u00f9 ampia e meglio corazzata, prodotta e progettata dalla Krupp; il design delle due torrette fu per lungo tempo erroneamente attribuito rispettivamente alla Porsche e alla Henschel. La torretta di serie invece aveva una piastra frontale da 185 mm inclinata a 9\u00b0 e piastra posteriore e laterali da 80 mm inclinate a 20\u00b0, con una scudatura del cannone sagomata a \"muso di maiale\" (tedesco: \"Saukopfblende\") spessa 100\u00a0mm. La corazzatura comportava un peso notevole e con le sue 68,7 tonnellate il Tiger II fu uno dei carri armati pi\u00f9 pesanti della seconda guerra mondiale. Per il Tiger II fu scelto lo stesso propulsore del Panther ma molto potenziato, un Maybach HL 230 P30 da 700 hp, in grado di muovere le 70 tonnellate del carro ad una velocit\u00e0 massima di 35 km/h; normalmente su strada raggiungeva i 28-30 km/h, e i 15\u00a0km/h su altri fondi; per il suo elevato consumo, gli 860 litri di benzina del serbatoio davano un'autonomia di appena 170 chilometri. L'armamento principale era il temutissimo cannone 8,8 cm KwK 43 L/71,2, con una dotazione di 80 granate nelle prime versioni e di 86 granate nelle versioni con la seconda torretta. Le munizioni erano generalmente:\nLe sole Pzgr.39/43 erano sufficienti a penetrare la corazza di qualsiasi carro armato dell'epoca anche oltre i 2000 metri (al di fuori della portata delle armi nemiche) esclusi l'M26 Pershing e soprattutto i carri pesanti sovietici IS-2.\nProduzione e varianti.\nTra il gennaio 1944 e il marzo 1945 vennero prodotti 489 esemplari, ognuno con un numero di identificazione individuale stampato sulla torretta. Queste le produzioni:\nNel tardo 1944 la Krupp propose di montare sul carro un nuovo cannone, il 10.5 cm KwK L/68, proposta respinta. Altre proposte riguardarono la sostituzione del motore Maybach HL230 con un HL234 da 900 hp, il miglioramento degli apparati di mira, l'aggiunta di ulteriori 12 munizioni e di un sistema di filtraggio dell'aria per proteggere l'equipaggio dai gas; ma tali proposte non vennero mai accettate o comunque la guerra fin\u00ec prima che questi miglioramenti potessero essere implementati. Per quanto riguarda i derivati, l'unica variante sviluppata dal Tiger II fu il cacciacarri da 76 tonnellate Jagdpanzer VI Jagdtiger, un mezzo a malapena semovente (aveva lo stesso motore del Tiger II, ancora pi\u00f9 stressato e facile al surriscaldamento), armato con un pezzo di origine antiaerea da 128\u00a0mm e una corazza frontale inclinata spessa 250\u00a0mm; fu prodotto in soli 88 esemplari tra il luglio 1944 e il marzo 1945. Questi mezzi furono divisi in due battaglioni: uno oper\u00f2 nella disperata controffensiva \"Nordwind\" nel gennaio del 1945, sconfitto quasi unicamente dalla pesantezza dei propri mezzi e dalla loro avidit\u00e0 di carburante pi\u00f9 che dalla gagliarda reazione delle truppe gaulliste e statunitensi. Nonostante diverse affermazioni di parte sovietica non vi sono prove che la seconda unit\u00e0 abbia preso parte alla difesa di Budapest; gli esemplari caduti in mano all'Armata Rossa possono essere stati catturati inermi in qualche deposito o snodo ferroviario.\nIn guerra.\nI primi Tiger II furono distribuiti ai reparti d'addestramento tra il gennaio e il maggio 1944, e solamente a giugno i primi esemplari furono consegnati ai reparti operativi: tra questi vi fu lo schwere Panzerabteilung 503, che con a disposizione circa 14 Tiger II fu il primo reparto a utilizzare il nuovo carro contro gli Alleati in Normandia, tra Troarn e Demouville il 18 luglio 1944. Nel dicembre 1944 lo Schwere SS-Panzer-Abteilung 101, che contava almeno 20 \"Tiger II\", venne posto alle dipendenze del Kampfgruppe Peiper durante l'Offensiva delle Ardenne. Il 503\u00b0, forte di 45 Tiger II, partecip\u00f2 anche all'Operazione Margerethe e alla battaglia di Debrecen del 1944 e registr\u00f2 la distruzione di 121 carri sovietici e 244 armi anticarro al prezzo della perdita di soli 25 Tiger II (di cui due ritirati per problemi tecnici). I Tiger II parteciparono anche all'offensiva del lago Balaton del marzo 1945, alla battaglia delle Alture di Seelow nell'aprile del 1945 e alla battaglia di Berlino al termine della guerra.\nEsemplari superstiti.\nSono attualmente conservati otto esemplari del carro armato.\nNella cultura di massa.\nIl Tiger II \u00e8 presente in alcuni livelli della saga di videogiochi Call Of Duty (, Call of Duty 3, , , ), \n\u00e8 anche ricercabile come veicolo su War Thunder. \u00c8 inoltre un carro ricercabile e giocabile di livello VIII nel famoso videogioco World of Tanks e nella sua versione leggera Blitz."}
{"id": "210501", "revid": "827882", "url": "https://it.wikipedia.org/wiki?curid=210501", "title": "Paisley Underground", "text": "Il Paisley Underground \u00e8 una scena musicale di rock alternativo sviluppatasi nella citt\u00e0 statunitense di Los Angeles, nella prima met\u00e0 degli anni ottanta, caratterizzata dal recupero e dalla rielaborazione del sound psichedelico classico con un piglio pi\u00f9 asciutto e sintetico mutuato dal punk rock.\nOrigine del termine.\nIl termine, coniato dal bassista e cantante Mike Quercio dei Three O'Clock, nel corso di una intervista radiofonica, fa riferimento ad un motivo decorativo di origine persiana e indiana (il Paisley), molto in voga durante il periodo della Summer of Love e spesso identificato con lo stile psichedelico e con l'interesse per la cultura indiana.\nOrigini.\nNato inizialmente tra i gruppi della scena underground di Los Angeles, votati alla riscoperta della psichedelia e con un debito particolare verso le melodie e le chitarre \"jingle jangle\" dei Byrds, oppure verso il rock and roll \"malato\" dei Velvet Underground, pi\u00f9 in generale, i veri antecedenti del \"Paisley\", andrebbero forse cercati tra le band di , serie di cofanetti della Rhino Records dedicati alla psichedelia e all'acid rock degli anni sessanta: Quicksilver Messenger Service, Country Joe and the Fish, 13th Floor Elevators, Electric Prunes.\nPrincipali esponenti.\nMassimi esponenti e formazione simbolo della scena sono i The Dream Syndicate. Nati nel 1981, per opera del cantante e chitarrista Steve Wynn e attivi fino al 1989, il gruppo era caratterizzato da un sound fortemente incentrato sulle chitarre elettriche (esempio eloquente \u00e8 senz'altro l'album The Days of Wine and Roses, esordio del 1982) per un rock che mescolava l'irruenza, la tradizione e l'urgenza chitarristica di Neil Young, con i sapori psichedelici di certi lavori dei Velvet Underground.\nAltre band significative del genere: Green on Red, Naked Prey, Three O'Clock, Long Ryders, Thin White Rope, ma anche i primi lavori di Bangles e Giant Sand e infine Rain Parade, dalla cui separazione nasceranno Opal e poi Mazzy Star.\nElemento significativo del \"combo\" losangelino era anche una significativa condivisione dei progetti e la spiccata propensione degli artisti a collaborazioni incrociate. Un forte senso comunitario che trova testimonianza in un disco, l'antologia \"Rainy Day\", pubblicata nel 1984 dall'etichetta inglese Rough Trade, in cui i componenti di molte band interpretano brani di gruppi come Beach Boys, Velvet Underground, Jimi Hendrix, Big Star.\nVerso la fine del decennio, il movimento perse molta della sua spinta propulsiva originaria e venne sempre meno accostato come riferimento a band ed artisti. Tuttavia, negli anni novanta, l'esperienza del \"Paisley Underground\" pu\u00f2 essere nuovamente rintracciata in band quali Mercury Rev, Screaming Trees, Pearl Jam, Codeine, Red House Painters, Red Red Meat, Walkabouts, Wilco o Grandaddy che, spesso, ne hanno riconosciuto la diretta influenza."}
{"id": "210505", "revid": "1608157", "url": "https://it.wikipedia.org/wiki?curid=210505", "title": "Pompa volumetrica", "text": "Si dice pompa volumetrica un tipo di pompa che sfrutta la variazione di volume in una camera per provocare un'aspirazione o una spinta su un fluido.\nLa portata erogata \u00e8 indipendente dalla prevalenza ed \u00e8 invece direttamente proporzionale alla velocit\u00e0 di spostamento.\nIl cuore dell'uomo e degli animali \u00e8 una pompa di questo tipo.\nle pompe volumetriche si dividono in:\nPompe volumetriche rotative.\nA ingranaggi.\nIn queste pompe si sfrutta la variazione di volume causata dall'ingranamento dei denti di due ruote dentate, poste l'una dentro l'altra (\"pompa a ingranaggi interni\") oppure esterne (\"pompa a ingranaggi esterni\"). Sono ampiamente usate per pompare l'olio lubrificante nei motori degli autoveicoli (il pi\u00f9 delle volte si tratta di una pompa a ingranaggi interni munita di ingranaggi di forma trocoidale, nota anche come pompa Gerotor), per pompare l'olio nel circuito idraulico di macchine per movimento terra, e in genere in tutte quelle applicazioni in cui il fluido \u00e8 viscoso purch\u00e9 non sia dannoso alla pompa stessa, in funzione dello scorrimento tra le parti componenti. Un caso particolare della pompa ad ingranaggi \u00e8 la \"pompa a vite\" (da non confondere con quella a \"vite eccentrica\"), che si pu\u00f2 considerare come pompa ad ingranaggi ad un unico dente.\nLa potenza assorbita dipende dalla pressione che fornisce la pompa al fluido viscoso e la portata \u00e8 costante, una volta fissati il numero di giri delle ruote e la geometria del dente (ne consegue che, fissato un regime di rotazione della pompa, le regolazioni della portata destinata a ciascuna utenza del circuito devono essere effettuate da organi separati, come ad esempio delle valvole che devino verso la pompa parti del flusso). A seconda dei sensi di rotazione consentiti dagli ingranaggi, tali pompe possono anche essere sfruttate esattamente nella maniera opposta, ossia come motore di oleodinamica.\nLa rotazione di due ingranaggi, interni tra loro, separati da una mezzaluna (separatore di flusso) generano un flusso costante senza pulsazioni, che non provoca sbattimento nel liquido pompato. La separazione dei denti genera l\u2019aspirazione ed il loro ricongiungimento la mandata. Le pompe cicloidali sono reversibili, ovvero funzionano in entrambi i sensi di rotazione, mantenendo inalterate le loro caratteristiche di funzionamento.\nA lobi.\nLe pompe a lobi sono costituite da una camera sagomata, al cui interno ruotano su assi paralleli ed in modo sincrono due rotori a lobi. Nella rotazione i lobi muovono il fluido dalla bocca di aspirazione a quella di mandata, creando cos\u00ec un flusso ragionevolmente continuo.\nA palette e scroll.\nLe pompe a palette presentano un rotore all'interno del quale scorrono in senso radiale delle palette, caricate da molle che fanno cos\u00ec scorrere le palette contro lo statore; le superfici sono lavorate in modo da avere una certa tenuta. Con la rotazione del rotore si ha una serie di camere, a volume costante o decrescente. Il fluido viene cos\u00ec trasportato dalla bocca di aspirazione a quella di mandata. Non sono necessarie le valvole e la pompa \u00e8 facilmente reversibile. La prevalenza di questo tipo di pompe \u00e8 limitata dalla scarsa tenuta delle palette; anche queste pompe si prestano bene al pompaggio di liquidi puliti aventi un certo potere lubrificante (o, come nel caso dei compressori per l'aria condizionata, fluidi in soluzione insieme a un olio lubrificante specifico in base alle caratteristiche chimico-fisiche del fluido).\nUn design paragonabile a quest'ultimo \u00e8 quello delle pompe scroll, ossia a doppia spirale; esse sono pompe rotative costituite da una spirale ferma e una roteante all'interno della prima, leggermente disassata, di modo che nel corso della rotazione la seconda spirale trascini un \"pacchetto\" di fluido dall'esterno della spirale fissa verso il centro, in un moto centripeto. Hanno il pregio di non richiedere l'uso di valvole di ritegno, in quanto sono le spirali stesse a fungere da valvola di ritegno chiudendosi l'una sull'altra; inoltre, rispetto alle pompe a palette, la mancanza delle molle evita possibili problemi di scarsa tenuta.\nPompe volumetriche alternative.\nA stantuffo o pistone.\nLa variazione di volume \u00e8 ottenuta con lo scorrimento alternato di un pistone in un cilindro, e opportune valvole di ritegno forzano il fluido a scorrere in una sola direzione e ne impediscono il reflusso durante la corsa di ritorno del pistone.\nQuesto tipo di pompe pu\u00f2 essere diviso in:\nUn'altra suddivisione molto empirica si pu\u00f2 avere in:\nL'azione della pompa premente non ha alcuna limitazione teorica. I limiti sono dovuti ai problemi di contenimento della pressione elevata da parte della camera della pompa, delle guarnizioni e delle valvole.\nLe pompe a stantuffo sono utilizzate per portate piccole e medie e per alte e altissime prevalenze.\nLe prime pompe a pistone erano a mano. Di fatto si tratta di una pompa a pistone semplice, di larghissimo impiego nelle campagne e, in tempi passati, nelle fontane pubbliche delle citt\u00e0. Si presta bene all'estrazione di acque da pozzi di piccola profondit\u00e0 (fino a 10 m, anche se esistono modelli capaci di pompare da 100 m: in tal caso, per\u00f2, possiedono sistemi piuttosto complessi di demoltiplicazione per ridurre lo sforzo).\nA diaframma o membrana.\nUna variazione sullo stesso principio della pompa a stantuffo \u00e8 la pompa a diaframma, in cui la variazione di volume \u00e8 data dall'oscillazione di una membrana che chiude un lato di una camera. Il vantaggio di questa soluzione \u00e8 l'assoluta impermeabilit\u00e0 ottenuta con l'eliminazione dello scorrimento tra parti. \nIl movimento pu\u00f2 essere impresso alla membrana per via meccanica, per esempio attraverso un sistema a leva e manovella o una camma, oppure pneumaticamente, alternativamente introducendo e rilasciando aria compressa in una camera opposta a quella di pompaggio.\nAlternativamente, il movimento pu\u00f2 essere impresso alla membrana utilizzando dell'olio idraulico, che messo in pressione da un sistema meccanico trasferisce la pressione alla membrana.\nLa pressione massima \u00e8 limitata, nel caso del normale azionamento meccanico, dalla resistenza del materiale che costituisce la membrana, solitamente gomma e, nel caso di alimentazione pneumatica, \u00e8 direttamente proporzionale alla pressione fornita dall'aria di alimentazione. Nel caso di azionamento tramite interposizione di olio idraulico si possono raggiungere pressioni molto pi\u00f9 elevate in quanto la membrana viene sottoposta alla stessa pressione, sia dal lato idraulico che dal lato del processo, evitando quindi di correlare la pressione massima alla resistenza meccanica della membrana stessa.\nSono utilizzate per portate piccole e medie, e prevalenze medie e alte.\nPeristaltiche.\nSi basa sull'effetto della peristalsi, ovvero lo scorrimento di una strozzatura su un tubo che ha l'effetto di \"spremere\" attraverso di esso il fluido contenuto. Sono costituite da un rotore che porta diversi rulli. Ruotando i rulli schiacciano un tubo di gomma contro una parete cilindrica.\nIl principale vantaggio di questa pompa \u00e8 che il fluido contenuto non entra in contatto con altra parte se non il tubo, ed \u00e8 isolato dall'atmosfera. Per questo motivo \u00e8 particolarmente utilizzata in medicina per pompare il sangue nella circolazione extracorporea e nella emodialisi."}
{"id": "210509", "revid": "399", "url": "https://it.wikipedia.org/wiki?curid=210509", "title": "Agor\u00e0", "text": "Agor\u00e0 (, da \u1f00\u03b3\u03b5\u03af\u03c1\u03c9 = raccolgo, raduno) \u00e8 il termine con il quale nell'antica Grecia si indicava la piazza principale della polis.\nStoria.\nQualche precedente storico si pu\u00f2 far risalire alle piazze minoiche, a Creta, luogo nel quale sono stati rintracciati i primi agorai. Ad Argo il primitivo impianto dell\u2019agor\u00e0 era ai piedi della Larissa, sui resti di un piccolo abitato geometrico affiancato da una necropoli, \"la cui datazione sembra risalire al pieno VI sec. a.C.\": in effetti, gli agorai arcaici furono strettamente associati a santuari religiosi e ad attivit\u00e0 di intrattenimento, quali feste, giochi e teatro.\nCon l'andare del tempo l'agor\u00e0 divenne il centro della polis sia dal punto di vista economico e commerciale (in quanto sede del mercato) che dal punto di vista religioso, poich\u00e9 vi si trovavano i luoghi di culto del fondatore della citt\u00e0 o della divinit\u00e0 protettrice, oltrech\u00e9 politico, in quanto era il luogo della democrazia per antonomasia, dato che era sede delle assemblee dei cittadini che vi si riunivano per discutere i problemi della comunit\u00e0 e decidere collegialmente sulle leggi, ma era contemporaneamente il luogo del mercato e il centro economico e politico, e perci\u00f2 vi sorgevano gli edifici pubblici, gli uffici, i teatri. L'agor\u00e0 fu un'autentica invenzione urbanistica, che non trov\u00f2 riscontro n\u00e9 nei centri del vicino Oriente n\u00e9 in quelli micenei.\nQuesta innovazione fu inserita grazie alle grandi modifiche urbanistiche iniziate durante l'et\u00e0 di Pericle intorno al V secolo a.C., che con il tempo, durante l'et\u00e0 ellenistica portarono a tre tipologie principali di agor\u00e0: quella mercantile, nelle citt\u00e0 marinare, in stretta connessioni ai porti, quella commerciale, per la quale l'agor\u00e0 era situata presso le porte della citt\u00e0, e quella politico-religiosa che prevedeva una collocazione nel centro della citt\u00e0.\nNello stesso periodo storico, le agor\u00e0 vennero delimitate da portici (\"sto\u00e0i\") e si appoggiavano spesso ad una via di transito principale. Non mancarono esempi di agorai con terrazzamenti e con portici situati su pi\u00f9 piani. Durante l'ellenismo venne svolto un lavoro di riordino dei vari monumenti, costruzioni, are, statue, che nei periodi precedenti avevano finito per collocarsi disordinatamente nella piazza, anche se i greci, diversamente dagli antichi romani, non perseguirono l'assialit\u00e0, la frontalit\u00e0 e la simmetria dal punto di vista urbanistico e quindi le agor\u00e0 non furono mai subordinate ad una costruzione principale.\nFunzioni.\nNell'agor\u00e0, dunque, si mantenevano o si creavano numerose relazioni interpersonali e vi si prendevano numerose decisioni, da cui per\u00f2 venivano escluse le donne.\nEssendo il cuore pulsante di ogni attivit\u00e0 era situata nell'\u03b1\u03c3\u03c4\u03c5, la citt\u00e0 bassa; la sua funzione politica venne acquisita quando, terminata l'epoca micenea che vedeva un re al comando, le istituzioni furono spostate appunto nella citt\u00e0 bassa, mentre precedentemente si trovavano nel palazzo reale situato sull'acropoli.\nNella polis tutti coloro che possedevano la qualifica di cittadini avevano gli stessi diritti e gli stessi doveri: si riunivano in assemblea ed eleggevano i magistrati, cio\u00e8 gli esecutori del volere collettivo.\nLe polis erano principalmente delle citt\u00e0-Stato. Famosi filosofi greci dicevano che la polis di Atene era un luogo con case, mercati, templi e teatri, ma che erano gli ateniesi a fare la polis.\nDopo la Guerra del Peloponneso l'agor\u00e0 e l'acropoli erano collegate da una lunga cinta muraria che le difendeva da attacchi esterni."}
{"id": "210511", "revid": "287204", "url": "https://it.wikipedia.org/wiki?curid=210511", "title": "Casa della responsabilit\u00e0", "text": "Casa della responsabilit\u00e0 \u00e8 un progetto politico nato a seguito dell'entrata in governo del Partito della Libert\u00e0 Austriaco (FP\u00d6) capeggiato da J\u00f6rg Haider e successivamente alla campagna di raccolta firme denominata \"Braunau setzt ein Zeichen\" (\"Braunau segna una svolta\"), avviata dal quotidiano di Braunau \"Braunauer Rundschau\".\nL'appello provoca la reazione del politologo Andreas Maislinger di Innsbruck che propone di istituire una \u201cCasa della responsabilit\u00e0\u201d nei locali della casa natale di Adolf Hitler. Un'idea presentata dal Braunauer Rundschau il 4 maggio 2000: volontari provenienti dai paesi dell'UE, prestatori di servizio civile austriaci ed ex prestatori di servizio civile all'estero vivrebbero e lavorerebbero insieme all'interno della casa per garantire un continuo scambio di idee. Distribuita su tre piani, la \"House of Responsibility\" dovrebbe divenire qualcosa di completamente nuovo. La \"unerw\u00fcnschte Erbe\" (\"Eredit\u00e0 indesiderata\") e la trattazione del passato nazionalsocialista verrebbero sistemate al pianterreno.\nIl primo piano sarebbe dedicato al presente, per offrire un aiuto concreto alla comunit\u00e0, per esempio tramite l'Associazione per il Servizio Civile all'Estero, ma anche con progetti a favore dei diritti umani e del Terzo Mondo. Il terzo piano invece rappresenterebbe un luogo dove elaborare idee per un futuro pi\u00f9 pacifico.\nIl progetto non ha potuto essere realizzato negli anni seguenti. Solo l'idea di fondo \u00e8 rimasta: assumersi impegni di responsabilit\u00e0 umanitaria proprio nella citt\u00e0 di nascita di Adolf Hitler. Nel 2005 il proprietario di una casa situata nelle immediate vicinanze della casa natale, nella Salzburger Vorstadt, 5 (ex grande magazzino Brandmayr), offre a Maislinger di realizzare questo progetto nella propria abitazione."}
{"id": "210526", "revid": "1543377", "url": "https://it.wikipedia.org/wiki?curid=210526", "title": "Thomas Rowlandson", "text": "Biografia.\nStudi\u00f2 alla Royal Academy ed ebbe i primi successi con l'esibizione nel 1784 di un suo disegno ambientato nel quartiere londinese di Vauxhall. Si diede quindi all'illustrazione ed alla caricatura, con disegni talora con sfondo erotico; nella sua vasta produzione compaiono illustrazioni di lavori di Smollett, Goldsmith e Sterne.\nNon si occup\u00f2 molto di politica, al contrario del suo contemporaneo James Gillray, ma illustr\u00f2 con un tocco gentile i vari aspetti della vita comune. I suoi lavori pi\u00f9 validi artisticamente sono quelli del primo periodo, ma anche negli ultimi lavori, talora pesantemente caricaturali, si possono cogliere aspetti validi.\nMor\u00ec nella sua casa di Londra al numero 1 di James street e fu sepolto al cimitero di St Paul's in Covent Garden."}
{"id": "210529", "revid": "4106", "url": "https://it.wikipedia.org/wiki?curid=210529", "title": "Palais", "text": ""}
{"id": "210531", "revid": "124123", "url": "https://it.wikipedia.org/wiki?curid=210531", "title": "Karl Schmidt-Rottluff", "text": "Biografia.\nKarl Schmidt nacque a Rottluff, vicino a Chemnitz in Sassonia, il 1\u00ba dicembre 1884 e si fece chiamare Schmidt-Rottluff dal 1905. Studi\u00f2 architettura a Dresda dove, con i compagni di studio Ernst Ludwig Kirchner, Fritz Bleyl e Erich Heckel, fond\u00f2 il gruppo Die Br\u00fccke (\"Il ponte\"), uno dei primi nuclei dell'espressionismo tedesco, la cui prima mostra si tenne nel 1905 a Dresda. Fu lo stesso Schmidt-Rottluff a proporre questo nome per il gruppo, che intendeva gettare un ponte per avvicinare tutti gli elementi artistici allora in fermento. Nel 1906 conobbe Emil Nolde, in visita a Dresda per accudire la moglie malata, e lo invit\u00f2 a partecipare alle loro esposizioni.\nIn questi anni i soggetti tipici delle opere di Schmidt-Rottluff sono i paesaggi e i ritratti. Partendo da modi parzialmente impressionisti, lo stile si accentua emotivamente attraverso l'uso di colori puri; attratto dalla tecnica della litografia, la composizione appare semplificata, con forme sintetiche, spigolose e monumentali. In quest'evoluzione si rintracciano influenze di Vincent van Gogh, di Edvard Munch, dell'arte primitiva e dell'arte africana.\nNel 1911 si trasfer\u00ec con gli altri componenti del gruppo Die Br\u00fccke a Berlino, dove attraverso Lyonel Feininger si avvicin\u00f2 al cubismo; partecip\u00f2 anche a mostre della Secessione di Berlino del Blaue Reiter, finch\u00e9 nel 1913 il gruppo Die Br\u00fccke si sciolse. Anche in quegli anni i soggetti principali di Schmidt-Rottluff sono la natura e il paesaggio, resi con forme e colori dal ritmo estremamente vitale. Gli elementi essenziali sono messi a fuoco in modo semplice e allo stesso tempo possente, senza interessi a problematiche psicologiche e ad abbandoni lirici. In questo periodo si dedic\u00f2 marginalmente anche alla scultura, cercando in essa il mezzo espressivo pi\u00f9 diretto per tradurre plasticamente la sua aspirazione al primitivo e al monumentale.\nDurante la prima guerra mondiale combatt\u00e9 sul fronte orientale ed esegu\u00ec xilografie di soggetto religioso. Nel dopoguerra torn\u00f2 a concentrare la sua opera sulla vita contadina, resa attraverso forme sempre pi\u00f9 solenni. Nel 1931 fu fatto membro dell'Accademia prussiana delle Arti, da cui fu espulso nel 1933, con l'ascesa al potere del nazismo, perch\u00e9 considerato un artista degenerato; per lo stesso motivo gli fu proibito di dipingere. Alla fine della seconda guerra mondiale riprese a dipingere opere in cui la semplificazione della composizione continua ad essere l'elemento principale. Nel 1947 fu nominato professore alla Scuola di Belle Arti di Berlino.\nMor\u00ec il 10 agosto 1976 a Berlino."}
{"id": "210533", "revid": "1318658", "url": "https://it.wikipedia.org/wiki?curid=210533", "title": "Azzorre", "text": "Le Azzorre (, : ), amministrativamente Regione Autonoma delle Azzorre (), sono un arcipelago di origine vulcanica situato nell'oceano Atlantico settentrionale che costituisce una delle due regioni autonome del Portogallo.\nSi trova a circa a ovest della costa europea (ma il punto pi\u00f9 occidentale dista da questa quasi ) nonch\u00e9 a circa a sud-est di Terranova, in Canada, il pi\u00f9 vicino punto del continente americano. Dal punto di vista amministrativo le Azzorre sono una delle cinque regioni ultraperiferiche riconosciute nel 2017 dall'Unione europea. L'arcipelago \u00e8 formato da nove isole principali, divise in tre gruppi, e da numerosi isolotti minori. Queste sono Flores e Corvo a ovest; Graciosa, Terceira, S\u00e3o Jorge, Pico e Faial al centro; S\u00e3o Miguel e Santa Maria ad est. L'arcipelago si estende per circa 600\u00a0km ed \u00e8 posizionato in direzione nordovest-sudest.\nTutte le isole sono di origine vulcanica, nonostante alcune, come ad esempio Santa Maria, non siano state interessate da fenomeni di attivit\u00e0 vulcanica fin da quando vennero colonizzate. Il Monte Pico, sull'isola che da esso prende il nome, \u00e8 la cima pi\u00f9 elevata del Portogallo, a 2.351\u00a0m d'altezza s.l.m.. Le Azzorre sono inoltre tra le pi\u00f9 alte montagne del pianeta, se si considera il dislivello dalla base del fondale oceanico fino alle loro vette, che si ergono ben al di sopra della superficie dell'Atlantico .\nIl clima delle Azzorre \u00e8 influenzato dalla vicina corrente del Golfo. L'azione mitigatrice dell'Oceano favorisce la rarit\u00e0 di eccessi termici, determinando temperature massime giornaliere che generalmente rimangono comprese tra i 16 \u00b0C (61 \u00b0F) e i 25\u00a0\u00b0C (77\u00a0\u00b0F) a seconda delle stagioni e solo raramente giungono al di sopra dei 30\u00a0\u00b0C (86\u00a0\u00b0F) o al di sotto dei 3\u00a0\u00b0C (37\u00a0\u00b0F). Il tempo \u00e8 inoltre generalmente umido e nuvoloso.\nLa cultura, il dialetto parlato, la cucina e le tradizioni delle isole Azzorre variano notevolmente, in quanto queste remote isole una volta disabitate furono colonizzate sporadicamente in un ampio lasso di tempo, lungo circa due secoli. Le sue principali attivit\u00e0 economiche sono l'agricoltura, la produzione del latte, l'allevamento del bestiame, la pesca e il turismo, il quale sta assumendo un peso sempre maggiore all'interno dell'economia dell'arcipelago. Una grande percentuale della popolazione \u00e8 infatti direttamente o indirettamente impiegata nei servizi e nel settore terziario. Il principale insediamento \u00e8 Ponta Delgada.\nEtimologia del nome.\nAlcuni studiosi vedono l'origine del nome \"Azzorre\" nel termine portoghese arcaico \"azures\" (plurale di \"azzurro\") a causa del colore delle isole viste da lontano. Nonostante ci\u00f2, la maggior parte insiste nel ritenere che l'arcipelago debba il suo nome all'astore (\"a\u00e7or\" in portoghese), poich\u00e9 al tempo della scoperta portoghese si supponeva che questo volatile fosse diffuso in tutte le isole dell'arcipelago. In realt\u00e0 \u00e8 probabile che il volatile identificato dai primi portoghesi con l'astore sia una sottospecie locale di poiana (\"Buteo buteo\"), non essendoci prove che l'astore sia mai esistito sulle isole.\nStoria.\nPrime tracce umane.\nUn esiguo numero di supposti ipogei, strutture sotterranee scavate nella roccia, sono stati identificati nelle isole Corvo, Santa Maria e Terceira da parte dell'archeologo portoghese Nuno Ribeiro, il quale ha ipotizzato che essi potrebbero risalire a 2000 anni fa, testimoniando cos\u00ec la presenza di una comunit\u00e0 umana nell'arcipelago ben prima dell'arrivo dei portoghesi. Tuttavia queste tipologie di strutture sono sempre state usate nelle Azzorre come magazzini per i cereali, e pertanto le ipotesi avanzate da Ribeiro che siano siti funerari risultano non confermate. Manca un esame dettagliato e una datazione accurata per verificare queste teorie, perci\u00f2 non \u00e8 chiaro se queste strutture siano naturali o artificiali e se siano risalenti a prima della colonizzazione portoghese delle isole nel XV secolo.\nProbabilmente i primi ad approdare sulle isole furono i Cartaginesi dei quali nel 1749 vennero rinvenute, da parte di una spedizione inglese sull'isola di Corvo, alcune monete risalenti al 300 a.C. Si ritiene che i cartaginesi vi si fossero insediati dopo avervi svolto dei riti religiosi, ipotesi avvalorata da una statua di un cavallo rinvenuta nel 1500.\nLa scoperta europea.\nLe isole erano conosciute nel XIV secolo e parti di esse appaiono nell'Atlante Catalano. Fu probabilmente Gon\u00e7alo Velho, al servizio di Enrico il Navigatore, a riscoprire le Azzorre, nonostante questo non sia accertato. In un'opera di Thomas Ashe del 1813, \"Una storia delle Azzorre\", l'autore identifica lo scopritore con un fiammingo, Joshua Vander Berg di Bruges, che fece approdo nell'arcipelago durante una tempesta durante il viaggio verso Lisbona; Vander Berg afferma tuttavia che furono i portoghesi a esplorare l'area e a reclamare il possesso delle isole Azzorre per il regno del Portogallo, fatto che avvenne nel 1432.\nLa colonizzazione.\nScoperta l'isola di Santa Maria, si decise di introdurre delle pecore prima dell'inizio della colonizzazione, in modo da poter garantire ai futuri coloni del cibo; non erano infatti presenti animali di grandi dimensioni sull'isola. La colonizzazione, per\u00f2, non venne immediatamente effettuata, in quanto i portoghesi non avevano un grande interesse in un remoto arcipelago situato centinaia di chilometri dal Portogallo stesso. In ogni caso Gon\u00e7alo Velho continu\u00f2 pazientemente a radunare risorse e coloni per i tre anni successivi (1433\u20131436), salpando nuovamente per fondare degli insediamenti su Santa Maria prima e successivamente su S\u00e3o Miguel.\nI coloni si preoccuparono di preparare il terreno alle coltivazioni rimuovendo la boscaglia e le pietre, programmando di piantare grano, vite, canna da zucchero e altre piante idonee all'uso locale ma anche di un certo valore commerciale. Importarono inoltre animali addomesticati come galline, conigli, bovini, ovini, caprini e suini, e costruirono case e villaggi.\nLa colonizzazione dell'arcipelago ebbe luogo nel corso dei secoli successivi, essenzialmente da parte di portoghesi provenienti dalle province dell'Algarve, Minho, Alentejo e anche da Madera. Ai portoghesi, nei secoli seguenti, si aggiunsero coloni anche da altri paesi europei, specialmente dalla Francia settentrionale e dalle Fiandre. Molti dei primi coloni erano tra l'altro ebrei sefarditi portoghesi costretti alla conversione che fuggivano dal Portogallo sotto le pressioni dell'inquisizione. S\u00e3o Miguel venne colonizzata nel 1444 sotto il comando di Gon\u00e7alo Velho, che approd\u00f2 nel sito dell'odierna Povoa\u00e7\u00e3o. L'agricoltura rimase l'occupazione principale dei coloni e a partire dal XV secolo Graciosa inizi\u00f2 ad esportare frumento, orzo, vino e acquavite. Questi prodotti erano essenzialmente esportati verso Terceira a causa della vicinanza tra le due isole.\nLa prima menzione dell'isola di S\u00e3o Jorge \u00e8 invece del 1439, sebbene la reale data della scoperta rimane sconosciuta. Nel 1443 l'isola era gi\u00e0 in parte abitata da alcuni coloni, anche se bisogna aspettare l'arrivo sull'isola del nobile \"Wilhelm Van der Haegen,\" fiammingo di origine, per assistere ad un forte sviluppo degli insediamenti; approdato a Topo, dove visse e mor\u00ec, divenne conosciuto agli isolani con il nome di \"Guilherme da Silveira\". Jo\u00e3o Vaz Corte-Real ricevette il capitanato dell'isola nel 1483, mentre il centro di Velas divenne una citt\u00e0 prima della fine del XV secolo. A partire dal 1490 c'erano circa 2000 fiamminghi che vivevano tra le isole di Terceira, Pico, Faial, S\u00e3o Jorge e Flores, e proprio per via di ci\u00f2 le Azzorre acquisirono i soprannomi di \"Isole Fiamminghe\" e \"Isole delle Fiandre.\" I motivi di questa forte presenza sono dovuti al principe Enrico il Navigatore essendo sua sorella Isabella andata in sposa al duca di Borgogna Filippo, i cui territori includevano anche le Fiandre stesse. Proprio qui ci fu una rivolta contro il cattivo governo di Filippo e la fame divenne dilagante. Isabella si rivolse allora al fratello Enrico per ottenere il permesso di trasferire alcuni rivoltosi nelle Azzorre e quest'ultimo non solo glielo concesse, ma inoltre forn\u00ec ai coloni fiamminghi i mezzi necessari per il loro trasferimento.\nNel 1493 Cristoforo Colombo pass\u00f2 dalle Azzorre mentre tornava dall'America. Nel 1552 Vila Franca do Campo, all'epoca capitale dell'arcipelago, fu devastata da un terremoto e dalla successiva frana che fece circa 5000 vittime, fatto che costrinse i portoghesi a spostare la capitale nella citt\u00e0 di Ponta Delgada, mentre la vecchia capitale venne ricostruita sul sito originale ed \u00e8 oggi un fiorente porto turistico e peschereccio; Ponta Delgada ricevette quindi lo \"status\" di citt\u00e0 nel 1546.\nUnione Iberica.\nA seguito della morte di Enrico, il cardinale re del Portogallo, la nazione sprofond\u00f2 in una crisi dinastica con diversi pretendenti al trono portoghese. A seguito della propria autoproclamazione, Antonio, priore di Crato, venne acclamato re nelle Azzorre nel 1580 (attraverso il suo inviato Antonio da Costa), ma venne espulso dal Portogallo continentale a seguito della battaglia di Alc\u00e2ntara. Ciononostante, sotto la guida di Cipriano da Figueiredo, governatore di Terceira (il quale continu\u00f2 a governare Terceira in nome del maleaugurato ex-re del Portogallo Sebastiano), gli abitanti delle Azzorre resistettero ai tentativi di conquista delle isole (in particolare nella battaglia di Salga). Furono Figueiredo e Violante da Canto ad aiutare ad organizzare la resistenza su Terceira, cosa che influenz\u00f2 anche le reazioni su alcune delle altre isole, anche se in generale aument\u00f2 il sostegno a Filippo II, soprattutto su S\u00e3o Miguel, dove la famiglia Gon\u00e7alvez da C\u00e2mara appoggiava il pretendente spagnolo. La Spagna ottenne e mantenne quindi il possesso delle Azzorre nel periodo 1580\u20131642; nel 1583, in qualit\u00e0 di re del Portogallo, Filippo II di Spagna invi\u00f2 la sua flotta per liberare le Azzorre da una compagnia internazionale di avventurieri, mercenari, volontari e soldati che sostenevano un pretendente rivale al trono portoghese. Dopo la vittoria della sua flotta nella battaglia di Ponta Delgada i prigionieri vennero impiccati ai pennoni in quanto considerati pirati dalla legge, contribuendo cos\u00ec alla \"Leggenda Nera\". Nel 1589 ebbe successo una spedizione inglese nell'arcipelago che riusc\u00ec a depredare alcune isole e alcune delle navi ormeggiate nei loro porti. Un'altra spedizione inglese contro le Azzorre ebbe luogo nel 1597, questa volta per\u00f2 fallendo. L'arcipelago delle Azzorre fu l'ultima parte dell'Impero portoghese a rimanere sotto la dominazione spagnola di Filippo II, e fu restituito al Portogallo con la fine dell'Unione Iberica nel 1640, grazie alla popolazione locale, che attacc\u00f2 una guarnigione castigliana fortificata.\nNel 1641 vi nacque lo storico e scrittore Antonio Cordeiro. Nel tardo XVI secolo, le Azzorre (cos\u00ec come Madera) dovettero iniziare ad affrontare il problema del sovrappopolamento. Proprio per questo motivo alcuni degli abitanti dovettero iniziare ad emigrare nella colonia portoghese del Brasile.\nIl XIX secolo e le Guerre Liberali.\nLa guerra civile portoghese ebbe gravi ripercussioni nelle isole, nel 1829, a Vila da Praia (ora Praia da Vit\u00f3ria), il partito liberale ebbe la meglio sull'assolutismo, facendo dell'isola di Terceira il quartier generale del nuovo regime, dove fu anche stabilito il Consiglio di Reggenza di Maria II di Portogallo.\nTra il XVIII e il XIX secolo Graciosa ospit\u00f2 numerosi personaggi di rilievo, tra cui Chateaubriand, lo scrittore francese che vi transit\u00f2 nella sua fuga in America durante la rivoluzione francese, Almeida Garrett, un poeta portoghese che vi soggiorn\u00f2 per fare visita ad uno zio e che durante la sua permanenza scrisse alcuni componimenti, ed il Principe Alberto di Monaco, il celebre oceanografo dell'Ottocento che condusse un gran numero di spedizioni nelle acque delle Azzorre. Quest'ultimo vi giunse a bordo del suo yacht \"Hirondelle\", e visit\u00f2 la \"furna da caldeira\", la nota grotta delle sorgenti termali. Nel 1869, l'autore statunitense Mark Twain pubblic\u00f2 \"Gli innocenti all'estero\", un libro di viaggio in cui descriveva anche il suo breve soggiorno nell'arcipelago.\nA partire dal 1868 il Portogallo inizi\u00f2 l'emissione di francobolli con la sovraimpressione \"A\u00c7ORES\" per l'uso nelle isole. Tra il 1892 e il 1906, emise francobolli distinti per i tre distretti amministrativi in cui al tempo le isole erano divise.\nDal 1836 l'arcipelago venne diviso in tre distretti, equivalenti (eccetto in estensione) a quelli del Portogallo continentale. La divisione era arbitraria, e non seguiva i naturali raggruppamenti delle isole, ma facevano coincidere la posizione di ciascun capoluogo di distretto con le tre citt\u00e0 principali (nessuna delle quali si trovava nel gruppo occidentale): \nTale suddivisione amministrativa rimase in vigore fino al 1976.\nDal XX secolo a oggi.\nNel 1931 le Azzorre (cos\u00ec come Madeira e la Guinea Portoghese) si ribellarono alla Ditadura Nacional e furono per breve tempo governate da militari ribelli.\nNel 1943, durante la Seconda guerra mondiale, il dittatore portoghese Ant\u00f3nio de Oliveira Salazar permise all'Impero Britannico di usufruire della basi aeree e navali dell'arcipelago. L'occupazione di queste strutture ebbe il nome in codice \"Operation Alacrity\" ed ebbe luogo nell'ottobre 1943.\nQuesto fu un punto di svolta molto significativo nella Battaglia dell'Atlantico, che permise alla Royal Air Force (R.A.F.), all'U.S. Army Air Forces, e all'U.S. Navy di fornire copertura aerea al medio Atlantico. Inoltre aiut\u00f2 a proteggere i convogli e a respingere gli U-boot della Kriegsmarine .\nNel 1944 le forze armate americane costruirono una piccola e di breve durata base aerea sull'isola di Santa Maria. Nel 1945, una nuova base venne costruita su Terceira, chiamata \"Lajes Field\". Questa base aerea \u00e8 situata in un'area nota, per l'appunto, come \"Lajes\", un'estesa e piana terrazza sul mare nel nordovest dell'isola, in passato destinata alla produzione agricola. La base \u00e8 oggi cogestita dal Portogallo e dagli Stati Uniti e continua ad operare per le forze armate di entrambi i Paesi. Durante la Guerra Fredda, lo squadrone antisommergibile statunitense P-3 Orion pattugliava l'Atlantico Settentrionale per contrastare i sommergibili e le navi da guerra della marina sovietica. A partire dalla sua apertura, \"Lajes Field\" \u00e8 stata utilizzata per rifornire aerocargo americani diretti in Europa, in Africa e in Medio Oriente. La marina americana mantiene inoltre un ristretto squadrone nel porto di Praia da Vit\u00f3ria, tre chilometri a sud-est di \"Lajes Field\".\nNel 1976 le Azzorre furono proclamate Regione Autonoma (\"Regi\u00e3o Aut\u00f3noma dos A\u00e7ores\") e i distretti soppressi.\nL'8 febbraio 1989 le Azzorre furono teatro di un disastro aereo.\nGeografia.\nL'arcipelago si estende tra i paralleli che si trovano all'altezza di Lisbona (39\u00ba, 43'/39\u00ba, 55' latitudine nord); tale posizione contribuisce a un clima mite con lievi oscillazioni annuali. Le Azzorre sono situate nell'ecozona paleartica e formano un bioma unico tra le foreste temperate di latifoglie e miste del mondo, con numerose specie endemiche di piante. Le isole dell'arcipelago ha una superficie totale di 2.355\u00a0km\u00b2. Le singole isole vanno dai 759 km\u00b2 di S\u00e3o Miguel ai 17\u00a0km\u00b2 dell'isola di Corvo. Tre isole (S\u00e3o Miguel, Pico e Terceira) sono pi\u00f9 estese di Malta, e la sola S\u00e3o Miguel \u00e8 grande il doppio.\nLe nove isole sono suddivise in tre gruppi:\nLe isole si formarono durante l'epoca terziaria, nella fase alpina. Coni e crateri rivelano l'origine vulcanica della maggior parte delle isole. Pico, un vulcano di 2.351 metri sull'omonima isola, \u00e8 la cima pi\u00f9 elevata delle Azzorre e di tutto il territorio portoghese. L'ultima eruzione di un vulcano attivo \u00e8 stata quella del vulcano Capelinhos (\"Vulc\u00e3o dos Capelinhos\") nel 1957, nella parte occidentale dell'isola Faial, eruzione che ha fatto incrementare la dimensione dell'isola. L'isola di Santa Maria \u00e8 la pi\u00f9 antica e vi si ritrovano rocce calcaree ed estesi sedimenti di argilla rossa.\nLa popolazione delle Azzorre conta 238.767 abitanti al 31 dicembre 2002 e la densit\u00e0 della popolazione \u00e8 di 106 persone per chilometro quadrato.\nPosizione.\nLe nove isole si estendono per pi\u00f9 di 600\u00a0km nel cuore dell'Oceano Atlantico e sono collocate in direzione nordovest-sudest tra il 36\u00ba e il 40\u00ba parallelo Nord e tra il 24\u00ba e il 32\u00ba meridiano ovest. La terra pi\u00f9 vicina \u00e8 Madera, a 906\u00a0km, mentre il Portogallo continentale si trova a circa 1360\u00a0km, Terranova a circa 1925\u00a0km e la Nuova Scozia a circa 2600\u00a0km. La grande estensione delle isole definisce un'immensa zona economica esclusiva di 1,1 milioni di km\u00b2.\nGeologia e orografia.\nLa geologia delle Azzorre \u00e8 complessa, non solo perch\u00e9 determinata dai fenomeni vulcanici, ma anche perch\u00e9 frutto dei movimenti della tettonica oceanica. L'arcipelago, infatti, di origine vulcanica, \u00e8 nato dalla fuoriuscita di lava dalla crosta oceanica ed \u00e8 di formazione relativamente recente. L'alto livello di attivit\u00e0 di questa zona \u00e8 il risultato dell'interazione delle tre maggiori placche tettoniche: quella americana, quella euroasiatica e quella africana. La zolla nordamericana va gradualmente spingendosi ad ovest, quella euroasiatica verso est e quella africana si spinge verso est e nord. Il risultato di questa divergenza \u00e8 la spaccatura della crosta con fuoriuscita di lava che crea delle dorsali alte fino a 2000\u00a0m in mezzo all'Oceano. Le dorsali non sempre sono interamente sommerse: alcune cime pi\u00f9 elevate possono emergere e formare isole vulcaniche.\n\u00c8 il caso delle Azzorre, situate lungo l'allineamento della dorsale medio-atlantica, che percorre l'oceano da nord a sud per una lunghezza di 16.000\u00a0km e che comprende anche l'Islanda. Le isole di Corvo e Flores sono poste sulla placca americana, mentre le altre su quella euroasiatica. L'isola pi\u00f9 antica \u00e8 Santa Maria, formatasi 8 milioni di anni fa, poi scomparsa e quindi riemersa, come testimoniano i reperti fossili, mentre la pi\u00f9 giovane \u00e8 Pico, su cui permangono evidenti tracce delle eruzioni pi\u00f9 recenti, avvenute nel 1700.\nL'isola pi\u00f9 giovane dell'arcipelego non esiste pi\u00f9. Battezzata come isola Sabrina, emerse non molto distante da S\u00e3o Miguel nel 1811: la sovranit\u00e0 su di essa fu immediatamente rivendicata dalla Gran Bretagna, perch\u00e9 la nuova terra era stata avvistata ed esplorata da un capitano della marina britannica. L'incidente diplomatico si esaur\u00ec pochi mesi dopo, quando Sabrina scomparve nell'oceano con la stessa velocit\u00e0 con cui ne era emersa.\nTutte le isole, pertanto, hanno origine vulcanica, bench\u00e9 Santa Maria presenti anche degli elementi corallini. Il monte Pico sull'isola omonima, a 2.351 metri di altitudine, \u00e8 la pi\u00f9 alta di tutto il Portogallo. Le Azzorre sono effettivamente le cime di alcune delle montagne pi\u00f9 alte del pianeta, se misurate dalla base sul fondo dell'oceano.\nClima.\nLe Azzorre godono di un clima con aspetti oceanici ma di base mediterraneo, grazie anche alla Corrente del Golfo, che contribuisce a mitigarvi la temperatura del mare.\nLe temperature medie variano tra un minimo di 14,1\u00a0\u00b0C in febbraio, ad un massimo di 22.1\u00a0\u00b0C in agosto, con escursioni medie giornaliere inferiori a 6\u00a0\u00b0C grazie anche al contributo delle brezze; le temperature estreme registrate nel trentennio 1981-2010 sono state fra i 3,7\u00a0\u00b0C di febbraio e i 28,8\u00a0\u00b0C di agosto.\nLa temperatura media del mare \u00e8 di circa 16\u00a0\u00b0C in inverno, per arrivare ai 21\u00a0\u00b0C estivi anche se, in questa stagione, si registrano temperature fino a 25\u00a0\u00b0C.\nLe precipitazioni sono relativamente frequenti, anche se normalmente moderate, e le loro medie variano tra i 26,6\u00a0mm di luglio e i 146,9\u00a0mm di dicembre; il periodo pi\u00f9 piovoso \u00e8 quello compreso tra settembre e dicembre. La variabilit\u00e0 meteorologica \u00e8 particolarmente pronunciata tra marzo e aprile, quando il tempo cambia spesso repentinamente e, nell'ultimo ventennio, sono spesso state registrate in marzo medie di temperatura inferiori a quelle di gennaio.\nL'aria ha sempre un notevole contenuto di umidit\u00e0, mai inferiore al 60% e generalmente superiore al 70%, anche nelle prime ore di assolati pomeriggi estivi: questo porta ad un generale innalzamento delle temperature percepite.\nPolitica.\nEssendo diventata una Regione Portoghese Autonoma, la sezione esecutiva dell'autorit\u00e0 locale \u00e8 stata costituita in Ponta Delgada, quella legislativa ad Horta e quella giudiziaria ad Angra do Hero\u00edsmo. L'attuale presidente della Regione Autonoma delle Azzorre \u00e8 Jos\u00e9 Manuel Boleiro.\nSociet\u00e0.\nReligione.\nOltre il 95% della popolazione aderisce alla Chiesa cattolica, presente nelle Azzorre con la Diocesi di Angra.\nComuni.\nLe Azzorre sono suddivise in 19 comuni (\"concelhos\"); ciascun comune \u00e8 suddiviso ulteriormente in entit\u00e0 territoriali minori (\"freguesias\"). Le Azzorre contano un totale di 156 \"freguesias\". Vi sono 5 centri urbani maggiori: Ponta Delgada e Ribeira Grande sull'isola di S\u00e3o Miguel; Angra do Hero\u00edsmo e Praia da Vit\u00f3ria su Terceira e Horta su Faial.\nI comuni sono:\nSanta Maria\nS\u00e3o Miguel\nTerceira\nGraciosa\nS\u00e3o Jorge\nPico\nFaial\nFlores\nCorvo\nCitt\u00e0 (cidades).\nPonta Delgada, Angra, Horta, Ribeira Grande e Praia da Vit\u00f3ria."}
{"id": "210534", "revid": "120083645", "url": "https://it.wikipedia.org/wiki?curid=210534", "title": "Omotopia", "text": "In topologia, due funzioni continue da uno spazio topologico formula_1 ad un altro formula_2 sono dette omotope (dal greco \"homos\" = identico e \"topos\" = luogo) se una delle due pu\u00f2 essere \"deformata con continuit\u00e0\" nell'altra, e tale trasformazione \u00e8 detta omotopia fra le due funzioni. \nUn uso importante dell'omotopia \u00e8 nella definizione dei gruppi di omotopia (il pi\u00f9 importante fra questi \u00e8 il gruppo fondamentale), invarianti molto importanti per distinguere spazi topologici non omeomorfi e per formalizzare rigorosamente nozioni intuitive quali \"il numero di buchi\" di uno spazio. L'omotopia definisce una relazione di equivalenza sull'insieme delle funzioni continue da formula_1 ad formula_2.\nDefinizione formale.\nFormalmente, un'omotopia fra due funzioni continue formula_5 e formula_6 da uno spazio topologico formula_1 a uno spazio topologico formula_2 \u00e8 una funzione continua formula_9 dal prodotto dello spazio formula_1 con l'intervallo unitario formula_11 a formula_2 tale che, per tutti i punti formula_13 in formula_1, formula_15 e formula_16.\nSe pensiamo al secondo parametro di formula_17 come il \"tempo\", allora formula_17 descrive una \"deformazione continua\" di formula_5 in formula_6: al tempo formula_21 abbiamo la funzione formula_5, al tempo formula_23 abbiamo la funzione formula_6.\nEsempi.\nDue funzioni continue formula_25 qualsiasi fra spazi euclidei sono omotope. Si pu\u00f2 infatti trasformare con continuit\u00e0 l'una nell'altra con la seguente omotopia: \nLo stesso risultato vale per una qualsiasi coppia di funzioni formula_28 definite su uno spazio topologico formula_1 arbitrario. Notiamo che, anche se formula_5 e formula_6 sono iniettive, la \"deformazione al tempo formula_32\" data da formula_33 pu\u00f2 non essere iniettiva.\nPropriet\u00e0.\nRelazione di equivalenza.\nEssere omotopi \u00e8 una relazione di equivalenza sull'insieme di tutte le funzioni continue da formula_1 a formula_2. Questa relazione di omotopia \u00e8 compatibile con la composizione di funzioni in questo senso: se formula_36 sono omotope, e formula_37 sono omotope, allora anche le loro composizioni formula_38 e formula_39 sono omotope.\nUna funzione formula_40 \u00e8 detta \"omotopicamente nulla\" se \u00e8 omotopa a una funzione costante. Se formula_2 \u00e8 connesso per archi, le funzioni costanti da formula_1 in formula_2 sono tutte omotope fra loro. Uno spazio topologico connesso per archi formula_1 per cui ogni funzione continua formula_45 \u00e8 omotopicamente nulla si dice \"contrattile\" o contraibile. Per quanto visto sopra, uno spazio euclideo \u00e8 contrattile. Intuitivamente, uno spazio contrattile pu\u00f2 essere \"contratto ad un punto\" in modo continuo.\nUno spazio formula_1 \u00e8 contrattile se e solo se la applicazione identica da formula_1 in s\u00e9 \u00e8 omotopicamente nulla.\nSpazi omotopicamente equivalenti.\nDati due spazi formula_1 e formula_2, diciamo che sono \"omotopicamente equivalenti\", oppure che hanno lo stesso \"tipo di omotopia\" se esistono due funzioni formula_40 e formula_51 tali che formula_52 \u00e8 omotopa alla funzione identit\u00e0 formula_53 su formula_1 e formula_55 \u00e8 omotopa alla funzione identit\u00e0 formula_56 su formula_2. Le applicazioni formula_5 e formula_6 sono dette \"equivalenze di omotopia\". \nSi dimostra facilmente che uno spazio formula_1 \u00e8 \"contrattile\" se e solo se \u00e8 omotopicamente equivalente allo spazio topologico formula_61 fatto da un punto solo. Chiaramente, ogni omeomorfismo \u00e8 una equivalenza di omotopia, ma il contrario non \u00e8 sempre vero: uno spazio euclideo \u00e8 contrattile, ma non \u00e8 omeomorfo ad un punto.\nIntuitivamente, due spazi formula_1 e formula_2 sono omotopicamente equivalenti se possono essere trasformati l'uno nell'altro con operazioni di deformazione, contrazione ed espansione. Ad esempio, una palla \u00e8 omotopicamente equivalente ad un punto, mentre formula_64 \u00e8 omotopicamente equivalente alla circonferenza formula_65.\nUno spazio omotopicamente equivalente a un punto \u00e8 detto \"contrattile\" o \"contraibile\". Esempi di spazi contraibili sono la palla formula_66-dimensionale e formula_67, per qualsiasi formula_66. Un altro esempio \u00e8 la superficie dell'ipersfera formula_69 per formula_66 dispari, che possiede una caratteristica di Eulero formula_71, pari a quella del punto (per formula_66 pari, la caratteristica vale formula_73, come quella della superficie sferica).\nPropriet\u00e0 invarianti per omotopia.\nMolte delle propriet\u00e0 invarianti per omeomorfismo sono in verit\u00e0 invarianti anche per omotopia. Se formula_1 e formula_2 sono omotopicamente equivalenti, allora\nIn particolare, uno spazio contraibile \u00e8 semplicemente connesso. Non vale il contrario: la sfera formula_69 \u00e8 semplicemente connessa per ogni formula_66 maggiore di 1 e non contraibile.\nD'altra parte, esistono concetti che distinguono spazi omotopi ma non omeomorfi. Esistono esempi di spazi formula_1 e formula_2 omotopicamente equivalenti dove:\nCategoria delle omotopie e invarianti per omotopie.\nPi\u00f9 in astratto, si pu\u00f2 ricorrere ai concetti della teoria delle categorie. Si pu\u00f2 definire una \"categoria delle omotopie\", i cui oggetti sono spazi topologici, e i cui morfismi sono classi di omotopia di applicazioni continue. Due spazi topologici formula_1 e formula_2 sono isomorfi in questa categoria se e solo se sono omotopicamente equivalenti.\nUn \"invariante per omotopie\" \u00e8 una qualsiasi funzione sullo spazio (o sulle applicazioni), che rispetta la relazione di \"equivalenza di omotopia\" (risp. \"omotopia\"); tali invarianti fanno parte della \"teoria delle omotopie\".\nUn esempio di invariante per omotopie \u00e8 il gruppo fondamentale di uno spazio.\nNella pratica, la teoria delle omotopie \u00e8 portata avanti lavorando su CW-complessi, per comodit\u00e0 tecnica.\nOmotopia relativa.\n\u00c8 necessario definire la nozione di \"omotopia relativa a un sottospazio\", in modo particolare per definire il gruppo fondamentale. Esistono omotopie che mantengono fissi gli elementi di un sottospazio. Formalmente: se formula_5 e formula_6 sono applicazioni continue da formula_1 a formula_2 e formula_108 \u00e8 un sottoinsieme di formula_1, allora diciamo che formula_5 e formula_6 sono omotope relativamente a formula_108 se esiste una omotopia formula_113 tra formula_5 e formula_6 tale che formula_116 per ogni formula_117 e formula_118.\nIsotopia.\nNel caso in cui le due funzioni continue date formula_5 e formula_6 dallo spazio topologico formula_1 allo spazio topologico formula_2 siano un omeomorfismo con l'immagine (cio\u00e8, sono un omeomorfismo se ristrette da formula_1 alla loro immagine), si pu\u00f2 chiedere se possano essere connesse 'attraverso omeomorfismi con l'immagine'. Questo d\u00e0 origine al concetto di isotopia, cio\u00e8 una omotopia formula_17 (nella notazione usata precedentemente) tale che per ogni formula_32 fissato, formula_126 \u00e8 un omeomorfismo sull'immagine.\nLa richiesta che due funzioni siano isotope \u00e8 una richiesta molto pi\u00f9 forte rispetto alla richiesta di omotopia. Ad esempio:\nIsotopia ambiente.\nUna \"isotopia ambiente\" di uno spazio topologico formula_1 \u00e8 una isotopia fra la funzione identit\u00e0 formula_141 ed un altro omeomorfismo formula_142. \nL'isotopia ambiente \u00e8 usata per costruire relazioni di equivalenza fra sottospazi di alcuni spazi topologici, ad esempio nella teoria dei nodi: quando \u00e8 sensato considerare due nodi equivalenti? Prendiamo due nodi formula_143 e formula_144 in uno spazio a tre dimensioni. L'idea intuitiva di \"deformazione\" di un nodo nell'altro corrisponde proprio ad una isotopia ambiente fra la funzione identit\u00e0 formula_145 ed un omeomorfismo formula_146 che porta il primo nodo nel secondo, cio\u00e8 tale che formula_147."}
{"id": "210535", "revid": "125452288", "url": "https://it.wikipedia.org/wiki?curid=210535", "title": "Mazzy Star", "text": "I Mazzy Star sono un gruppo musicale statunitense di genere alternative rock neopsichedelico, fondato da David Roback e Hope Sandoval ed attivo dalla fine degli anni ottanta al 1996 e in seguito riformato, dopo quindici anni, nel 2011.\nStoria.\nNel 1987 a Pasadena, durante un tour degli Opal con i The Jesus and Mary Chain, la bassista e cantante Kendra Smith decide di far perdere le proprie tracce. Il chitarrista David Roback (gi\u00e0 nei Rain Parade col fratello Steven) chiama a sostituirla una giovane cantautrice di cui aveva prodotto il disco d'esordio, Hope Sandoval. Al ritorno della Smith, Roback decide di lasciare gli Opal e di formare, con la Sandoval, un nuovo gruppo: i Mazzy Star. I due musicisti si suddividono i compiti, lei scrive i testi mentre Roback la musica.\nEsordiscono nell'aprile 1990 su Rough Trade con \"She Hangs Brightly\", compendio di stili diversi (si passa dal folk al blues, dalla psichedelia al Paisley Underground) sempre all'insegna dell'atmosfera sognante del dream pop. Nel settembre 1993 esce \"So Tonight That I Might See\" (Capitol Records). Sulla falsariga del precedente, l'album rafforza la vena dream pop, con canzoni come il singolo \"Fade Into You\", ballata acustica che riscuote grande successo. Il disco stesso entrer\u00e0 nella Top 40 statunitense. Terza uscita ufficiale del gruppo \u00e8 \"Among My Swan\", pubblicato nell'ottobre 1996 e da cui viene estratto il singolo di successo \"Flowers in December\".\nMai scioltosi ufficialmente, il gruppo si concede un lungo periodo di pausa. La cantante Hope Sandoval ha dato vita a una carriera solista di rilievo (iniziata nel 2001 con l'album \"Bavarian Fruit Bread\") e a diverse collaborazioni. Inoltre ha fondato con Colm \u00d3 C\u00edos\u00f3ig il gruppo Hope Sandoval &amp; The Warm Inventions. Roback collabora con Maggie Cheung per alcune tracce presenti nel film \"Clean\" (2004) e con Beth Orton (\"Central Reservation\", 1999). Nel 2009, dopo il suo utilizzo in uno spot per Virgin Media, il brano \"Into Dust\" (dall'album \"So Tonight That I Might See\") entra nelle classifiche britanniche, statunitensi e irlandesi.\nNell'ottobre 2011 Hope Sandoval annuncia, attraverso il proprio sito, la reunion del gruppo. Viene pubblicato il doppio singolo \"Common Burn/Lay Myself Down\", seguito da un singolo su 7\". Nel 2012 il duo intraprende un tour che tocca Stati Uniti ed Europa assieme ad altri musicisti, tra cui Colm \u00d3 C\u00edos\u00f3ig e Keith Mitchell. Nel luglio 2013 viene pubblicato il nuovo album del gruppo, il primo dopo 17 anni, \"Seasons of Your Day\", anticipato dal singolo \"California\", registrato tra la California e la Norvegia e prodotto dagli stessi David Roback e Hope Sandoval. Al disco, pubblicato dalla personale Rhymes of an Hour Records, collaborano anche Colm O'Ciosoig (My Bloody Valentine) e il chitarrista Bert Jansch, scomparso nel 2011.\nIl 25 Febbraio 2020, a causa di un cancro metastatico, muore David Roback.\nStile musicale.\nIl suono attinge alle precedenti esperienze del chitarrista accentuando per\u00f2 la dimensione di un pop etereo e onirico, reso particolare dalla voce tenue ed erotica della Sandoval che ricorda in alcuni momenti Nico con i Velvet Underground."}
{"id": "210536", "revid": "287204", "url": "https://it.wikipedia.org/wiki?curid=210536", "title": "Giovanni Battista Cirri", "text": "Biografia.\nAmmesso agli ordini sacri nel 1739, decide di proseguire la carriera musicale alla quale \u00e8 stato avviato dal fratello Ignazio (1711-1787), ma ha modo di studiare anche, a Bologna, con Giovanni Battista Martini.\n\u00c8 organista della cattedrale di Forl\u00ec dal 1759 fino ai primi anni sessanta. Sempre nel 1759 diviene membro della \"Accademia Filarmonica\".\nPochi anni dopo \u00e8 a Parigi, dove vengono pubblicate le sue prime opere, compresa una \"Sinfonia\" eseguita al \"Concerto spirituale\" del 5 aprile 1763.\nSi stabilisce a Londra nel 1764, impiegandosi come musicista da camera presso il Duca di York e come direttore di musica presso il Duca di Gloucester, cio\u00e8 il principe Guglielmo Enrico, fratello del re Giorgio III.\nSuona degli assoli al primo concerto pubblico londinese del diciottenne Wolfgang Amadeus Mozart e suona anche ai concerti di Johann Christian Bach e Karl Friedrich Abel, allora molto popolari.\nDurante il soggiorno londinese, compone molte opere per violoncello, comprese le \"Tre sonate per violoncello e basso continuo\", tuttora utilizzate in ambito didattico.\nNegli anni ottanta torna a Forl\u00ec, per aiutare il fratello, ormai sofferente, nell'opera di maestro di cappella della cattedrale.\nHa tuttavia occasione di viaggiare ancora e, nel 1782, \u00e8 primo violoncello nel celebre Teatro dei Fiorentini di Napoli.\nConclude la carriera come maestro di cappella nella cattedrale di Forl\u00ec, succedendo al fratello dall'anno 1787.\nLe sue opere, che in parte anticipano i modi di Luigi Boccherini, sottolineano spesso il virtuosismo del violoncello solo e stanno, pertanto, venendo riscoperte e riproposte dai grandi esecutori contemporanei, che tendono ad annoverarlo tra i compositori di stile ancora barocco.\nNel 2008 la citt\u00e0 di Forl\u00ec ha celebrato i 200 anni dalla morte del compositore organizzando un concerto di sue musiche, eseguite dal violoncellista Leonardo Sesenna e dal pianista Filippo Pantieri. Dal 2013 la rassegna concertistica forlivese \"Ravaldino in musica\" conferisce una borsa di studio intitolata a Cirri, riservata al miglior diplomato in musica antica presso il Conservatorio \"B. Maderna\" di Cesena per quell'anno.\nConvegni.\nIl 2 ottobre 2015, si tiene a Forl\u00ec una giornata internazionale di studi sulla figura e sull'opera di Giovanni Battista Cirri."}
{"id": "210537", "revid": "228587", "url": "https://it.wikipedia.org/wiki?curid=210537", "title": "Conti di mastro", "text": "I conti di mastro servono per determinare il saldo dei conti utilizzati nella redazione della partita doppia sul libro giornale, infatti i valori inseriti nei mastri sono gli stessi.\nL'esercizio amministrativo \u00e8 il periodo, solitamente coincidente con l'anno solare, durante il quale si monitorano i conti/sottoconti al fine della determinazione del bilancio di esercizio.\nI saldi sono calcolati al termine dell'esercizio amministrativo e sono dati dalla differenza tra i movimenti in dare e quelli in avere (o viceversa, a seconda delle eccedenze) e il risultato sar\u00e0 quello da inserire nel bilancio d'esercizio, il cui saldo finale pu\u00f2 essere ulteriormente considerato come il risultato di un \"grande mastrino\" (esiste infatti il conto di risultato: \"conto di risultato economico\" il cui saldo contiene l'utile o la perdita d'esercizio).\nAlcuni conti avranno movimenti esclusivamente in dare (costi), altri esclusivamente in avere (ricavi), altri ancora avranno movimenti sia in dare che in avere in quanto non sono classificati come conti economici ma come conti patrimoniali.\nUn semplice esempio di mastro \u00e8 il seguente: il conto \"prodotti c/vendite\" \u00e8 dato dalla somma dei ricavi ottenuti durante l'esercizio dall'azienda, \u00e8 quindi un conto economico con movimenti esclusivamente in avere; il conto \"materie c/acquisti\" \u00e8 dato dalla somma dei costi sostenuti durante l'esercizio dall'azienda, \u00e8 quindi un conto economico con movimenti esclusivamente in dare. Se in un certo periodo abbiamo 1000 e 2000 di vendite e 500 e 100 di acquisti significa che il saldo in avere del conto \"prodotti c/vendite\" \u00e8 \nformula_1 e il saldo in dare del conto \"materie c/acquisti\" \u00e8 formula_2"}
{"id": "210539", "revid": "767487", "url": "https://it.wikipedia.org/wiki?curid=210539", "title": "Libro giornale", "text": "Il libro giornale (o giornale), in ragioneria, \u00e8 uno dei libri di contabilit\u00e0 obbligatori per legge, come previsto dall'art. 2214 Codice Civile che recita \"L'imprenditore che esercita un'attivit\u00e0 commerciale deve tenere il libro giornale e il libro degli inventari. Deve altres\u00ec tenere le altre scritture contabili che siano richieste dalla natura e dalle dimensioni dell'impresa e conservare ordinatamente per ciascun affare gli originali delle lettere, dei telegrammi e delle fatture ricevute, nonch\u00e9 le copie delle lettere, dei telegrammi e delle fatture spedite. Le disposizioni di questo paragrafo non si applicano ai piccoli imprenditori.\".\nIl libro giornale deve essere tenuto e conservato a norma di legge da parte di tutti gli imprenditori commerciali (non piccoli) a prescindere dalla scelta degli stessi di aderire a regimi semplificati di contabilit\u00e0 (art. 18 D.P.R. 600/72) ai soli fini tributari.\nIn caso di fallimento dell'impresa commerciale, l'assenza delle scritture contabili obbligatorie ai sensi del Codice Civile, pu\u00f2 integrare una delle fattispecie indicate dall'art. 217 Legge Fallimentare, a prescindere dalla tenuta ordinata dei libri tributari a fini I.V.A.\nContenuto.\nEsso contiene le registrazioni di tutti i movimenti contabili di una ditta. Esistono vari modi di effettuare queste registrazioni, ma attualmente quello pi\u00f9 usato \u00e8 la partita doppia.\nSemplificando al massimo, si pu\u00f2 definire la partita doppia come un infinito insieme di scambi tra le attivit\u00e0 e le passivit\u00e0 dell'azienda. Ad esempio, quando si acquista della merce, lo scambio avviene tra il magazzino (che cresce) e la cassa (che cala); quando si paga un mutuo, lo scambio \u00e8 tra il calo delle disponibilit\u00e0 bancarie e l'alleggerimento del debito, ecc.\nRegistrazione.\nLa registrazione che si deve fare nel libro giornale \u00e8 solo l'indicazione delle attivit\u00e0 e delle passivit\u00e0 che variano per un dato importo. Quando il libro giornale viene compilato a mano, si scrive per l'acquisto di una merce \u201cMerce \"a\" Cassa per (importo)\u201d, il che significa che l'azienda possiede pi\u00f9 merce e meno contanti per lo stesso importo indicato. Nel contempo il contabile deve registrare il movimento anche nel libro mastro che \u00e8 una raccolta di conti, dove ogni conto rappresenta appunto una voce delle attivit\u00e0 o delle passivit\u00e0 della ditta.\nNell'esempio suddetto doveva registrare un'entrata nel conto merce ed un'uscita nel conto cassa.\nRedazione.\nIl libro giornale era un \u201cbollato\u201d, cio\u00e8 ogni suo foglio doveva essere bollato ufficialmente prima di venir usato. Ne consegue che non vi dovevano risultare correzioni o manomissioni. Finch\u00e9 lo si compilava a mano, l'unica correzione possibile di una scrittura era la registrazione della stessa \"al contrario\", ponendo i conti inizialmente in dare in avere, e i conti inizialmente in avere in dare, e scrivendo come descrizione, ad esempio, \"annullamento scrittura\"; successivamente veniva riscritta nel modo corretto.\nOggi il libro giornale viene redatto con il computer e le registrazioni contemporanee nei relativi \"conti\" avvengono automaticamente. In pratica, anche molti degli altri dati richiesti dalla legge per le registrazioni, vengono gestiti dal computer, come la data, la corretta denominazione del conto, la opportuna descrizione dell'operazione, la coerenza dell'importo ecc. \u00c8 per questo che la contabilit\u00e0 \u00e8 stata tra le prime attivit\u00e0 a servirsi degli elaboratori che hanno eliminato molte delle possibilit\u00e0 di errore umano prima esistenti. Oggigiorno infatti, grazie alla tecnologia informatica, il libro giornale viene redatto con programmi specifici, e questo permette di effettuare correzioni (ed integrazioni) finch\u00e9 non si procede alla stampa \"in definitivo\" del libro giornale.\nLegge italiana.\nNon vige pi\u00f9 l'obbligo di vidimazione ma devono essere applicate due marche da bollo ogni cento pagine se si tratta del libro giornale di una societ\u00e0 di persone o di una ditta individuale, una marca da bollo ogni cento pagine se si tratta di una Societ\u00e0 di capitali (in quanto queste ultime versano gi\u00e0 ogni anno a marzo la tassa vidimazione libri sociali alla Camera di Commercio).\nAttualmente, per le stampe relative all'anno di imposta 2012, l'importo della singola marca \u00e8 pari ad euro 16,00; \u00e8 importante ricordare che le marche da utilizzare sono quelle nuove autoadesive che hanno la banda con il codice a barre e data-ora di stampa.\nIl libro giornale deve essere stampato (o conservato in modalit\u00e0 elettronica secondo le disposizioni della Deliberazione CNIPA 11/2004) entro tre mesi dal termine per la presentazione della dichiarazione annuale sui redditi."}
{"id": "210540", "revid": "1659232", "url": "https://it.wikipedia.org/wiki?curid=210540", "title": "Linea di campo", "text": "In fisica, una linea di campo di un campo vettoriale \u00e8 una curva ideale che ha come tangente in ogni punto la direzione del vettore del campo stesso; talvolta pu\u00f2 coincidere con una linea di forza (come accade ad esempio per il campo gravitazionale e per il campo elettrostatico) mentre altre volte i due tipi di linea rimangono distinti (campo magnetostatico, che per definizione \u00e8 puramente deflettente e quindi genera una forza in direzione ortogonale a quella del campo stesso che l'ha provocata). Per ogni punto passa una sola linea di campo che perci\u00f2 si pu\u00f2 dire univocamente definita.\nL'insieme delle linee del campo magnetico \u00e8 detto spettro magnetico.\nVisualizzazione.\nGeneralmente le linee di campo, ad esempio nel caso di un campo elettrico, vengono disegnate radialmente rispetto alla carica che genera il campo. Esse sono orientate uscenti se la carica \u00e8 positiva, entranti se la carica \u00e8 negativa. Il verso del campo viene indicato tramite un'opportuna freccia. \nIl numero di linee di campo che vengono disegnate \u00e8 anche un indice quantitativo dell'intensit\u00e0 del campo stesso.\nIn un campo elettrostatico le linee di campo non possono essere chiuse. Se per assurdo ci fosse una linea di campo chiusa, la circuitazione del campo lungo tale linea sarebbe \"non\" nulla, in contrasto con la conservativit\u00e0 del campo elettrico.\nIn un campo elettrostatico le linee di campo sono dunque linee \"aperte\" e hanno inizio o fine su una carica. Il verso di tali linee \u00e8 sempre quello che va dalla carica positiva a quella negativa.\nUn errore molto comune \u00e8 quello di pensare che le linee di flusso di un campo solenoidale siano sempre curve chiuse. Tale condizione, seppur sufficiente a dar vita a un campo di tale natura, non \u00e8 strettamente necessaria."}
{"id": "210544", "revid": "1329409", "url": "https://it.wikipedia.org/wiki?curid=210544", "title": "Sebastiano Romanello", "text": ""}
{"id": "210559", "revid": "88740", "url": "https://it.wikipedia.org/wiki?curid=210559", "title": "Battaglia di Ravenna (1512)", "text": "La battaglia di Ravenna fu una delle battaglie combattute durante il periodo che dalla Lega di Cambrai aveva portato alla Lega Santa e si svolse domenica 11 aprile 1512 (giorno di Pasqua) nei pressi della citt\u00e0 romagnola. I francesi comandati da Gaston de Foix, famoso in seguito come \"Folgore d'Italia\", e le truppe della Lega Santa, guidate dal vicer\u00e9 di Napoli Raimondo de Cardona e dal generale pontificio Fabrizio I Colonna, si scontrarono in un luogo posto lungo la riva del fiume Ronco (quasi alla confluenza col Montone), pochi chilometri a sud della citt\u00e0.\nInsieme a quella di Marignano fu la pi\u00f9 grande battaglia delle Guerre d'Italia: vi parteciparono tutti i pi\u00f9 noti condottieri dell'epoca tra cui Antonio di Leyva, Fernando d'Avalos Marchese di Pescara, Ettore Fieramosca, Romanello da Forl\u00ec, Giovanni Capoccio, Raffaele de' Pazzi, Francisco de Carvajal, Fanfulla da Lodi nell'esercito della Lega Santa; Carlo III di Borbone, Teodoro Trivulzio, il cavalier Baiardo, Odet de Foix, Federico Gonzaga, Cesare Martinengo, Jacques de La Palice, Yves d'Alegre, Alfonso I d'Este, Gaston de Foix da parte francese.\nNel 1557, a commemorare l'evento, venne eretta per volere del Presidente di Romagna Pierdonato Cesi, futuro cardinale, la cosiddetta \"Colonna dei Francesi\".\nAntefatti.\nLa Lega di Cambrai.\nNell'anno 1508 l'Imperatore Massimiliano I d'Asburgo discese in Italia deciso a recarsi a Roma per l'incoronazione imperiale. A tal proposito chiese al Senato Veneziano il permesso di attraversare i territori della Serenissima, permesso che gli fu accordato con il divieto di portare con s\u00e9 il proprio esercito o parte di questo. Tuttavia Massimiliano contava di occupare il Friuli, sottraendolo all'influenza veneta, cos\u00ec ordin\u00f2 in gennaio l'invasione del Cadore che venne facilmente occupato; da l\u00ec raggiunse Trento dove si fece incoronare Imperatore il 4 febbraio; seguirono la capitolazione di Verona e la resa di Vicenza.\nNel marzo dello stesso anno Venezia reag\u00ec inviando nel Cadore Bartolomeo d'Alviano che sconfisse gli Imperiali nella battaglia di Rusecco, per poi occupare Pordenone, Gorizia, Trieste e Fiume. L'offensiva imperiale era fallita, Venezia si assicurava l'egemonia indiscussa nei territori orientali dell'Italia settentrionale.\nLa clamorosa vittoria delle truppe veneziane sull'esercito imperiale diede impulso ai progetti del Papa Giulio II che gi\u00e0 dal 1504 ventilava l'idea di imporre un freno all'espansione veneziana successiva alla spartizione degli ex territori del Ducato di Romagna dopo la caduta di Cesare Borgia. A tal proposito il 10 dicembre del 1508 veniva stipulato a Cambrai, nel nord della Francia, un patto tra il Regno di Francia, il Sacro Romano Impero, lo Stato Pontificio, la Spagna, il Regno d'Ungheria, il Regno d'Inghilterra e diversi stati italiani, una grande alleanza in chiave anti-turca. Tuttavia il vero obbiettivo erano i territori della Serenissima, cos\u00ec fu apposta la clausola che prima di intraprendere una qualsiasi azione contro i Turchi sarebbe stato necessario ridimensionare i confini della Repubblica di Venezia. Il piano di spartizione dei partecipanti alla Lega prevedeva che alla Francia spettasse la Lombardia orientale; all'Impero il Veneto, il Trentino e il Friuli; alla Spagna i porti di Puglia; al regno d'Ungheria la Dalmazia; al Ducato di Savoia Cipro; a Firenze Pisa; a Mantova Peschiera, Asola e Lonato; a Ferrara il Polesine; a Roma la citt\u00e0 di Ravenna. L'inizio delle ostilit\u00e0 fu fissato per il 1\u00ba di aprile dell'anno successivo. Il 14 maggio del 1509 l'esercito francese, guidato da Luigi XII, annient\u00f2 l'esercito veneziano nella battaglia di Agnadello, sconfitta che determin\u00f2 di l\u00ec a poco l'occupazione da parte degli alleati dei territori previsti dal patto.\nLuigi XII occup\u00f2 Bergamo, Brescia e Cremona, attenendosi a quanto stipulato; era di fatto il padrone di tutta la Val Padana. Inoltre la disfatta dell'esercito dell'Imperatore Massimiliano I a Padova comport\u00f2 la fine dell'ingerenza asburgica nelle terre italiane. Le armate imperiali non sarebbero pi\u00f9 discese in Italia sotto i vessilli del Sacro Romano Impero fino al 1516, lasciando cos\u00ec priva d'interferenze e contrappesi la dominazione francese nell'Italia settentrionale.\nLa svolta antifrancese.\nGiulio II non poteva sopportare che il Re di Francia disponesse a proprio piacimento di buona parte della penisola e cos\u00ec nel febbraio del 1510 il papa sciolse la Lega di Cambrai, revoc\u00f2 la scomunica alla Serenissima e l'anno dopo, il 5 ottobre del 1511, a Roma, Spagna, Venezia e il Papa si alleavano in funzione antifrancese nella Lega Santa. Venezia riconquist\u00f2 rapidamente buona parte dei territori dello Stato da Tera tra cui Brescia. Luigi XII intanto raccolse un'armata di ventimila uomini, pronta ad essere inviata in Italia e destinata a ricevere ulteriori apporti di truppe durante il tragitto. Al comando di tale esercito pose il nipote ventitreenne Gaston de Foix, duca di Nemours.\nLa \"Folgore d'Italia\".\nL'armata francese penetr\u00f2 in val padana agli inizi del 1512. Gaston de Foix entr\u00f2 in Bologna il 4 febbraio; successivamente intercett\u00f2 e travolse l'esercito veneziano presso Valeggio; il 18 febbraio entr\u00f2 in Brescia dove lasci\u00f2 che le sue truppe massacrassero l'intera guarnigione, i civili, e saccheggiassero la citt\u00e0. Bergamo si arrese senza combattere, i cittadini pagarono sessantamila ducati all'armata francese perch\u00e9 risparmiasse la citt\u00e0. In meno di due mesi la Lombardia orientale tornava nella sfera francese. Gaston de Foix mosse allora verso Finale dove ordin\u00f2 alle sue truppe di convergere. Il maltempo e la conseguente inagibilit\u00e0 delle strade lo costrinse a liberarsi di tutti i pezzi d'artiglieria. Da l\u00ec punt\u00f2 su Ravenna esortato dallo stesso Luigi XII, che temeva la pressione dell'Inghilterra e dell'Impero lungo i confini del Regno. Il sovrano gli chiedeva di procurar battaglia quanto pi\u00f9 rapidamente possibile. Il generale aveva al suo comando quattromila fanti italiani, quattromila lanzichenecchi tedeschi, ottomila tra guasconi e picchieri piccardi delle \"Bande\" e quasi milleseicento lance. A questi si sarebbero presto aggiunti i rinforzi portati da Alfonso I d'Este, tra cui 50 pezzi d'artiglieria. Il piano d'avanzata prevedeva una battaglia che annientasse l'armata della Lega Santa, la discesa a Roma e la detronizzazione di Giulio II.\nSe i francesi cercavano ardentemente la battaglia che aprisse loro la via di Roma, l'esercito della Lega Santa faceva tutto il possibile per sottrarsi allo scontro. Raimondo de Cardona sapeva chiaramente che le sue forze erano numericamente inferiori: diecimila fanti spagnoli, quattromila fanti italiani, millecinquecento cavalleggeri e millesettecento lance; poteva comunque contare su un maggior vettovagliamento e soprattutto sul supporto che borghi e citt\u00e0 gli avrebbero offerto. L'armata ispano-pontificia si ritir\u00f2 quindi verso Ravenna, passando per Bubano, Bagnara, Castel Bolognese; tallonata passo passo dall'esercito francese che dimostr\u00f2 una ineguagliata velocit\u00e0 di spostamento, conquistando Solarolo, Cotignola e Granarolo. Giunto nei pressi di Ravenna, il Foix ordin\u00f2 l'assedio di Russi: il paese fu saccheggiato e la sua popolazione trucidata. L'esercito francese era riuscito a posizionarsi tra l'esercito della Santa Lega e le mura di Ravenna, bloccando cos\u00ec la strada all'esercito ispano-pontificio verso la citt\u00e0. Tuttavia Marcantonio Colonna al comando di seicento fanti spagnoli, cento lance e un centinaio di cavalleggeri riusc\u00ec a passare il blocco e ad entrare in Ravenna. Le sue truppe avrebbero fatto da rinforzo alla milizia cittadina in caso d'assedio.\nIl 7 aprile 1512 i francesi si accamparono Gattinelle, poco fuori dalla citt\u00e0 di Ravenna.\nLa Battaglia.\nI due eserciti.\nL'accampamento degli ispano-pontifici era protetto da un lato dal Ronco. Perpendicolare al fiume era stato scavato un fossato e con la terra rimossa era stato ricavato un terrapieno disposto come protezione lungo i tre lati scoperti. Lungo il ciglio del fossato Pietro Navarro aveva disposto delle carrette sormontate da spiedi e falcioni al fine di neutralizzare la carica della cavalleria francese. Era convinzione dei comandi italiani che disporre di un campo ben fortificato equivalesse gi\u00e0 ad un principio di vittoria. L'esercito della Lega Santa la mattina dell'11 aprile 1512 contava milleseicento lance, millecinquecento cavalleggeri, diecimila fanti spagnoli, quattromila fanti italiani e ventiquattro pezzi d'artiglieria. Ottocento uomini d'arme furono posti in prima fila al comando di Fabrizio Colonna, alla loro destra seimila fanti spagnoli; dietro Raimondo de Cardona con altri seicento uomini d'arme e un secondo squadrone di quattromila spagnoli; una terza fila di quattrocento uomini d'arme al fianco dei quali quattromila fanti italiani e in posizioni leggermente arretrata i cavalleggeri. Per un totale di circa diciassettemila unit\u00e0 a cui si sarebbero aggiunte le quasi duemila unit\u00e0 che presidiavano Ravenna comandate da Marcantonio Colonna.\nL'esercito francese si formava di quasi milleseicento lance, tremila arcieri a cavallo e cavalleggeri, ottomila tra le fanterie guasconi e piccarde, cinquemila lanzichenecchi, cinquemila fanti italiani e cinquanta pezzi d'artiglieria. Gaston de Foix schier\u00f2 le truppe in un semicerchio. Le artiglierie furono disposte all'avanguardia e poste sotto il comando diretto del Duca d'Este, protette da settecento cavalieri affiancati dai lanzichenecchi, alla loro sinistra prese posizione il resto della fanteria e pi\u00f9 in avanti i battaglioni di cavalleria pesante dei gendarmi. La retroguardia era composta di altri seicento cavalieri agli ordini del comandante Yves d'Alegre. L'armata contava all'incirca venticinquemila uomini.\nSi fronteggiavano da una parte le migliori cavallerie d'Europa, dall'altra le fanterie pi\u00f9 temute. I fanti spagnoli avevano acquistato nel corso delle guerre nel napoletano fama di invincibilit\u00e0, i loro battaglioni misti erano formati da picchieri, archibugieri e fanti leggermente corazzati armati di daghe, alabarde e pugnale; erano queste le formazioni che poi prenderanno poi il nome di \"tercio\". Il loro modo di combattere fu ispirato dagli svizzeri che al seguito di Carlo VIII erano scesi in Italia diciotto anni prima. La creazione di una tale fanteria divenne indispensabile dopo la sconfitta che gli spagnoli patirono a Seminara: abituati alla guerra contro i mori i contingenti spagnoli erano scarsamente corazzati, armati alla leggera e poco adatti agli scontri campali. La cavalleria francese non ebbe alcun problema a travolgerli. Consalvo de Cordoba, che combatt\u00e9 a Seminara, si rese immediatamente conto che contro uno Stato europeo come la Francia, pesantemente armato e estremamente aggressivo, le truppe che avevano conquistato l'Andalusia non sarebbero servite a nulla. Studiando il modo di guerreggiare dei picchieri svizzeri, il Gran Capitano riorganizz\u00f2 le sue truppe, senza per\u00f2 eclissare i tratti tipici delle fanterie spagnole, cio\u00e8 l'agilit\u00e0 e la mobilit\u00e0 dei reparti. Ci\u00f2 che ne scatur\u00ec furono delle formazioni d'incredibile efficacia. I \"tercio\" sconfissero i francesi a Cerignola, Garigliano e nella terza battaglia di Seminara. In poco tempo la fanteria divenne l'ossatura dell'esercito spagnolo. Questi reparti combinati con la cavalleria leggera dei ginetti supplirono alla scarsa efficienza della cavalleria pesante iberica che non era assolutamente paragonabile n\u00e9 a quella italiana n\u00e9 tanto meno ai gendarmi francesi.\nLe fanterie francesi non erano troppo reputate. Il Regno di Francia faceva infatti affidamento su truppe mercenarie, soprattutto le fanterie svizzere, che dopo le vittorie di Grandson, Morat e Nancy erano considerate le migliori d'Europa, l'unica sconfitta di rilievo che patirono fu contro l'armata di Luigi XI a St. Jakob an der Birs dove per\u00f2 l'armata francese sub\u00ec il doppio delle perdite di quella svizzera. Altri mercenari sovente impiegati erano i lanzichenecchi, originari dei territori meridionali dell'Impero. Le fanterie propriamente francesi erano decisamente pi\u00f9 scarse e meno avvezze alla guerra. Le \"Bande\" cio\u00e8 i fanti della Francia del nord che avevano combattuto nelle regioni delle Ardenne non brillavano per disciplina trattandosi in gran parte di battaglioni raccogliticci di avventurieri, briganti e fuggiaschi, pi\u00f9 adatti a razzie e imboscate che non alle battaglie. I guasconi godevano di maggior prestigio, Biagio de Monluc, anche lui guascone, anni dopo ne dir\u00e0 cos\u00ec: \u00abSi dice che io sia un francese impaziente, e per di pi\u00f9 guascone, che \u00e8 ancora pi\u00f9 impaziente del primo, ma anche pi\u00f9 ardito degli altri\u00bb sostenendo poi che nove fanti guasconi valgono quanto venti francesi; tuttavia anche queste formazioni non erano paragonabili alle fanterie spagnole, tedesche o svizzere. Settore in cui la Francia non temeva confronti era invece la cavalleria. I gendarmi francesi, cavalieri pesantemente corazzati, armati di lancia, spada e svariate armi da mischia, montati su enormi destrieri bardati, formavano le \"Compagnie d'Ordinanza\": squadroni permanentemente in servizio, armati e stipendiati dallo stesso Re di Francia. Le prime Compagnie d'Ordinanza risalivano alla met\u00e0 del XV, avevano combattuto e vinto a Formigny, Castillon, Saint-Aubin-du-Cormier, Montlh\u00e9ry, Seminara, Fornovo, Novara, Agnadello. Gli spagnoli li avevano sconfitti nelle Puglie tre volte, ma mai in uno scontro campale, in campo aperto. Erano sicuramente le migliori unit\u00e0 di cavalleria d'Europa.\nIl contributo estense era scarso nei numeri, ma fondamentale nel salto qualitativo che permetteva all'armata francese. Alfonso d'Este aveva rapidamente inteso l'importanza delle artiglierie, i cannoni prodotti nei suoi stabilimenti ferraresi erano decisamente pi\u00f9 efficaci di ogni altra artiglieria prodotta in Italia. Avevano gi\u00e0 dato ottima prova della loro efficacia distruttiva a Polesella e all'assedio di Legnano, che fu bombardata per otto giorni consecutivi. A Ravenna il duca di Ferrara schier\u00f2 otto cannoni grossi (lunghi circa che potevano sparare palle di ), quattro cannoni sacri (lunghi circa 3 metri con una gittata di ), sei colubrine e dodici falconetti.\nI preparativi.\nLe artiglierie di Alfonso I d'Este iniziarono il bombardamento di Ravenna venerd\u00ec 9 aprile. I cannoni per\u00f2 non sortirono l'effetto sperato, le mura ressero piuttosto bene e l'unica breccia aperta non misurava pi\u00f9 di trenta braccia. Marcantonio Colonna si adoper\u00f2 immediatamente ed ordin\u00f2 che fosse eretto un terrapieno a tamponare la breccia. L'assalto francese non riusc\u00ec definitivo, Gaston de Foix decise allora di risparmiare le truppe per la battaglia campale ormai prossima. L'esercito ispano-pontificio aveva fatto campo tre miglia fuori Ravenna, in localit\u00e0 Molinaccio e cominci\u00f2 le operazioni di fortificazione. Gaston de Foix radun\u00f2 i propri comandanti e nel consiglio che ne segu\u00ec fu stabilito di dar battaglia quanto prima poich\u00e9 sarebbe stato impossibile perseverare nell'assedio con l'esercito nemico alle spalle; venne dato l'ordine di costruire un ponte di barche sul fiume Ronco al fine di far passare agilmente la cavalleria e l'artiglieria estense. Nei sopralluoghi che impegnarono i francesi nelle prime ore del mattino di domenica 11 aprile Gaston de Foix, secondo quanto riportato da Michelet, incontr\u00f2 alcuni generali spagnoli e disse loro: \u00abSignori, io mi appresto ad attraversare il fiume e giuro su Dio che non riattraverser\u00f2 finch\u00e9 il campo sar\u00e0 vostro, o mio\u00bb.\nDate le disposizioni ai vari ufficiali, il generale francese parl\u00f2 al suo esercito come riportato dal Guicciardini:\nInfiammati cos\u00ec gli animi dell'armata Gaston de Foix scelse trenta cavalieri e si port\u00f2 nei pressi dell'accampamento pontificio e sfid\u00f2 il Cardona a battersi in duello al fine di risolvere la questione. Sfida che fu puntualmente rifiutata, fatta pi\u00f9 per gusto cavalleresco che altro poich\u00e9 era impensabile che la battaglia si risolvesse in un singolo duello.\nQuel giorno il giovane generale avrebbe combattuto senza elmo e con il braccio destro scoperto fino al gomito, per voto alla sua dama.\nL'esercito francese avanz\u00f2 compatto fino a duecento metri del fossato nemico. Le artiglierie iniziarono a tuonare.\nIl cannoneggiamento.\nAlfonso d'Este possedeva sia un parco artiglierie invidiabile, sia un'approfondita conoscenza dei cannoni e del loro potenziale, cos\u00ec constatando che il bombardamento non dava i risultati sperati poich\u00e9 il grosso delle scariche finiva contro i carri falcati ideati dal Navarro, distruggendone la linea difensiva ma esaurendosi prima di penetrare nell'accampamento nemico; decise di spostare una parte delle artiglierie sul lato del Ronco. La manovra fu eseguita senza che gli spagnoli se ne potessero accorgere perch\u00e9 le linee di picchieri nascosero i movimenti. Il tiro incrociato risult\u00f2 fatale. Le artiglierie battevano il campo ispano-pontificio sia di fronte che di lato. Le fanterie non potendosi spostare si sdraiarono a terra, scoprendo cos\u00ec i reparti di cavalleria che furono falciati dalle scariche dei cannoni. In moltissimi morirono, gli ufficiali supplicarono pi\u00f9 volte che venisse ordinata la carica, ma i comandi spagnoli gli intimarono di attendere e ancora le scariche schiantavano uomini e cavalli.\nL'attacco.\nIl cannoneggiamento sulla cavalleria divenne insostenibile. In troppi cadevano mentre l'esercito francese avanzava schivando agilmente le cannonate spagnole. Fabrizio Colonna, capitano della cavalleria, chiese ancora che l'ordine della carica fosse dato e all'ennesimo rifiuto del Navarro si rivolse ai suoi battaglioni:\n e detto ci\u00f2, contravvenne alle disposizioni dei comandi spagnoli ordinando la carica. I battaglioni per\u00f2 uscirono dal campo in modo disordinato, seguiti da tutta la cavalleria, il Navarro allora non pot\u00e9 che ordinare ai suoi fanti di avanzare.\nI gendarmi francesi caricarono immediatamente, il cozzo che segu\u00ec allo scontro delle due cavalleria fu tremendo. La cavalleria francese, nettamente superiore a quella avversaria, travolse e ruppe i battaglioni ispano-pontifici.\nAnche le fanterie entravano nel frattempo nello scontro. Il terreno pianeggiante e privo di ostacoli scopriva integralmente i reparti che non avevano modo di ripararsi. I lanzichenecchi si abbatterono sui quadrati spagnoli, la lotta che ne segu\u00ec fu sanguinosa ed incerta, l'ufficiale tedesco Jacob Empser cadde nel duello con la controparte spagnola, Cristobal de Zamudio. La fanteria spagnola, pur privata dell'apporto di cavalleria e artiglieria resisteva ferocemente agli assalti dei francesi, le picche respingevano i cavalli e gli archibugieri sparavano sui cavalieri. I quadrati tedeschi, pi\u00f9 corazzati e meno agili, soffrivano della scarsa mobilit\u00e0, gli spagnoli s'insinuavano strisciando tra le fitte file dei picchieri e l\u00ec con pugnali e daghe mietevano strage di lanzichenecchi. I fanti guasconi urtarono contro quegli italiani che riuscirono a ributtarli indietro soffocandone lo slancio, sarebbero stati sicuramente battuti se non fosse intervenuto uno squadrone di gendarmi capitanato da Yves d'Alegre, che scombin\u00f2 i quadrati italiani; nella carica il capitano francese vide il figlio Viverois cadere morto e non sopportando tale sciagura si gett\u00f2 furioso contro gli italiani, uccidendone in gran numero prima di morire anche lui. I quadrati piccardi invece arretravano sotto l'urto degli spagnoli. Intanto la cavalleria della Lega Santa veniva completamente distrutta, furono catturati Fernando d'Avalos, comandante dei cavalleggeri, il cavaliere Giovanni Capoccio, Romanello da Forl\u00ec, Fanfulla da Lodi e pure Fabrizio Colonna, il quale si arrese al Duca di Ferrara con la promessa che questi non l'avrebbe ceduto ai francesi.\nDurante la mischia Alfonso d'Este venne avvertito dai suoi uomini che le sue artiglierie stavano colpendo indistintamente sia gli spagnoli che i francesi, il marchese di Ferrara rispose che si facesse fuoco senza paura di sbagliare, poich\u00e9 considerava tutti suoi nemici. Tuttavia tale evento \u00e8 riportato solo da Paolo Giovio.\nDell'esercito della Lega Santa rimanevano ben pochi reggimenti, ma le fanterie spagnole continuavano a resistere tenaci, battuti i lanzichenecchi, si portarono in soccorso dei fanti italiani, a questo punto per\u00f2 dovettero subire le cariche della cavalleria francese e le scariche dell'artiglieria estense prive di ogni copertura. Non potendo pi\u00f9 reggere la moltitudine di nemici che ormai lo circondava il contingente spagnolo inizi\u00f2 a indietreggiare, finch\u00e9 l'ennesima carica sfond\u00f2 i quadrati e i fanti si diedero alla fuga. Nel frattempo erano stati catturati lo stesso Navarro e il Cardinale Giovanni dei Medici, futuro papa. L'armata delle Lega Santa era ormai rotta e battuta, solo un quadrato di \"tercios\" spagnoli si ritirava in ordine di marcia.\nDopo otto ore di scontri la battaglia poteva dirsi conclusa, la vittoria francese era definitiva.\nLa morte di Gaston de Foix.\nIl quadrato spagnolo indietreggiava compatto, Gaston de Foix non poteva permettere che quel contingente, seppur battuto, si allontanasse dal campo di battaglia in perfetto ordine di marcia. Il generale francese allora si mise alla testa di un'ultima furiosa carica, dettata pi\u00f9 dalla foga di annientare completamente l'armata nemica che non da ragioni tattiche. I cavalieri che lo seguirono erano pochi e partirono in ritardo. Gaston de Foix venne circondato dai fanti spagnoli, che lo disarcionarono colpendolo al fianco con una lancia (secondo altri invece il francese cadde di cavallo e gli spagnoli lo finirono che era a terra). In ogni caso il giovane generale fu colpito pi\u00f9 volte, il corpo contava pi\u00f9 di un centinaio di ferite, di cui quindici al viso. Accanto a lui restava il cugino Odet de Foix, che gli era andato dietro, colpito pi\u00f9 di venti volte e gravemente ferito.\nLa morte del Foix, che in due mesi aveva acquistato fama di uomo d'arme eccezionale, comandante spietato e tattico raffinato, sconvolse i francesi che, giulivi per la grandiosa vittoria, si ritrovarono a piangere sul corpo del giovane comandante. La perdita di un generale di tale valore vanificava da sola la vittoria. Non a caso Guicciardini scrisse in proposito che: \nPierre Terrail, detto il Baiardo, amico di Gaston de Foix e cavaliere nella giornata di Ravenna, scrisse il 14 aprile allo zio Laurent Aleman, vescovo di Grenoble una lettera in cui si leggeva: \nAntonio Grumello nelle sue cronache comment\u00f2 la battaglia di Ravenna e la morte di Gaston de Foix scrivendo: \nIl Guicciardini, ancora nella sua Storia d'Italia scriver\u00e0:\nIl generale francese, che era molto ben voluto dai suoi soldati, era un ottimo cavaliere e un comandante eccellente, giovane, di animo impetuoso e violento, irruente e spavaldo, incline alle razzie e ai saccheggi e per nulla pietoso nei confronti degli sconfitti.\nConseguenze della battaglia.\nLa battaglia di Ravenna inaugur\u00f2 un'era nuova nel modo di guerreggiare, per la prima volta si era ricorsi al massiccio utilizzo di artiglierie da campo. Fino a quel momento l'arte della guerra espressa dai condottieri italiani si basava sulla difesa, sull'opportunit\u00e0 di disporre di un campo ben fortificato che permettesse di assorbire l'urto nemico per poi passare repentinamente al contrattacco. Tale tattica aveva portato pi\u00f9 volte a risultati incredibili, come fu per la schiacciante vittoria di Cerignola, quando dietro consiglio di Prospero Colonna, Consalvo de Cordoba schier\u00f2 i suoi uomini, inferiori di numero, dietro un fosso e il relativo terrapieno. L'utilizzo dei cannoni sconvolse questa teoria e soprattutto ribalt\u00f2 i rapporti etici che stavano alla base della cavalleria. Il cannone schiantava indistintamente cavalieri e fanti, nobili e popolani. Da questa data il ricorso alle artiglieria sarebbe stato sempre pi\u00f9 frequente, non a caso il vero vincitore delle giornata fu Alfonso d'Este che diede prova inequivocabile del valore bellico delle sue artiglierie. Un altro fattore strettamente legato all'utilizzo dei cannoni \u00e8 il numero dei morti che a Ravenna fu altissimo se paragonato con le battaglie precedenti, le stime contano pi\u00f9 di quindicimila morti totali, fino a conteggi che raggiungono perfino i ventimila. Caddero i due terzi dell'armata ispano-pontificia che si pot\u00e9 considerare annientata; un terzo dei francesi rimase sul campo.\nRaimondo de Cardona e Francisco de Carvajal fuggirono prima che la battaglia finisse, il generale spagnolo certo ormai della sconfitta, non si ferm\u00f2 finch\u00e9 non raggiunse la pi\u00f9 sicura Ancona. I capitani e gli ufficiali Fabrizio Colonna, il Marchese di Pescara, Malatesta Baglioni, Pietro Navarro, Giovanni Capoccio, Romanello da Forl\u00ec, Antonio de Leyva e molti altri furono presi prigionieri; tra quelli che morirono sul campo vi furono Cristoforo di Zamudio (alcade di Burgos e capitano degli arcieri) e Raffaelle Pazzi.\nDa parte francese caddero Yves d'Alegre, Gran Capitano di Francia, e il figlio Viverois; Jacopo d'Empser, connestabile dei lanzichenecchi; Alleman de Mollard comandante dei guasconi, oltre naturalmente a Gaston de Foix. Jacques de La Palice, Odet de Foix, Federico Gonzaga da Bozzolo furono feriti.\nDella violenza inusuale e della grandiosit\u00e0 della battaglia parla sempre il Guicciardini nella sua \"Storia d'Italia\":\nAlla notizia della vittoria francese la citt\u00e0 di Ravenna si vide spoglia di ogni difesa e decise di trattare la resa, nonostante gli ammonimenti di Marcantonio Colonna. I primi ad entrare nella citt\u00e0 furono i guasconi che vi penetrarono con la scusa di dover far acquisti per il campo. I ravennati, rassicurati dall'accordo, non si opposero. Nel giro di qualche ora entrava in Ravenna una fiumana di fanti e cavalieri, ancora accaldati e nervosi per la battaglia, urlante i nomi di Gaston de Foix e d'Yves d'Alegre. La citt\u00e0 fu saccheggiata, come era stato promesso dal Foix prima dello scontro. I battaglioni sciamarono inarrestabili per le vie cittadine poich\u00e9 gran parte dei loro capitani era morta e non c'era nessuno che ne tenesse a freno l'ingordigia. Furono depredate le chiese e le basiliche, rubati gli argenti, gli ori, e i paramenti sacri; gli abati e i monaci furono passati a fil di lama, le monache violentate; le case e le botteghe distrutte, alla fine si contarono pi\u00f9 di duemila morti. Di quanto accadde da una chiara descrizione Sebastiano Menzocchi nelle sue \"Cronache\":\nLa Palice assunse il comando dell'esercito francese, tuttavia le gravi perdite sofferte nella battaglia non permisero al generale di proseguire l'avanzata verso Roma, inoltre Giulio II aveva sollecitato il cardinale Schiner a muovere in Lombardia alla testa di diciassettemila uomini. Gli svizzeri trovarono la regione totalmente sguarnita e poterono agilmente occupare le roccaforti francesi spingendosi fino ai territori piemontesi. L'esercito francese fu richiamato al nord, ma ormai il suo potenziale bellico era stato duramente intaccato. Entro la fine del giugno dell'anno 1512 gli svizzeri cancellarono la presenza francese in Lombardia.\nIl feretro di Gaston de Foix fu portato a Milano, passando per Bologna. Lo seguiva un corteo di cento cavalieri francesi vestiti di nero, altri cavalieri seguivano portando gli stendardi conquistati al nemico. Il corpo fu sepolto nel Duomo di Milano. Nel 1515 il Bambaja inizi\u00f2 i lavori per la monumentale tomba del generale che mai termin\u00f2. Il coperchio del monumento funebre che riproduce i tratti del giovane \u00e8 conservato nel Castello Sforzesco di Milano."}
{"id": "210561", "revid": "767487", "url": "https://it.wikipedia.org/wiki?curid=210561", "title": "Tina Allori", "text": "Biografia.\nDebutt\u00f2 alla radio negli anni quaranta lanciando motivi come \"Notte e d\u00ec\" e \"Fiorin fiorello (l'amore \u00e8 bello vicino a te)\", durante la guerra entra a far parte dell'orchestra diretta da Arturo Strappini, nei programmi periodici che l'EIAR poi RAI, trasmette con cadenza bisettimanale, sino al 1956. Nel 1952 apparve nel film \"La donna che invent\u00f2 l'amore\" diretto da Ferruccio Cerio, prodotto dal cognato Oscar Brazzi, con Rossano Brazzi protagonista.\nNel 1953 entra a far parte dell'orchestra diretta da Armando Fragna che trasmetteva alla Radio Rai con frequenza bisettimanale avendo in repertorio canzoni come \"In un palco della scala\", \"Serenata del vagabondo\", \"La samba dell'uccellino\", \"La venditrice di canzoni\", \"L'amore non vuol chiacchiere\" ed altre che per\u00f2 non ha mai inciso.\nNel 1954 venne definita \"miglior voce nuova\" d'Italia in un concorso bandito dalla radio. Partecip\u00f2 al Festival di Sanremo 1957 arrivando in finale con \"Intorno a te\". Nel 1959 si impose al Festival di Vibo Valentia con la canzone \"Il ciel sei tu\".\nDivenuta popolarissima, soprattutto all'estero, si trasfer\u00ec negli Stati Uniti dove continu\u00f2 a riscuotere successi.\nSposata con il giornalista d'origine senese Mario Salinelli.\nTra i suoi brani maggiormente ricordati figura anche \"Nuvola per due\", scritta da Umberto Bindi.\nSi esib\u00ec per l'ultima volta in Svezia nel 1982."}
{"id": "210562", "revid": "125693318", "url": "https://it.wikipedia.org/wiki?curid=210562", "title": "Fiorella Bini", "text": "Biografia.\nFiglia del famoso paroliere Bixio Cherubini, debutta alla radio nel 1953, cantando nell'orchestra del maestro Pippo Barzizza; pi\u00f9 tardi entra nell'orchestra del maestro Cinico Angelini.\nNel 1955 vinse il concorso \"La Maschera d'Oro\" e firma un contratto discografico con la Polydor; nel 1957 partecipa al Festival di Sanremo con \"Estasi\" e \"Raggio nella nebbia\".\nNello stesso anno ottiene un buon successo anche con \"Questo \u00e8 amore\", cover di \"That's amore\", canzone molto nota nell'interpretazione di Dean Martin e tradotta da Tata Giacobetti.\nNel 1958 vince il Primo Premio al \"Festival della Canzone della Citt\u00e0 di La Spezia\" con la canzone\" \"Anche gli angeli piangono\"\" di A.Nunziante e A.Olivares.\nNel 1959 partecipa al primo Burlamacco d'Oro a Viareggio; nello stesso anno si sposa con il cameraman torinese Sergio Ricci, e si trasferisce a Torino (cambiando anche casa discografica), e l'anno successivo la coppia ha la figlia Monica.\nTra i suoi successi: \"Sorrisi e lacrime\" (1957), \"All'alba passa sempre uno spazzino\", \"Dolcissima\", \"Lo studente di Parigi\"."}
{"id": "210563", "revid": "1226", "url": "https://it.wikipedia.org/wiki?curid=210563", "title": "Bodas de sangre", "text": ""}
{"id": "210564", "revid": "767487", "url": "https://it.wikipedia.org/wiki?curid=210564", "title": "Avaris", "text": "Avaris (nome attuale \"Tell el-Dab'a\", in antico egizio \"\u1e25w.t-w\u02c1r.t\" / \"Hut-waret\") \u00e8 il sito, sul ramo Pelusio del Delta nilotico, ove sorgeva durante il Secondo Periodo Intermedio la capitale dei sovrani hyksos della XV dinastia.\nGli Hyksos, probabilmente di origine semitica, invasero l'Egitto durante la XIIesima dinastia e vi regnarono per pi\u00f9 di un secolo dalla loro capitale di Avaris nel delta del Nilo.\nSi riteneva, fino ai ritrovamenti archeologici che hanno consentito di identificare Avaris con l'odierna Tell el-Dab'a, che la citt\u00e0, alla caduta e cacciata degli Hyksos fosse stata completamente distrutta dagli egiziani, non lasciandone alcuna traccia visibile. In realt\u00e0 la citt\u00e0 sopravvisse durante la XVIII Dinastia, come testimoniano i Palazzi di cui si tratter\u00e0 in seguito, ed anche successivamente quando il suo porto, Peru-Nefer divenne uno dei principali approdi del mediterraneo come porta di accesso, specie mercantile, all'Egitto.\nStudi e scavi susseguitisi nel tempo, e segnatamente quelli dell'Istituto Archeologico Austriaco del Cairo, hanno ormai definitivamente appurato che l'antica Avaris si identifica nell'odierna Tell el-Dab'a cos\u00ec da poter tracciare una sorta di equazione che vuole Hwt-Waret = Avaris = Peru-Nefer = Pi-Ramses = Tell el-Dab'a.\nScavi archeologici effettuati nella seconda met\u00e0 del XX secolo hanno messo in luce come la citt\u00e0 hyksos fosse stata costruita su un insediamento del Medio Regno. Gli scavi hanno restituito una statua di Meritra, ultimo sovrano della XII dinastia ed una di Hetepibra della XIII dinastia.\nGli scavi hanno rivelato come la citt\u00e0 degli hyksos fosse, gi\u00e0 in origine, una vera e propria fortezza con mura spesse otto metri.\nLa vita della citt\u00e0 perci\u00f2 al contrario di quanto precedentemente ipotizzato, prosegu\u00ec costantemente dopo la cacciata degli Hyksos anche durante il Nuovo Regno e sotto la dinastia ramesside (XX dinastia) con la costruzione di un tempio dedicato al dio Seth.\nCaduta in seguito nel totale abbandono la citt\u00e0 fu ricoperta dal fango delle piene del Nilo al punto che ne fu dimenticata anche la posizione esatta fino alle scoperte del 1885 d.C. ed alle identificazioni del '900 e poi degli anni 2000.\nGli scavi archeologici.\nBench\u00e9 i primi scavi risalgano al 1885, solo nel 1942 un archeologo egiziano lanci\u00f2 l'ipotesi che il sito fosse proprio quello di Avaris.\nDal 1966, ed ancora oggi, il sito \u00e8 sotto la responsabilit\u00e0 dell'Istituto Archeologico Austriaco del Cairo, dapprima sotto la responsabilit\u00e0 di Manfred Bietak fino al 2009, mentre da tale data responsabile delle campagne di scavo \u00e8 Irene Forster-Muller.\nNel corso degli scavi, anni 2006-2007, sono stati rinvenute le tracce di tre Palazzi che, per le dimensioni e la struttura architettonica rilevabile, sono stati indicati come \"Reali\" (noti come \"F\", \"G\" e \"J\") e di numerose sepolture di giovani individui identificati, verosimilmente, come soldati accasermati negli accampamenti della citt\u00e0 o del porto di Peru-Nefer.\nProprio i Palazzi \"F\" e \"G\", risalenti al periodo thutmoside, e segnatamente ai regni di Thutmosi III ed Amenhotep II, hanno restituito, a partire dagli anni '90 del secolo scorso, importantissime testimonianze di collegamenti tra Egitto ed Egeo.\nSono qui stati rinvenuti, infatti, numerosi frammenti di intonaci recanti pitture di chiaro influsso e quasi sicuramente di \u201cmano\u201d minoica: nel complesso, oltre i due terzi del materiale rinvenuto \u00e8 riferibile al palazzo \u201cF\u201d, attribuibile a Thutmosi III, mentre la restante parte \u00e8 riferibile al palazzo \u201cG\u201d assegnabile ad Amenhotep II.\nI frammenti sono stati trovati in gran parte in depositi di scarto rinvenuti nell'area nord-est dell'edificio \u201cF\u201d dove vennero gettati dall'alto della rampa che d\u00e0 accesso al palazzo stesso Un primo esame sui materiali usati come intonaco ha consentito di appurare una delle possibili cause del distacco, mentre un esame degli strati di rinvenimento dei frammenti ha consentito di datare la produzione dei detriti, e molto verosimilmente delle pitture, alla seconda met\u00e0 del regno di Thutmosi III ed al regno di Amenhotep II (seconda met\u00e0 del XV secolo a.C.).\nLe operazioni di restauro e ricostruzione, ancora in corso, hanno consentito il recupero di circa il 10-15% dell'originario programma parietale, ma la tecnica \u00e8 stata identificata come tipicamente egea, cos\u00ec come altrettanto tipicamente minoiche appaiono le convenzioni di colore (blu per il grigio e per il verde) ed i motivi floreali a mezze-palmette di alcuni fregi.\nLa ricostruzione degli affreschi, giacch\u00e9 come tali possono essere indicati visto che la pittura venne stesa in gran parte su intonaco a calce ancora umido, ha consentito di ricavare un lungo fregio con taurocatapsia in cui l'immagine di alcuni tori, che si sovrappongono ad un motivo a \u201clabirinto\u201d, caricano, o saltano, a loro volta sovrastati, come nella pi\u00f9 famosa tauromachia di Knossos, da acrobati.\nSempre pertinenti al Palazzo \"F\" sono inoltre frammenti di \"grifoni\" alati del tutto simili a quelli della \"sala del trono\" del palazzo minoico di Knossos e della Xeste 3 di Thera.\nPoich\u00e9, nel caso di Knossos, i due grifoni sono stati considerati come emblematici del trono della Potnia Theron, la \"Signora degli Animali\u201d , si \u00e8 supposto che analoga collocazione fosse riservata all'interno del palazzo \u201cF\u201d e che, perci\u00f2, i due animali araldici sottolineassero la figura di una regina mentre il pavimento, di cui pure sono stati trovati frammenti, riproduceva ancora il motivo \u201ca labirinto\u201d sopra visto come sfondo per la tauromachia.\nLa presenza di un apparato cos\u00ec vasto, complesso e marcatamente di stampo egeo, sembra andare oltre la normale \u201cpassione\u201d per un genere artistico o decorativo, ed ha fatto supporre che il palazzo \u201cF\u201d (risalente al regno di Thutmosi III), ma anche il palazzo \u201cG\u201d, fossero destinati ad ospitare personaggi di altissimo rango minoici (mercanti, ambasciatori o, addirittura, una regina minore di origini minoiche).\n\u00c8 dibattuto se gli artisti che operarono ad Avaris appartenessero ad una colonia minoica in terra d'Egitto, e si tratta dell'ipotesi attualmente pi\u00f9 accreditata, o si trattasse di artisti itineranti. Nel caso degli affreschi del Palazzo \"G\", infatti, che rappresentano scene di caccia ad animali feroci a attacchi a tori da parte di leoni e leopardi, gli uomini cacciano coadiuvati dai cani (tipologia di caccia non rilevabile da affreschi in terra egea), mentre i leoni sono rappresentati nell'atto di aggredire la preda azzannandola alla gola e non, come \u00e8 tipico dei dipinti minoico/egei, al ventre.\nCi\u00f2 denoterebbe una profonda conoscenza, da parte degli artisti, dell'iconografia locale e delle metodologie di caccia che farebbe propendere, appunto, per artisti minoici di una colonia stanziale.\nNel giugno 2010 la missione archeologica austriaca ha condotto una indagine su vasta scala del sito con l'impiego di radar e sofisticati studi di geofisica, riuscendo a determinare l'estensione e la struttura di una citt\u00e0 sepolta dai sedimenti millenari del fiume e del mare. Irene Forsetr-Mueller, che guida la squadra austriaca, ha spiegato che l'obiettivo \u00e8 quello di \"determinare le dimensioni dell'antica citt\u00e0\". Secondo l'archeologa, lo studio ha permesso di localizzare un porto all'interno della citt\u00e0, oltre ad un antico affluente del Nilo che la attraversava e due isole."}
{"id": "210565", "revid": "729019", "url": "https://it.wikipedia.org/wiki?curid=210565", "title": "Pachacamac (citt\u00e0)", "text": "L'antica citt\u00e0 di Pachacamac \u00e8 uno dei siti archeologici pi\u00f9 importanti del Per\u00f9. \u00c8 situata a circa 40 km a sud-est di Lima, nella Valle del fiume Lur\u00edn, su un promontorio desertico, a meno di un chilometro dall'oceano Pacifico.\nEtimologia.\nIn lingua quechua Pachacamac (o \"Pacha Kamaq\") significa \"colui che d\u00e0 vita al mondo\" (da \"Pacha\": mondo e \"kamaq\": dare vita, animare) e il nome si riferisce allo spirito che \"fecondava\" la Terra (\"pachamama\"), rendendola produttiva e facendo germogliare i semi, considerato un dio creatore dalle popolazioni della zona.\nStoria.\nI primi abitanti ad occupare la zona di Lima e dintorni furono dei cacciatori-raccoglitori tra il XI e il X millennio a.C., che vivevano di sussistenza sfruttando l'abbondante vegetazione della zona. Questo processo dur\u00f2 fino al VI secolo a.C., quando le popolazioni divennero residenti e vennero sviluppate l'agricoltura ed i primi commerci.\nDurante il periodo preceramico (4500-1800 a.C.), vennero a formarsi i primi insediamenti stabili nella valle del fiume Lurin e successivamente nel periodo iniziale (1800-900 a.C.) venne sviluppata la ceramica.\nCultura Chavin.\nI primi insediamenti umani nella zona di Pachacamac datano tra la fine del periodo iniziale e l'inizio dell'orizzonte antico. La cultura Chavin si svilupp\u00f2 fino al II secolo a.C. lasciando poi il posto alla cultura Lima.\nCultura Lima.\nPachacamac fu il principale santuario della costa andina per pi\u00f9 di 1500 anni; in esso veniva venerato un oracolo (fig. 1) in grado di predire il futuro e condizionare la vita e le decisioni dei potenti.\nLe prime costruzioni, risalenti al periodo chiamato periodo intermedio antico (200 a.C. - 600 d.c.), sono attribuite alla Cultura Lima. La loro architettura \u00e8 molto complessa e sono realizzate con mattoni di \"adobe\" di piccole dimensioni. Ne sono un esempio il \"Tempio Lima\" (sottostante al \"Tempio del Sole\") e il gruppo costruzioni chiamate Adobitos (proprio per i caratteristici mattoncini). Anche la \"Strada nord-sud\", come suggerito da Patterson nel 1966, potrebbe essere stata costruita nello stesso periodo, in quanto allineata con il \"Tempio Lima\".\nCultura Huari.\nAttorno all'anno 650 d.C., il popolo Huari inizi\u00f2 la propria espansione dalla regione di Ayacucho verso la costa, costruendo nella zona del santuario una vera e propria citt\u00e0 ed utilizzandola come centro amministrativo.\nPachacamac raggiunse in questo periodo il massimo splendore e un'ampia notoriet\u00e0 in tutto il territorio andino. L'influenza Huari si pu\u00f2 notare anche nei disegni sugli edifici (ad esempio il Tempio pintado), sugli oggetti di ceramica (fig.2) e sui tessuti trovati nel cimitero risalenti a quel periodo. Il contatto con la cultura Huari, influenz\u00f2 anche l'arte della costa centrale arricchendo gli stili esistenti con elementi policromi caratteristici della zona ayacuchana.\nCultura Ichma.\nDopo il crollo dell'impero Huari, Pachacamac continu\u00f2 ad espandersi, fino a diventare una sorta di citt\u00e0-stato sotto l'influenza della cultura Ichma e, in seguito, un impero a s\u00e9 stante, anche se non arriv\u00f2 mai alla grandezza dell'impero Huari. Gli Ichma occuparono le valli dei fiumi Lurin e Rimac dal 1100 al 1470 d.C. facendo di Pachacamac la propria capitale, che a quel tempo era nota come Ychsma e fu rinominato Pachacamac dagli Inca.\nIn questa epoca vennero costruite varie piramidi dotate di rampa centrale e la zona fu divisa tramite due strade perpendicolari, una avente direzione nord-sud e l'altra est-ovest. Secondo l'archeologo Eeckhout, la suddivisione della zona rispecchiava inoltre le divisioni sociali all'interno della societ\u00e0: il settore I, contenente i templi, costituiva l'area religiosa di Pachacamac ed era destinato ai sacerdoti; il settore II, contenente le Piramidi con rampa, era l'area cerimoniale e il centro politico ed era destinato ai capi; mentre il settore III era l'area residenziale ed era destinato alla popolazione.\nPeriodo Inca.\nLa decadenza della cultura Ichsma ebbe inizio con la comparsa degli Inca. Gli Ichma si unirono all'Impero Inca e Pachacamac divenne un importante centro amministrativo. Gli Inca mantennero la sacralit\u00e0 del luogo e permisero ai sacerdoti di Pachacamac di continuare a professarvi la loro religione e officiarvi i loro riti.\nTupac Inca Yupanqui, ad esempio, dopo aver conquistato la regione, visit\u00f2 il tempio di Pachacamac e fece sacrifici per assicurarsi il successo militare.\nSono di questo periodo il Tempio del Sole, l'Acllahuasi e il Palazzo di Taurichumbi.\nConquista spagnola.\nQuando Francisco Pizarro giunse in Per\u00f9 e fece prigioniero l'Inca Atahuallpa, ebbe notizia dell'esistenza di Pachacamac ed invi\u00f2 prontamente una spedizione con il compito di saccheggiare la zona; la spedizione raccolse molto argento e oro e distrusse l'idolo, ponendo anche termine al culto.\nIl sito archeologico.\nStoria degli scavi.\nI primi scavi archeologici nella zona furono eseguiti dall'archeologo Max Uhle nel 1897. Essi riguardarono il Tempio del Sole e l'Acllahuasi.\nSuccessivamente, nel 1938, un economista statunitense, Albert Giesecke, diresse un progetto di ricostruzione del sito con il patrocinio del Museo Nazionale, riportando alla luce parti importanti del Tempio del Sole, oltre che fibre tessili e utensili ben conservati. Dello stesso periodo \u00e8 la ricostruzione dell'Acllahuasi. Va detto che Giesecke non aveva alcuna esperienza archeologica, cosa fortemente criticata dall'allora direttore del Museo Antropologico della Maddalena di Lima, Julio C. Tello. Egli stesso si occup\u00f2 della zona dal 1939 al 1947, realizzando mappe accurate, mettendo a nudo dettagli architettonici del Tempio del Sole che erano stati coperti da detriti e sabbia e scoprendo una piazza rettangolare ad est del tempio, probabilmente utilizzata per offerte rituali e per questo detta \"Piazza dei pellegrini\". Tello scopr\u00ec anche una rete di cisterne e acquedotti che raccoglievano l'acqua dalle falde acquifere nel sottosuolo, uno dei quali, visibile a sud dell'Acllahuasi, \u00e8 detto \"Tempio della Luna\".\nNel 1941, l'Istituto di Ricerche Andine inizi\u00f2 scavi stratigrafici della zona, sotto la supervisione di William Duncan Storng e Gordon R. Willey.\nNel 1962 Jimenez Borja fu nominato direttore del \"Museo del Sito Pachacamac\" e condusse scavi che permisero la scoperta di numerosi manufatti. Nello stesso anno scopr\u00ec una strada a zig-zag che conduceva al Tempio del Sole. Negli anni successivi condusse scavi sul lato nord del Tempio del Sole e port\u00f2 alla luce il \"Palazzo di Tauri Chumpi\" (governatore Inca di Pachacamac al tempo della conquista spagnola) e altre strutture residenziali del periodo Inca.\nNel 1999 inizi\u00f2 il \"Progetto Ichsma\" il cui fine era quello di determinare la funzione, lo sviluppo e l'influenza di Pachacamac durante il periodo Ichsma. Le ricerche furono condotte dall'archeologo Eeckhout dell'Universit\u00e0 Libera di Bruxelles e si focalizz\u00f2 sulle Piramidi con rampa.\nNel 2003 il \"Progetto Archeologico Pachacamac\" , condotto da Shimada, riguard\u00f2 scavi della Piazza dei Pellegrini, rivel\u00f2 definitivamente l'utilizzo cerimoniale di tale sito grazie al ritrovamento di idoli, tessuti e ceramica.\nNel 2006 Anne Tiballi condusse uno studio antropologico sui reperti scoperti da Hule durante i suoi scavi nel \"Cimitero delle Donne Sacrificate\", localizzato sulla prima terrazza a sud-est del Tempio del Sole.\nDal 2012 una missione scientifica italiana del Consiglio nazionale delle ricerche diretta da Nicola Masini conduce uno studio sugli antichi sistemi di canalizzazione dell'acqua con metodi innovativi basati sulla geofisica e il telerilevamento satellitare.\nStruttura.\nSpazialmente l'area archeologica \u00e8 divisa in quattro settori pi\u00f9 o meno concentrici e delimitati da mura. L'area aperta al pubblico \u00e8 costituita dal settore I (per un'estensione di ca. 18,8 ha, comprendente il Tempio del Sole, il Tempio Pintado, e il Tempio Vecchio) e dal settore II (comprendente l'Acllahuasi, le Piramidi con rampa e il Palazzo di Tauri Chumpi). I due settori, costituiscono il cosiddetto \"nucleo interno\" che si estende fino alle \"mura della citt\u00e0 interna\" ed abbracciano un'area complessiva di ca. 128,25 ha.\nIl settore III, chiamato \"citt\u00e0 esterna\", si estende dalla citt\u00e0 interna fino alle mura della citt\u00e0 esterna, per un'estensione di ca. 93 ha. L'archeologo Max Uhle, trov\u00f2 qui vaste zone abitative e un cimitero.\nIl settore IV, infine, si estende dalla citt\u00e0 esterna fino al fiume Lurin ed era costituito in prevalenza da campi coltivati, oggi sepolti dalla sabbia.\nAdobitos.\nResti di costruzioni risalenti al periodo intermedio antico, sono caratterizzate dalla presenza di piccoli mattoni di adobe.\nL'Acllahuasi (o Mamacona).\nL\u2019\"Acllahuasi\", termine che deriva dalla lingua quechua e che significa \"casa\" (huasi) \"delle prescelte\" (aclla), \u00e8 una classica struttura Inca, con le tipiche finestre trapezoidali e le fondamenta in granito. Era il luogo dove risiedevano le Vergini del Sole, sacerdotesse dedicate al culto del Sole. Gli Inca erano soliti accoppiare un edificio di questo tipo alla costruizione di un \"tempio del Sole\", in modo che le sacerdotesse potessero espletare i vari riti collegati al culto del Sole.\nL'Acllahuasi consiste di tre sezioni che circondano una piazza centrale. Le tre ali dell'edificio che circondano la piazza sono divise in piccole celle collegate da corridoi; l'entrata principale si trova sul lato nord. Una lunga galleria connette questa entrata alla parte principale dell'edificio, quest'ultima consistente in una corte interna circondata su due lati da stretti corridoi decorati con nicchie.\nLa zona comprende anche dei vasti campi, circondati da mura esterne che li separavano dal deserto. Max Hule sugger\u00ec che fossero dei campi agricoli che servivano da supporto ai culti dell'Acllahuasi detti \"Inti Chakra\" o \"Campi del Sole\" (Inti = Sole, Chakra = campo).\nL'edificio presente a Pachacamac \u00e8 una ricostruzione del tempio originale.\nStrada nord-sud.\nLa \"Strada nord-sud\" fu costruita nel \"periodo intermedio recente\", prima dell'arrivo degli Inca. Questo in base a recenti scavi (2009) realizzati dal Museo del Sito di Pachacamac, durante i quali si scopr\u00ec che la strada collegava due importanti piramidi con rampa (n.4 e n.7) che erano ubicate ai suoi margini.\nQuesta strada venne utilizzata anche durante l'occupazione Inca, epoca in cui vennero apportate alcune modifiche, come l'ampliamento dell'accesso alla piramide con rampa n. 7. In epoca coloniale, in seguito ad un forte sisma, alcuni suoi muri furono danneggiati e la strada cadde in disuso.\nPiramidi con rampa 1 e 2.\nLe \"Piramidi con rampa\" avevano la funzione di palazzi amministrativi. Nel santuario sono state rinvenute 17 piramidi di questo tipo, tutte costruite durante il periodo Ychma, tra il 900 e il 1470 d.C. Le pi\u00f9 famose sono la \"piramide con rampa n. 1\" (fig. 11) e la \"Piramide con rampa n. 2\".\nTempio del Sole.\nL'edificio pi\u00f9 importante del complesso archeologico \u00e8 il \"tempio del sole\", costruito dagli Inca sopra un promontorio roccioso di fronte all'oceano pacifico tra il 1470 e il 1533.\nEsso \u00e8 costituito da quattro piramidi tronche sovrapposte che gli conferiscono la forma di una piramide a gradini di forma trapezoidale. L'edificio era originalmente dipinto di giallo e rosso, colori che possono ancora essere osservati su alcuni muri (fig. 17).\nLa parte pi\u00f9 importante del tempio era la sommit\u00e0, dove erano situati i luoghi di culto al Sole.\nOgni lato del tempio \u00e8 coperto da terrazze di varie altezze e ampiezze, divise da mura. Piccoli stanze e passaggi sono sparsi su tutti e quattro i lati del tempio. Il tempio ha due entrate, entrambe sul lato nord-est."}
{"id": "210568", "revid": "767487", "url": "https://it.wikipedia.org/wiki?curid=210568", "title": "Angeli con la pistola", "text": "\"Angeli con la pistola (Pocketful of Miracles)\" \u00e8 un film del 1961, diretto da Frank Capra. \"Remake\" del film \"Signora per un giorno\" (1933) dello stesso regista.\nTrama.\nDurante il proibizionismo, Dave \"lo Sciccoso\" \u00e8 a capo di una banda di contrabbandieri di alcolici a New York. Dave \u00e8 un tipo superstizioso, che ha un debole per le mele \"magiche\" vendute da Apple Annie, una mendicante alcolizzata, convinto che gli portino fortuna. Apple Annie con grandi sacrifici ha mantenuto la figlia Louise in un collegio in Spagna dove la ragazza ha conosciuto il figlio del conte Alfonso Romero. Il conte, il figlio Carlos e anche Louise (che non sa nulla della situazione economico-sociale della madre) stanno per arrivare a New York per conoscere la famiglia.\nDave, che in fondo ha un cuore d'oro, decide di aiutare Annie, e con la sua banda organizza i preparativi per trasformare la stracciona in una gran signora. Con la sua fidanzata Regina Martin, proprietaria di un night club, con Carmelo, il suo \"vice\" brontolone, con il simpatico autista detto \"Piccolo\", con il distinto maggiordomo Hutchins e l'ex-giudice e giocatore di biliardo Henry Blake, Dave organizza una messinscena grandiosa e prepara una finta \"festa dell'alta societ\u00e0\" per impressionare i nobili spagnoli e per annunciare il fidanzamento tra Carlos e Louise. I vari VIP dovrebbero essere impersonati dai componenti della banda di Dave e dalle ballerine del night club di Regina.\nI \"duri\" e le \"pupe\", purtroppo, non sono degli attori; l'inganno sta per essere scoperto quando la polizia, sulle tracce di tre giornalisti di cronaca mondana che Dave aveva fatto prigionieri perch\u00e9 non scoprissero la verit\u00e0, circonda il suo locale impedendo cos\u00ec a tutti di uscire per presentarsi al ricevimento. Dave allora decide di parlare al capo della polizia, inizialmente ricattandolo con le informazioni su dove si trovano i giornalisti; lo stratagemma non funziona e viene portato al cospetto del Sindaco e del Governatore dello Stato di New York, che si trovano in citt\u00e0 per un ricevimento. Dave a questo punto cede e racconta la disarmante verit\u00e0 al Governatore, al Sindaco, al Capo della Polizia e tutta la vera \"alta societ\u00e0\" tant'\u00e8 che essi, commossi dalla vicenda, decidono di partecipare davvero alla festa di Annie aiutando cos\u00ec la povera donna a salvare le apparenze.\nLa sera stessa Louise e gli spagnoli salgono sul transatlantico che li ricondurr\u00e0 in Europa; Dave e la fidanzata progettano di ritirarsi in una cittadina di provincia del Maryland ed Annie torna ad organizzare il lavoro della sua piccola \"corte\" di straccioni newyorkesi.\nOsservazioni.\nTratto da \"Lady for a Day\" (\"Signora per un giorno\"), un racconto di Damon Runyon che Robert Riskin adatt\u00f2 a commedia, \"Angeli con la pistola\" \u00e8 stato l'ultimo film girato da Frank Capra, che a soli 63 anni si ritir\u00f2 dall'attivit\u00e0 artistica. Si tratta di un remake: lo stesso Capra aveva girato infatti una prima versione nel 1933 intitolata appunto \"Signora per un giorno\".\nBette Davis, che nel film ha la parte di \"Apple Annie\", aveva gi\u00e0 lavorato 15 anni prima a fianco di Glenn Ford ne \"L'anima e il volto\" (1946), mentre Hope Lange e Arthur O'Connell cinque anni prima avevano recitato insieme in \"Fermata d'autobus\" (1956). Arthur O'Connell e Peter Falk recitarono nuovamente insieme quattro anni dopo ne \"La grande corsa\" (1965). Nel film compare inoltre per l'ultima volta il grande caratterista Thomas Mitchell, che morir\u00e0 l'anno dopo. \u00c8 invece il film di esordio di Ann-Margret.\nLa musica che l'orchestra suona nella festa di ricevimento finale \u00e8 il minuetto dal Quintetto per Archi in Mi Maggiore dell'italiano Luigi Boccherini.\nCapra, per la parte di Dave the Dude (Dave lo Sciccoso nella versione italiana) avrebbe richiesto Frank Sinatra o Dean Martin e con Shirley Jones nella parte di Regina Martin. Si dovette \"ripiegare\" su Glenn Ford, che chiese e ottenne Hope Lange per la parte della fidanzata.\nNel 1989 l'attore Jackie Chan prese parte al film \"The Canton Godfather\", ispirato liberamente a questo film."}
{"id": "210574", "revid": "1924342", "url": "https://it.wikipedia.org/wiki?curid=210574", "title": "Definitely Maybe", "text": "Definitely Maybe \u00e8 il primo album in studio del gruppo musicale britannico Oasis, pubblicato il 29 agosto 1994.\nL'album, il cui titolo ossimorico (\"decisamente forse\") sarebbe stato tratto da un poster, ebbe un enorme successo e si piazz\u00f2 direttamente alla prima posizione delle classifiche di vendita del Regno Unito, dove fu premiato con sette dischi di platino e registr\u00f2 vendite superiori ai due milioni di copie, grazie al successo di tracce come \"Supersonic\", \"Shakermaker\", \"Live Forever\" e \"Cigarettes &amp; Alcohol\". Sempre nel Regno Unito \u00e8 stato l'album d'esordio che ha venduto pi\u00f9 copie nel minor tempo fino al 2006, quando venne superato dal disco degli Arctic Monkeys \"Whatever People Say I Am, That's What I'm Not\". Il disco ha venduto inoltre pi\u00f9 di un milione di copie negli Stati Uniti, pur raggiungendo solo la cinquantesima posizione nella Billboard 200.\nUn sondaggio del 2006 condotto tra i lettori della rivista \"New Musical Express\" ha decretato \"Definitely Maybe\" miglior album di tutti i tempi; nel 2015 la rivista \"Spin\" lo ha incluso nella sua classifica dei migliori album musicali dal 1984 al 2014 e nel 2020 la rivista statunitense \"Rolling Stone\" lo ha classificato alla posizione numero 217 nella sua lista dei 500 album migliori di tutti i tempi.\nAl novembre 2006 \"Definitely Maybe\" aveva venduto dieci milioni di copie nel mondo.\nGenesi.\nGli Oasis si formarono nel 1991 a partire dai Rain, che in origine erano composti da Liam Gallagher, Paul Arthurs, Paul McGuigan e Tony McCarroll. Al gruppo si aggiunse presto Noel Gallagher, fratello maggiore di Liam, il quale pose subito una condizione: solo se gli fosse stato dato il pieno controllo della band, gli Oasis sarebbero diventati stelle della musica Noel, che aveva precedentemente svolto il ruolo di roadie per gli Inspiral Carpets, aveva gi\u00e0 un buon numero di brani a disposizione quando entr\u00f2 nella band.\nNel 1993 gli Oasis firmarono per la Creation Records, un'etichetta discografica indipendente. Verso la fine dell'anno usc\u00ec in edizione limitata il singolo 12\" \"Columbia\", pubblicato in anteprima per i giornalisti e per i programmi radiofonici. BBC Radio 1 lo trasmise per ben 19 volte nelle due settimane successive, destando una certa sorpresa, essendo il singolo non ancora disponibile nei negozi. Il primo singolo vero e proprio del gruppo fu \"Supersonic\", lanciato sul mercato l'11 aprile 1994 e debuttante alla posizione numero 31 della Official Singles Chart. \"Supersonic\" fu poi seguito, a giugno, da \"Shakermaker\", che esord\u00ec alla posizione numero 11 e valse alla band la sua prima esibizione nel noto programma televisivo \"Top of the Pops\".\nRegistrazione.\nLe registrazioni dell'album furono piuttosto travagliate. Dopo aver registrato dei demo negli studi dei Real People a Liverpool nel 1993, gli Oasis si ritrovarono nello studio di Monnow Valley di Monmouth, vicino agli studi di Rockfield, all'inizio del 1994 per registrare il disco di debutto. Le registrazioni cominciarono sotto la guida del produttore Dave Batchelor, che Noel aveva conosciuto durante il tour con gli Inspiral Carpets. Batchelor adottava una tecnica di lavoro che non piaceva al gruppo: faceva registrare gli strumenti separatamente, metodo che secondo la band faceva perdere alle canzoni la loro energia. Ricorda, a tal proposito, Arthurs:\nLe sessioni al Monnow Valley Studio costavano 800 sterline al giorno, risultavano improduttive e il gruppo inizi\u00f2 a temere di non farcela. A tal proposito, Arthurs ebbe a dire:\nBatchelor venne licenziato e Noel cerc\u00f2 di utilizzare la musica gi\u00e0 prodotta inviando i nastri a vari studi londinesi. Tim Abbot della Creation Records and\u00f2 a visitare la band a Chiswick:\nNel febbraio 1994 il gruppo torn\u00f2 da una sfortunata gita ad Amsterdam, con la convinzione di registrare nuovamente l'album negli studi di Sawmills, in Cornovaglia. Questa volta le registrazioni furono prodotte da Noel Gallagher e Mark Coyle. Il gruppo decise che l'unico modo per replicare su disco il suono prodotto durante i concerti dal vivo fosse quello di suonare tutti insieme piuttosto che usare impianti di insonorizzazione per registrare ogni strumento singolarmente.\nGallagher fece l'overdubbing di molte parti di chitarre. Arthurs dichiar\u00f2, in proposito:\nI risultati erano ancora insoddisfacenti e ormai le possibilit\u00e0 di tentare di registrare l'album per la terza volta erano poche: le registrazioni gi\u00e0 fatte dovevano essere utilizzate. Ormai sfiduciato, Marcus Russell della Creation Records contatt\u00f2 Owen Morris, ingegnere poi divenuto produttore, che aveva in precedenza rielaborato le canzoni dell'album. Subito dopo aver ascoltato le registrazioni degli studi di Sawmills, Morris ricorda di aver detto:\nIl primo compito di Morris fu quello di rimuovere gli strati di sovraregistrazioni di chitarra che Noel aveva aggiunto nella fase di overdub, ma egli not\u00f2 che potevano essere usate per altre canzoni come \"Columbia\" o \"Rock 'n' Roll Star\". Morris lavor\u00f2 alla masterizzazione dell'album nello studio di registrazione di Johnny Marr, a Manchester. Ricord\u00f2 che Marr era inorridito dal fatto che Morris dovesse fare tutto da s\u00e9 e mise in dubbio alcune scelte di Morris in fase di rielaborazione, come quella di lasciare il suono di sottofondo in \"Cigarettes &amp; Alcohol\". Il produttore prese ispirazione dall'uso della tecnica del \"tape delay\" utilizzata da Phil Spector nella canzone \"Instant Karma!\" di John Lennon e dall'uso dell'armonizzatore Eventide utilizzato nell'album \"Low\" di David Bowie. Utilizz\u00f2 anche una tecnica che impar\u00f2 da Bernard Sumner durante la registrazione dell'album omonimo del gruppo Electronic, instradando il basso mediante l'utilizzo di un Minimoog. Morris complet\u00f2 il mix finale delle registrazioni a maggio, durante un fine settimana di bank holiday. Il giornalista e critico musicale John Harris ha scritto:\nLa prima canzone ad essere registrata fu \"Columbia\", prima canzone degli Oasis ad essere stata trasmessa in radio. Secondo alcuni il titolo potrebbe riferirsi a un hotel londinese. L'ultima canzone ad essere registrata fu, invece, \"Slide Away\". La registrazione avvenne in modo casuale: Noel la ascolt\u00f2 e ne rimase molto soddisfatto, decise dunque di inserirla nell'album all'ultimo momento. La realizzazione dell'album cost\u00f2 in totale circa sterline. In un'intervista del 2016, Noel Gallagher dichiar\u00f2:\nCopertina.\nLa foto di copertina, scattata dal fotografo Michael Spencer Jones, ritrae i membri del gruppo musicale nel salotto della casa di propriet\u00e0 di Paul Arthurs detto Bonehead, il chitarrista ritmico della band. L'immagine si ispira a \"A Collection of Beatles Oldies (But Goldies!)\", una raccolta di singoli dei Beatles registrati e venduti tra il 1963 e il 1966. Nella foto sono riconoscibili molti oggetti che per i membri della band rivestivano particolare valore: una TV che proietta una scena del film \"Il buono, il brutto, il cattivo\" diretto da Sergio Leone e tra i preferiti di Noel Gallagher (sullo schermo si riconoscono gli attori Eli Wallach e Antonio Casale), un poster raffigurante l'attore Gian Maria Volont\u00e9 in \"Per un pugno di dollari\", altro film di Leone (l'immagine compare sul retro della copertina), una foto del calciatore Rodney Marsh ai tempi in cui militava nel (squadra del cuore dei Gallagher e di Paul McGuigan detto Guigsy, il bassista), una foto del calciatore George Best (per omaggiare Bonehead, tifoso del ), un fenicottero finito l\u00ec per caso. Accanto a un divano si nota, invece, un poster del cantante Burt Bacharach. Alcuni scrittori credono che gli Oasis intendessero omaggiare \"Ummagumma\" dei Pink Floyd mettendo al poster, nella stessa posizione che i Pink Floyd avevano riservato alla colonna sonora di Vincente Minnelli del musical americano \"Gigi\".\nBrani.\nL'album inizia con \"Rock 'n' Roll Star\", pezzo dall'andamento veloce, vera dichiarazione di intenti di una band che esprime con gioia la volont\u00e0 di diventare stelle del firmamento rock. Segue \"Shakermaker\", dal testo carico di nonsense e personaggi di fantasia amati dai bambini. A causa di questa canzone la band fu citata in giudizio (la melodia \u00e8 tratta da \"I'd Like To Teach The World To Sing\"). \"Live Forever\", dalla melodia intensa e dal testo poetico, \u00e8 considerato una delle pi\u00f9 belle canzoni della band. Il brano, tra i pi\u00f9 rappresentativi degli Oasis, dopo una potente introduzione di batteria che si riconoscer\u00e0 poco pi\u00f9 avanti, trova un Liam Gallagher in un'ottima condizione vocale e un assolo di chitarra tra i pi\u00f9 memorabili della discografia della band. Fu il brano che inizi\u00f2 a far conoscere il gruppo a un pubblico pi\u00f9 vasto, tanto che Noel stesso avrebbe detto pi\u00f9 tardi: \"Sentendo questa canzone la gente pens\u00f2: Allora qui c'\u00e8 qualcosa, non lo si pu\u00f2 negare\". Seguono \"Up in the Sky\", traccia psichedelica che esalta la vocalit\u00e0 di Liam, e \"Columbia\", dal potente sound di chitarre che indugiano su tre accordi. \"Sad Song\" \u00e8 una ballad acustica, una canzone fantasma che non compare sulla copertina dell'album, ma solo sull'edizione in vinile, con la voce di Noel Gallagher che suona il pezzo con la chitarra a dodici corde. Entra quindi in scena \"Supersonic\", il singolo che ha lanciato gli Oasis verso la notoriet\u00e0. Il riff \u00e8 semplice e originale, il testo una sequela di frasi nonsense scritte da Noel in un'ora, prima della registrazione. \"Bring it on Down\" \u00e8 un vero pezzo punk dal ritmo incalzante, cantato a gran voce e ad alto volume. Segue \"Cigarettes &amp; Alcohol\", brano ispirato a \"Get It On\" dei T.Rex e uno di quelli in cui la band fa trasparire il proprio lato pi\u00f9 trasgressivo; la canzone \u00e8 incentrata sull'esasperata pronuncia che Liam fa dei finali di parola e nel testo contiene riferimenti alla condizione dei giovani della classe operaia degli anni novanta. \u00c8 poi la volta di \"Digsy's Dinner\", pezzo che alcuni avrebbero visto bene come singolo e che altri ritengono la canzone pi\u00f9 debole dell'album. \"Slide Away\", ballata impreziosita dalla seconda voce di Noel, \u00e8 un pezzo immancabile in ogni concerto della band e uno dei preferiti dai fan. L'album si conclude con \"Married With Children\", ballata acustica insolitamente cantata da Liam, che guarda con ironia pungente alla vita di coppia.\nPubblicazione.\nL'uscita di \"Definitely Maybe\" fu preceduta da un terzo singolo, \"Live Forever\", pubblicato l'8 agosto 1994 e primo singolo del gruppo a entrare nelle prime dieci posizioni della classifica britannica.\nIl successo degli Oasis permise alla Creation di superare in parte un periodo di ristrettezze economiche. L'etichetta aveva ancora 2 milioni di sterline di debito, cos\u00ec a Tim Abbot vennero date solo sterline per promuovere l'album in uscita. Abbot cerc\u00f2 di capire come usare al meglio il budget alquanto ristretto:\nAbbot decise quindi di inserire della pubblicit\u00e0 in pubblicazioni mai considerate in precedenza alla Creation, come le riviste di calcio e i periodici di musica dance. I sospetti di Abbot che gli Oasis avrebbero attratto questo tipo di pubblico non convenzionale si rivelarono esatti quando la rivista di musica dance \"Mixmag\", che di solito ignorava la musica basata principalmente sull'uso della chitarra, recens\u00ec \"Definitely Maybe\", assegnandogli cinque stelle.\n\"Definitely Maybe\" fu pubblicato il 29 agosto 1994. L'album vendette ben copie nei primi quattro giorni. Il 4 settembre l'album debutt\u00f2 alla posizione numero uno delle classifiche inglesi ed ebbe la meglio sul favorito \"The Three Tenors In Concert 1994\", battuto con il 50% di vendite in pi\u00f9. Le vendite della prima settimana fecero guadagnare a \"Definitely Maybe\" il record di album britannico di debutto capace di vendere pi\u00f9 copie nel minor tempo. Ad ottobre venne pubblicato \"Cigarettes &amp; Alcohol\" come quarto singolo dell'album. Noel Gallagher disse che \"Slide Away\" era stata presa in considerazione come quinto singolo, ma all'ultimo l'aveva scartata perch\u00e9, a suo dire, \"non si possono estrarre cinque singoli da un album di debutto\".\nAccoglienza.\nL'album ottenne subito riconoscimenti diffusi sia di critica che di pubblico, oltre a divenire un successo commerciale di proporzioni storiche. In molti elogiarono l'ottimismo emanato dal disco, contrapposto all'attitudine cupa del grunge statunitense, in voga negli anni '90, e misero l'accento sulla sapiente combinazione tra le doti di compositore e le capacit\u00e0 melodiche di Noel Gallagher e la voce iconica del fratello Liam quale elemento decisivo per il successo dell'album. Keith Cameron della rivista \"NME\" defin\u00ec Noel Gallagher \"un artigiano del pop secondo la tradizione classica e un maestro nella sua arte\" e afferm\u00f2 che \"l'unica cosa discutibile di \"Definitely Maybe\" \u00e8 il suo titolo. Ogni altra cosa grida certezze\", per poi aggiungere:\nLa rivista \"Melody Maker\" attribu\u00ec all'album il punteggio pi\u00f9 alto, definendolo un acquisto \"dannatamente essenziale\". Il suo critico Paul Lester afferm\u00f2: \"Di tutti i nuovi grandi gruppi pop britannici gli Oasis sono i meno giocherelloni, i meno preoccupati di essere influenzati dai trucchi post-moderni\". Aggiunse poi che per migliaia di persone \"\"Definitely Maybe\" \u00e8 ci\u00f2 che il mondo si attendeva, un disco pieno di canzoni in nome delle quali vivere, creato da un gruppo di sconsiderati reprobi settentrionali a cui si pu\u00f2 facilmente sognare di aggregarsi\". Concluse dicendo: \"Se non siete d'accordo sul fatto che offra una dozzina di opportunit\u00e0 per credere che il 1994 sia l'anno migliore di sempre per la musica pop/rock, allora ... vi sbagliate\"..\nStuart Maconie della rivista \"Q\" descrisse \"Definitely Maybe\" come \"album pop/rock esageratamente entusiasmante ... Un bollente pasticcio di glam, punk e psichedelia. Ovviamente avete gi\u00e0 sentito tutto, ma dal debutto degli Stone Roses nessun gruppo dei Lancaster si \u00e8 presentato con tale vigore e tale spensieratezza\". Mike Pattenden della rivista \"Vox\" ebbe a dire che \"occasionalmente \u2013 e in questa industria vorace, egoista e deplorevole solo occasionalmente \u2013 si materializza qualcosa che giustifica l'esistenza di stronzate interminabili che rappresentano la sua dieta quotidiana ... Le 11 canzoni che compongono \"Definitely Maybe\" [...] giacciono splendenti come cristallo intagliato sulle macerie delle stanze d'hotel del paese\". Nella prima recensione del disco compilata dalla rivista \"Mojo\", nel settembre 1994, Jim Irvin ebbe a dire che il disco \"\u00e8 dannatamente vicino\" al \"debutto cazzuto che avevano fatto intendere. Di certo quando \u00e8 accostato alla musica inconsistente e non impegnata della maggior parte delle nuove band britanniche \"Definitely Maybe\" sputa piume ... Audace rock adolescenziale, ravvivante e coinvolgente\". Vent'anni pi\u00f9 tardi, nel recensire la ristampa del 2014 del disco, Danny Eccleston afferma che: \"Non c'\u00e8 nulla di pi\u00f9 eccitante della sensazione che qualcosa di grande sta per accadere. \u00c8 una forza che scorre, incontrollabile, attraverso l'album di debutto degli Oasis ancora oggi ... Questa \u00e8 musica rock 'n' roll trascendente che celebra il momento, non \"un\" momento\".\nNegli Stati Uniti d'America la rivista \"Rolling Stone\" inser\u00ec il disco nella lista degli albim pi\u00f9 importanti del 1994, con Paul Evans che afferm\u00f2: \"Liam Gallagher ha una figaggine che \u00e8 un dono divino. E con suo fratello Noel a fornirgli sontuose canzoni rock \u00e8 facile capire perch\u00e9 questo quintetto sia il riferimento del prossimo anno. Pi\u00f9 pesanti di Blur e Suede alle chitarre, sono il gruppo pi\u00f9 semplice e pi\u00f9 orecchiabile\". Neil Strauss del \"New York Times\" scrisse: \"Ogni canzone suona come un classico, increspato da parti di chitarra dura, forti ritmi dance e ritornelli memorabili\".\nNel 2014, nel recensire la ristampa di \"Definitely Maybe\" sulla rivista \"Mojo\", Danny Eccleston afferm\u00f2: \"Non c'\u00e8 nulla di pi\u00f9 esaltante della sensazione che qualcosa di grandioso stia per accadere. \u00c8 una forza che scorre, in modo incontrollabile, attraverso il disco di debutto degli Oasis ancora oggi ... \u00c8 musica rock trascendente che celebra il momento, non \"un\" momento\". Uno studio condotto nel 2014 dallo scrittore e critico musicale Alex Niven, pubblicato per Bloomsbury nella collana 33\u2153, ha messo in luce il contesto socio-politico in cui si colloca l'album degli Oasis, interpretando il disco come una risposta della classe operaia a quattro decenni di lotta politica.\nEredit\u00e0.\nNel 1997 \"Definitely Maybe\" venne inserito al quattordicesimo posto della classifica dei album di tutti i tempi stilata in base a un sondaggio sulla \"Musica del millennio\" condotto da HMV, Channel 4, \"The Guardian\" e Classic FM. Nel 2005, Channel 4 stil\u00f2 la classifica dei \"100 migliori album\", mettendolo in sesta posizione. Nel 2006, la rivista \"NME\" inser\u00ec l'album al terzo posto in una lista dei pi\u00f9 grandi album inglesi di tutti i tempi, subito dietro \"The Stone Roses\" dell'omonima band e \"The Queen Is Dead degli Smiths\". In un sondaggio inglese condotto nel 2006 da \"NME\" e dal libro \"British Hit Singles and Albums\", \"Definitely Maybe\" \u00e8 stato votato migliore album di tutti i tempi insieme a due dischi dei Beatles, \"Sgt. Pepper's Lonely Hearts Club Band\", piazzatosi in seconda posizione, e \"Revolver\", in terza. Nel 2006 i lettori della rivista \"Q\" gli hanno assegnato una quinta posizione nella lista dei pi\u00f9 grandi album di tutti i tempi; nello stesso anno anche \"NME\" lo ha elogiato come migliore album in assoluto. Nel 2020 la rivista \"Rolling Stone \"ha collocato l'album alla posizione numero 217 nella lista dei 500 migliori album di tutti i tempi.\nTracce.\nTutte le canzoni sono state scritte da Noel Gallagher.\nAltre canzoni:\nDVD.\nNel settembre del 2004 \u00e8 stato un pubblicato un DVD per festeggiare il decimo anniversario dall'uscita dell'album.\nIl DVD (dall'omonimo nome) contiene un documentario di un'ora sulla registrazione dell'album con interviste dell'epoca ed attuali ai membri della band nonch\u00e9 a produttori, manager, componenti della casa discografica del gruppo e amici dei fratelli Gallagher, tra cui Mani degli Stone Roses e i Real People. Troviamo inoltre alcune performance live e televisive delle tracce dell'album da parte del gruppo, e i videoclip di \"Supersonic\" (versioni UK e USA), \"Shakermaker\", \"Live Forever\" (versioni UK e USA), \"Cigarettes &amp; Alcohol\" e \"Rock 'n' Roll Star\".\nIl DVD di \"Definitely Maybe\" ottenne subito un enorme successo, ricevendo il premio come \"miglior DVD dell'anno\" da \"NME\".\nRistampe.\nRiedizione del 2014.\nNel 2014, per promuovere una campagna musicale chiamata \"Chasing The Sun\" in onore del ventennale della pubblicazione del disco, \"Definitely Maybe\" \u00e8 stato ristampato in una versione comprendente tre dischi: il primo \u00e8 l'album originale restaurato, il secondo contiene diversi lati B tra cui \"Whatever\", mentre il terzo contiene delle tracce rare e mai pubblicate su un disco. L'edizione deluxe conteneva \"Live Demonstration\", l'originale musicassetta del 1993.\nRiedizione del 2019.\nNel 2019 \u00e8 stata annunciata una speciale ristampa del disco, disponibile in due edizioni limitate in vinile del disco, la prima caratterizzata da un disco grigio argento, per onorare l'anniversario \"d'argento\" del primo lavoro in studio del gruppo di Manchester, disponibile secondo i tradizionali canali di vendita (in questa edizione ci sar\u00e0 anche la canzone \"Sad Song\", presente solo sulla versione in vinile del primo disco della band dei Gallagher), e la seconda con la copertina del disco raffigurata sul vinile (il cosiddetto picture disc), acquistabile soltanto tramite il sito web ufficiale della band."}
{"id": "210576", "revid": "1982", "url": "https://it.wikipedia.org/wiki?curid=210576", "title": "Isole Azzorre", "text": ""}
{"id": "210582", "revid": "110157", "url": "https://it.wikipedia.org/wiki?curid=210582", "title": "Ecublens (Vaud)", "text": "Ecublens (toponimo francese) \u00e8 un comune svizzero di 12\u00a0342 abitanti del Canton Vaud, nel distretto dell'Ouest lausannois; ha lo status di citt\u00e0 e si trova nella parte occidentale dell'agglomerato urbano di Losanna.\nGeografia fisica.\nEcublens sorge a 428\u00a0m\u00a0s.l.m., circa 6\u00a0km a ovest dalla capitale cantonale. , nella parte centrale del Canton Vaud, a circa 50\u00a0m d'altezza rispetto alla superficie del lago di Ginevra.\nLa superficie di 5,71\u00a0km\u00b2 copre una sezione a nord del lago di Ginevra. Ecublens non si affaccia direttamente sul lago: il confine meridionale corre lungo la strada cantonale che unisce Losanna a Morges. .\nSociet\u00e0.\nEvoluzione demografica.\nCon 12\u00a0342 abitanti (alla fine del 2016), Ecublens \u00e8 una delle municipalit\u00e0 pi\u00f9 grandi del Canton Vaud. La popolazione totale \u00e8 raddoppiata nel periodo che va dagli anni 1850 agli anni 1950. In seguito, un notevole aumento della popolazione e dell'urbanizzazione \u00e8 stato generato dalla vicina Losanna. Il numero di abitanti \u00e8 quasi decuplicato nei successivi 50 anni, con tassi di crescita particolarmente alti durante gli anni 1960. Con pi\u00f9 di 10\u00a0000 abitanti, .\nL'evoluzione demografica \u00e8 riportata nella seguente tabella:\nCultura.\nIstruzione.\nEcublens \u00e8 diventata nel corso degli anni un importante centro per l'istruzione superiore. A partire dagli anni 1970 la Scuola politecnica federale di Losanna (EPFL) e una porzione dell'Universit\u00e0 di Losanna (UNIL) hanno stabilito i loro campus nel territorio del comune; nel 1977 vi si \u00e8 stabilita anche la Biblioteca cantonale e universitaria di Losanna (BCU). L'area universitaria \u00e8 dislocata a Doligny, , e occupa circa un quinto del territorio municipale.\nEconomia.\nFino alla met\u00e0 del XX secolo Ecublens viveva grazie all'agricoltura, dominata dalla coltivazione della vite; in seguito vi si \u00e8 sviluppata una zona industriale ed \u00e8 diventato un quartiere residenziale per molte persone che lavorano a Losanna. .\nNegli anni 1960 sono nate vaste zone industriali e commerciali . Nel corso del tempo, diverse industrie di grandi dimensioni vi si sono stabilite: la Socsil (dal 1959, gas anestetici), la Socorex-Isba (dal 1962), la Nokia-Maillefer (dal 1964, macchinari per cavi), la Sapal (dal 1964, macchinari per impacchettamento), la Applied Research Laboratories (dal 1970, apparecchiature per la spettrografia), la Th\u00e9venaz-Leduc (dal 1972) e la Sirec (dal 1972); inoltre, dal 1979, ad Ecublens si trova la direzione amministrativa della Migros Vaud.\nInfrastrutture e trasporti.\nEcublens \u00e8 servito dalle stazioni Bassenges, Cerisaie, EPFL e UNIL-Sorge della linea M1 della metropolitana di Losanna, gestita dalla Transports publics de la r\u00e9gion lausannoise; .\nLa citt\u00e0 \u00e8 attraversata dalla storica strada cantonale che unisce Losanna a Ginevra, correndo lungo il lago. Pi\u00f9 a nord, invece, si trovano le pi\u00f9 moderne arterie autostradali e ferroviarie che congiungono Losanna a Ginevra: in particolare, il raccordo A1A (, che unisce la citt\u00e0 di Losanna all'autostrada A1. Una linea di autobus la unisce a Morges.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210584", "revid": "640277", "url": "https://it.wikipedia.org/wiki?curid=210584", "title": "Politecnico Federale di Losanna", "text": ""}
{"id": "210585", "revid": "92723", "url": "https://it.wikipedia.org/wiki?curid=210585", "title": "Grep", "text": "In informatica grep (general regular expression print) \u00e8 un comando dei sistemi Unix e Unix-like, e pi\u00f9 in generale dei sistemi POSIX e GNU, che ricerca in uno o pi\u00f9 file di testo le linee che corrispondono ad uno o pi\u00f9 modelli specificati con espressioni regolari o stringhe letterali, e produce un elenco delle linee (o anche dei soli nomi di file) per cui \u00e8 stata trovata corrispondenza. \u00c8 un tipo di filtro.\n\"grep\" \u00e8 comunemente utilizzato per ricercare le occorrenze di una o pi\u00f9 parole in una serie di file, spesso in congiunzione con i comandi find e xargs tramite una \"pipeline software\".\n\"grep\" pu\u00f2 generalmente essere impiegato anche con file binari, ad esempio per ricercare la presenza di particolari etichette Exif all'interno di file contenenti immagini digitali. In particolare, la versione GNU di \"grep\" in questo caso elenca i nomi dei file contenenti la stringa o espressione regolare indicata (e non anche la porzione di testo corrispondente, come normalmente accade per i file di testo).\nUso.\nLa sintassi generale di \"grep\" \u00e8:\n grep [\"opzioni\"] [-e] \"modello1\" [-e \"modello2\" \u2026] [--] [\"file1\" [\"file2\" \u2026] ]\nI parametri facoltativi \"file\" indicano i nomi dei file su cui effettuare la ricerca. Se non specificati, la ricerca viene effettuata sui dati letti dallo \"standard input\". Specificando pi\u00f9 di un parametro \"file\", ogni linea per cui \u00e8 stata trovata una corrispondenza viene preceduta dal nome del file che la contiene e dal suo numero di linea; in caso di un solo parametro \"file\" (o nessuno) viene invece indicato solo il contenuto della linea stessa.\nI parametri \"modello\" specificano il criterio di ricerca, ed il comportamento predefinito prevede che si tratti di espressioni regolari. Una linea trova corrispondenza se soddisfa almeno uno dei modelli.\nIl doppio trattino codice_1 (facoltativo) indica che i parametri successivi non sono da considerarsi opzioni.\nTra le opzioni principali vi sono:\nLa versione GNU di \"grep\" (disponibile ad esempio sui sistemi GNU/Linux) supporta tra le altre anche le seguenti opzioni:\nVarianti.\nStoricamente esistono anche varianti di \"grep\" chiamate egrep e fgrep, le quali interpretano i \"modelli\" rispettivamente come espressioni regolari estese e come stringhe letterali.\nL'uso delle opzioni codice_6 e codice_7 equivale all'uso di queste varianti.\nOrigine del nome \"grep\".\nIl nome del programma deriva dal comando codice_14 dell'editor di testo ed che svolge una funzione simile, ovvero ricercare globalmente (ovvero in tutto il file e non in una sola linea) un'espressione regolare (regular expression\") e di mostrare (print\") le corrispondenze.\nPunti di attenzione.\nAncoraggio del testo da ricercare.\nUn'espressione regolare che sia priva di ancoraggi pu\u00f2 trovare corrispondenza in un punto qualsiasi della linea, e quindi anche nel mezzo di una parola.\nQuesto pu\u00f2 essere fonte di risultati inattesi se quello che si intendeva ricercare era in realt\u00e0 un'intera parola.\nAd esempio l'espressione regolare \"10\" trova corrispondenza anche in \"100\", \"101\", \"320103\" e cos\u00ec via.\nSoluzione con GNU \"grep\".\nLa versione GNU di \"grep\", oltre che per gli ancoraggi a inizio e fine linea, ha supporto anche per particolari metacaratteri che rappresentano l'inizio e/o la fine di una qualsiasi parola, e possono essere usati per \"ancorare\" il resto dell'espressione regolare. Nello specifico la sequenza codice_15 corrisponde al punto d'inizio di una parola, codice_16 al punto in cui termina una parola, e codice_17 al punto d'inizio o di termine di una parola.\nAd esempio, l'espressione regolare codice_18 trova corrispondenza solo in linee che contengono \"10\" come parola a s\u00e9 stante, in maniera visivamente isolata, e non \"100\" o \"210\".\nSoluzione con espressioni regolari POSIX.\nGli ancoraggi previsti dallo standard POSIX sono solo quelli che rappresentano l'inizio e la fine della linea, rispettivamente l'accento circonflesso codice_19 ed il simbolo del dollaro codice_20; in questo caso un possibile rimedio consiste nell'estendere l'espressione regolare circondandola con codice_21, ad esempio con codice_22;\nci\u00f2 tuttavia non copre i casi in cui vi sia corrispondenza all'inizio o alla fine della linea (in cui non vi sono caratteri precedenti o caratteri successivi) e nemmeno il caso in cui l'espressione sia l'intera linea.\nPer considerare anche queste situazioni occorre espandere manualmente i quattro casi, ricorrendo a pi\u00f9 opzioni codice_23.\nAd esempio la riga di comando di \"grep\" diventerebbe:\n grep -e \"[^[:alnum:]]10[^[:alnum:]]\" -e \"[^[:alnum:]]10$\" -e \"^10[^[:alnum:]]\" -e \"^10$\" \u2026\nOppure si pu\u00f2 anche ricorrere alle espressioni regolari estese (opzione di \"grep\" codice_6) e al metacarattere codice_25 per indicare pi\u00f9 espressioni alternative, ad esempio:\n grep -E \"[^[:alnum:]]10[^[:alnum:]]|[^[:alnum:]]10$|^10[^[:alnum:]]|^10$\" \u2026\nStringhe letterali cercate come espressioni regolari.\nIl comportamento predefinito di \"grep\" prevede che i modelli usati per la ricerca siano delle espressioni regolari e non stringhe letterali (per le quali occorre specificare l'apposita opzione codice_7), ma \u00e8 facile scordarsi della distinzione poich\u00e9 non capita spesso di dover ricercare testo contenente dei metacaratteri come il punto codice_27.\nIl problema \u00e8 che la distinzione in realt\u00e0 sussiste, e che spesso le stringhe contenenti dei metacaratteri (come ad esempio un indirizzo IP numerico codice_28) sono anche delle valide espressioni regolari, per cui \"grep\" non segnala alcun errore, ma pu\u00f2 fornire risultati del tutto inattesi.\nAd esempio l'espressione regolare codice_29 trova corrispondenza anche in codice_30 o in codice_31 o altro ancora, e unitamente al fatto che non sia ancorata aumenta la possibilit\u00e0 di risultati inattesi.\nUna possibile soluzione consiste appunto nell'usare l'opzione codice_7 in modo da effettuare ricerche letterali; ci\u00f2 tuttavia impedisce di ancorare il testo (si ricorda che la stringa letterale codice_29 trova corrispondenza anche in codice_34 o anche codice_35).\nSe ci\u00f2 fosse un problema, occorre ricorrere ancora una volta alle espressioni regolari, indicando che i metacaratteri vanno considerati in maniera letterale prefissandoli uno ad uno con la barra inversa codice_36 e poi procedendo come per il caso in cui si necessita di ancoraggio. Ad esempio, con la versione GNU di \"grep\":\n grep -e '\\&lt;10\\.1\\.1\\.1\\&gt;' \u2026\nUtilizzo della barra inversa.\nLe \"shell testuali\" dei sistemi Unix e Unix-like effettuano sostituzioni sull'intera riga di comando prima di eseguirla, tra le quali vi \u00e8 anche quella delle sequenze di caratteri che iniziano con una barra inversa codice_36 quando non sono specificate tra virgolette doppie o apici singoli. Ad esempio, la riga di comando\n grep -e 10\\.1\\.1\\.1\nviene trasformata dalla shell in\n grep -e 10.1.1.1\ne quindi \"grep\" si ritroverebbe ad operare ricerche con l'espressione regolare codice_29, che probabilmente non era nelle intenzioni originali.\n\u00c8 quindi opportuno specificare le espressioni regolari tra virgolette doppie o apici singoli, come ad esempio in\n grep -e '10\\.1\\.1\\.1'\nUtilizzo con find.\nPer effettuare ricerche in pi\u00f9 file all'interno di una gerarchia di directory si usa spesso \"grep\" in combinazione con il comando find, ad esempio con:\n find . -type f -name \"*.c\" -exec grep -e \"espressione\" {} +\nCos\u00ec facendo esiste tuttavia la possibilit\u00e0 che \"grep\" sia invocato da \"find\" con un unico file da esaminare (ad esempio se \"find\" trovasse un solo file), nel qual caso \"grep\" procede a elencare le linee corrispondenti senza prefissarle con il nome file a cui esse appartengono (che \u00e8 il comportamento predefinito nel caso di un unico file), quindi offrendo un risultato diverso da quello normalmente atteso.\nPer rimediare si pu\u00f2 esplicitare direttamente tra i parametri di \"grep\" il nome di un primo file, in modo che \"grep\" sia invocato sempre con almeno due nomi di file da esaminare. Allo scopo torna comodo codice_39, che \u00e8 sempre presente e non contiene mai dati, ed \u00e8 quindi l'ideale come file \"riempitivo\" che non influenza le ricerche. Ad esempio:\n find . -type f -name \"*.c\" -exec grep -e \"espressione\" /dev/null {} +"}
{"id": "210587", "revid": "1543377", "url": "https://it.wikipedia.org/wiki?curid=210587", "title": "Geografia dell'Irlanda (isola)", "text": "La geografia dell'Irlanda comprende la descrizione di tutti gli elementi fisico-geografici (pianure, mari, rilievi, laghi e fiumi) irlandesi. L'isola fa parte dell'Arcipelago britannico ed \u00e8 spesso soprannominata \"the Emerald isle\" (\"l'isola di smeraldo\") per le sue vaste \"midland\" collinari nelle quali domina incontrastato il colore verde. La costa occidentale, invece, \u00e8 caratterizzata, grazie all'influsso dell'oceano, da frastagliatissime e impervie scogliere.\nLa superficie dell'isola \u00e8 di circa , mentre le coordinate sono approssimativamente .\nGeografia fisica.\nGeologia.\nFormazioni geologiche.\nLa roccia pi\u00f9 vecchia d'Irlanda \u00e8 databile a 1,7 miliardi di anni fa, rinvenuta su Inishtrahull, isolotto al largo delle coste del Donegal. In altre parti del Donegal i geologi hanno trovato rocce nate come depositi glaciali durante l'era glaciale, questo a dimostrazione del fatto che l'Irlanda fosse interamente coinvolta in una massa di ghiaccio durante il periodo in questione.\nAl termine del Precambriano, circa 600 milioni di anni fa, la terraferma di quel che sarebbe divenuto l'Irlanda, era divisa in due dall'Oceano Giapeto, pi\u00f9 o meno situata dove \u00e8 posizionato oggi il Sudafrica, quasi certamente al di sotto del livello del mare come testimoniano molti fossili a Bray Head, nel Wicklow.\nSpostandoci 50 milioni di anni avanti, queste due masse di terra entrarono in collisione, per poi unirsi circa 440 milioni di anni fa: questo \u00e8 dimostrato da molti fossili di forme di vita di entrambe le masse rinvenuti insieme vicino Clogher Head, nel Louth. Le montagne del nord ovest sono frutto di questa collisione, cos\u00ec come le formazioni granitiche di Donegal e Wicklow. In questo periodo la terraferma irlandese giaceva gi\u00e0 al di sopra del livello del mare ed era situata alla longitudine dell'Equatore: dimostrazione di queste teorie vari fossili di creature terrene, come gli alberi di Kiltorcan, nella contea di Kilkenny, le orme di esseri anfibi su Valentia Island, nel Kerry, o vari molluschi d'acqua dolce.\nL'arenaria rossa tipica di alcune zone si form\u00f2 in questo periodo.\nTra 400 e 300 milioni di anni fa, l'Europa nord-occidentale affond\u00f2 in un mare caldo e ricco di calcio. Si formarono grandi barriere coralline che poi, a loro volta, crearono la base per il calcare che tutt'oggi compone il 60% circa del territorio irlandese. Col ritirarsi delle acque, sorsero vaste foreste tropicali e paludi che, col passare dei secoli, formarono carbone in quantit\u00e0 considerevole, il quale sarebbe stato eroso successivamente. Questo periodo, chiamato Carbonifero, fu caratterizzato da movimenti tellurici che ebbero come risultato la formazione delle zone montuose e collinari del nord-est e sud-ovest dell'isola.\nL'Irlanda giunse cos\u00ec, 250 milioni di anni fa, all'altezza dell'attuale Egitto, caratterizzata da un clima desertico che contribu\u00ec a una erosione del terreno formato da roccia carbonifera e arenaria, e in parte di quella calcarea molto sottile ancora presente nel sud. La scomparsa dell'arenaria in alcune zone e l'esposizione della roccia calcarea all'anidride carbonica ha portato alla formazione di particolari paesaggi calcarei: uno fra questi \u00e8 rimasto tutt'oggi intatto ed \u00e8 il Burren nel Clare, posto unico al mondo formato da un tavolato calcareo di notevoli dimensioni. Anche zone delle vicine isole Aran mostrano questa formazione geologica.\nPoco dopo questo periodo, grazie a decomposizioni organiche nei mari, si formarono i depositi di petrolio e gas che oggi ricoprono un ruolo importante nell'economia della nazione irlandese. Dopodich\u00e9 l'Irlanda sprofond\u00f2 di nuovo, ma stavolta in un mare composto di gesso: tracce di questo minerale sono rinvenute in sottostrati del suolo nel nord, coperti da roccia basaltica, formatasi circa 65 milioni di anni fa grazie all'attivit\u00e0 vulcanica. Testimonianza di queste attivit\u00e0 sono i monti Mourne e altre formazioni montuose dell'Irlanda settentrionale. I vulcani resero il clima molto caldo, favorendo la nascita della vegetazione, che poi form\u00f2 depositi di lignite tutt'oggi presente e lasciata dov'\u00e8, nel sottosuolo dell'Antrim, e piogge in enormi quantit\u00e0, che accelerarono il processo di erosione.\nL'isola era ormai prossima all'attuale posizione 25 milioni di anni fa, con il manto roccioso del territorio quasi ricoperto da suolo grazie alle lunghe erosioni. Nelle aree con buon drenaggio, lo strato roccioso era ricoperto da suolo grigio o scuro, in quelle invece con drenaggio scarso dominava l'argilla nera.\nFino a 1,7 milioni di anni fa, la Terra fu soggetta a continui sbalzi fra ere calde e ere fredde, che notevolemente influenzarono anche l'Irlanda: soprattutto l'era glaciale, cre\u00f2 particolari figure geologiche che oggi caratterizzano l'ambiente irlandese, come i \"drumlin\", gli \"esker\", le vallate glaciali come Glendalough o Glengesh e i \"corrie\".\nRocce e suolo.\nLe piane centrali dell'isola sono formate di roccia calcarea ricoperta da uno strato di argilla e sabbia di origine glaciale, e sono presenti zone acquitrinose come la Bog of Allen, che \u00e8 una delle brughiere pi\u00f9 vaste. Le montagne situate lungo le coste presentano aspetti diversi a seconda della loro posizione: nel sud sono formate di arenaria rossa, mentre le vallate dove scorrono i fiumi sono calcaree; nel Mayo, nel Galway, nel Donegal, nel Wicklow e nel Down, le montagne sono formate principalmente da granito; nel nord-est, infine, ci sono vari terreni di natura basaltica, come il celebre \"Selciato del gigante\" (\"Giant's causeway\") nell'Antrim.\nIl suolo dell'ovest e del nord tende ad avere scarso drenaggio, formando ampie zone acquitrinose, con vaste brughiere ricche di torba e argilla, anche se composte da terreno aspro e assolutamente poco adatto alla coltivazione. Al contrario, i territori orientali e meridionali, meno colpiti dalle pur continue piogge, hanno un drenaggio migliore e uno strato di humus pi\u00f9 fertile.\nUlteriore menzione merita il gi\u00e0 citato Burren, vasto lastricato calcareo senza un deposito di suolo sopra, rimasto approssimativamente com'era 250 milioni di anni fa: all'interno dei \"grikes\" (le fessure tra i lastroni calcarei) le piogge hanno comunque creato sistemi di caverne e, soprattutto, condizioni ideali per particolari forme vegetali.\nOrografia.\nLa cima pi\u00f9 alta \u00e8 il Carrantuohill, alto 1041\u00a0m (3414\u00a0piedi), situato nei Macgillycuddy's Reeks, una catena di roccia arenaria formatasi in epoca glaciale nel Kerry, nell'Irlanda sud-occidentale. Le montagne sono tutt'altro che alte: solo tre cime superano, oltretutto di poco, i 1\u00a0000\u00a0m, mentre 455 superano i 500\u00a0m.\nMeritano menzione a parte, pi\u00f9 per la loro fama che per la loro altezza, il Monte Brandon, dedicato a San Brendano, l'Errigal, famoso fra gli scalatori, le Slieve League, che cadono in mare formando la scogliera marina conosciuta da molti come la pi\u00f9 alta d'Europa, e Croagh Patrick, il monte sacro degli irlandesi.\nTerritorio.\nFiumi.\nLo Shannon \u00e8 il fiume pi\u00f9 lungo d'Irlanda (259\u00a0km) e, se considerato con il suo enorme estuario (386\u00a0km), il pi\u00f9 lungo dell'arcipelago britannico: nasce nel Cavan e percorre l'isola tagliandola in due e dividendo le paludose zone centrali dal selvaggio ovest, formando nel suo percorso tre laghi, tra i pi\u00f9 grandi dell'isola, ovvero il Lough Ree, il Lough Allen e il Lough Derg, che \u00e8 il pi\u00f9 vasto dei tre, per poi gettarsi nell'Oceano Atlantico dopo aver attraversato Limerick.\nLo Shannon \u00e8 collegato tramite un sistema di canali, all'altro grande fiume irlandese, l'Erne, che invece si getta a nord nella baia di Donegal, creando un sistema idrico notevole.\nAltri fiumi importanti sono il Liffey, che attraversa Dublino, il Lee, che invece attraversa Cork, il Blackwater, il Nore, il Suir, il Barrow e il Boyne.\nLaghi.\nIl lago pi\u00f9 grande \u00e8 il Lough Neagh, interamente compreso nei territori dell'Irlanda del Nord e che vanta il record di dimensioni di tutte le isole britanniche, seguito dal Lough Corrib nel Connemara, vicino Galway e il Lough Erne, suddiviso in due laghi (Upper e Lower) oltre ai gi\u00e0 citati laghi dello Shannon. Altri grandi specchi d'acqua sono situati nel Mayo, come il Lough Mask, vicinissimo al Corrib, o il Lough Conn col limitrofo Lough Cullin.\nDa citare senz'altro il Lough Gill per la sua rinomanza in ambito turistico, o il Lough Derg del Donegal per l'importanza religiosa, e ultimi, ma non per importanza, i celebri Laghi di Killarney.\nIl Lough Foyle e il Lough Swilly, abbastanza conosciuti, non sono in realt\u00e0 due laghi, come suggerisce il nome, bens\u00ec due insenature con un'apertura strettissima, quasi da farli apparire laghi in certi punti.\nPaludi e torbiere.\nLa pianura centrale irlandese \u00e8 ricca di aree acquitrinose e di paludi, chiamate torbiere, perch\u00e9 in esse si forma la torba. Questa \u00e8 costituita dagli accumuli di materiali vegetali decomposti, che man mano si depositano a strati sul fondo, insieme ai resti di molti insetti. La torba rappresenta il 1\u00ba grado della formazione del \"carbon fossile\". Per questo viene usata come combustibile \"povero\" o come fertilizzante dei terreni da coltivare.\nInsenature e baie.\nPartendo dal Donegal, quindi da nord, e procedendo in senso orario sulle coste irlandesi, troviamo subito i gi\u00e0 citati Lough Swilly e Lough Foyle, quest'ultimo formatosi come estuario del fiume Foyle e che separa la penisola di Inishowen dalla contea di Londonderry. Successive insenature con nome di \"lough\" (frequenti, come si nota, pi\u00f9 che altro al nord) sono il Belfast Lough, che separa Antrim e Down, lo Strangford Lough e infine il Carlingford Lough, che separa l'Irlanda del Nord dal Louth.\nLasciando il territorio britannico, la successiva baia degna di nota \u00e8 la Dublin Bay, dopo la quale la costa irlandese si fa piuttosto lineare senza incurvarsi fino al Wexford Harbour, formatosi sulla foce del fiume Slaney. Altri porti naturali di natura fluviale seguono sulla costa meridionale, e sono Wexford Harbour sulla foce del Suir e Cork Harbour sulla foce del Lee, nella quale \u00e8 situata anche un'isola, Great Island.\nDirigendo l'attenzione nuovamente verso nord, e quindi sulla costa occidentale, troviamo le numerose baie formate dalle cinque penisole sud-occidentali, in ordine: la Dunmanus Bay, la baia di Bantry, l'estuario del Kenmare e infine la celebre baia di Dingle. Segue l'enorme estuario dello Shannon tra Clare e Limerick, la famosa baia di Galway, la particolare e suggestiva baia di Clew nel Mayo, prima che la costa cambi velocemente direzione due volte, prima verso est, poi nuovamente verso nord formando la baia di Sligo e la vasta baia di Donegal.\nPromontori.\nMalin Head (o Capo Malin), nella penisola di Inishowen, in Donegal, \u00e8 il punto pi\u00f9 settentrionale dell'isola d'Irlanda, mentre Mizen Head (capo Mizen), contea di Cork uno dei pi\u00f9 meridionali e dalla collettivit\u00e0 considerato il pi\u00f9 sud-occidentale, tanto che l'espressione tipica \"Malin to Mizen\" (o vicerversa) indica l'Irlanda nella sua totalit\u00e0.\nCarnsnore Point, invece, nella contea di Wexford, \u00e8 il punto pi\u00f9 sud-orientale.\nDegni di nota Capo Hook, nel Waterford, la Old Head di Kinsale, il lunghissimo Capo Loop nel Clare che delimita l'estuario dello Shannon, Hag's Head sulle scogliere di Moher e Capo Erris, punta pi\u00f9 nord occidentale del Connacht.\nCuriosi in Donegal il Bloody Foreland e St.John's Point.\nIsole e penisole.\nL'isola pi\u00f9 grande dell'Irlanda \u00e8 Achill Island, al largo delle coste occidentali del Mayo, meta turistica gettonata e oasi \"gaeltacht\", collegata alla terraferma da un ponte, cos\u00ec come Valentia Island, al largo del Kerry, anch'essa popolata e molto vasta.\nImportantissime a livello culturale sono sicuramente le tre famose isole Aran, nella baia di Galway, in ordine decrescente di grandezza Inis M\u00f3r, Inis Me\u00e1in e Inis O\u00edrr. Molto ricche a livello culturale, meno per il lato economico, anche le isole al largo delle coste del Donegal, come \u00c1rainn Mh\u00f3r ed isola di Toraigh.\nMeritano menzione per importanza anche Clare Island, covo della regina pirata Grace O'Malley, Inishtrahull, territorio irlandese pi\u00f9 settentrionale, Omey Island, che diventa penisola a seconda delle maree, le impressionanti isole Skellig e l'isola Lambay, il territorio pi\u00f9 orientale della Repubblica d'Irlanda.\nL'Irlanda, inoltre, soprattutto nella parte occidentale, \u00e8 formata da numerosissime penisole. Tra le pi\u00f9 spettacolari e famose, vanno sicuramente citate tre delle cinque penisole che formano la cosiddetta \"mano d'Irlanda\" nel sud-ovest, ovvero la Penisola di Dingle (\"Corca Dhuibhne\"), Iveragh e Beara. La Penisola di Ards, nel Down \u00e8 anche molto vasta, cos\u00ec come Inishowen in Donegal, che comprende capo Malin, la punta pi\u00f9 settentrionale dell'isola d'Irlanda. La punta pi\u00f9 meridionale invece \u00e8 capo Brow.\nL'isolotto roccioso di Rockall sarebbe il punto pi\u00f9 settentrionale irlandese, ma la sua appartenenza \u00e8 disputata da ben quattro nazioni.\nClima.\nIl clima irlandese \u00e8 temperato, ma molto pi\u00f9 caldo di tante altre localit\u00e0 poste a latitudini simili, come la Polonia (nel continente europeo) o Terranova (dall'altra parte dell'Atlantico), a causa dell'influenza della Corrente del Golfo. I venti soffiano prevalentemente da sud-ovest a nord-est, e sono i principali autori delle caratteristiche montagne occidentali e del territorio costiero impervio. Le precipitazioni sono diffusissime, specialmente nell'ovest dove ormai fanno parte della vita quotidiana: Valentia Island, al largo del Kerry, riceve quasi il doppio della pioggia di Dublino (situata ad est) (1400\u00a0mm rispetto a 762\u00a0mm). Considerando tutta la nazione irlandese, circa il 60% delle piogge annuali cade fra agosto e gennaio.\nGennaio e febbraio sono i mesi pi\u00f9 freddi dell'anno e le temperature oscillano fra i e i 7\u00a0\u00b0C. Luglio e agosto sono i pi\u00f9 caldi, con temperature medie sui 14-16\u00a0\u00b0C, anche se talvolta arrivano anche a 25\u00a0\u00b0C. I mesi pi\u00f9 soleggiati sono maggio e giugno, con una media di 5-7 ore di sole pieno giornaliero.\nPer quanto riguarda l'inverno, le temperature medie pi\u00f9 miti le godono le baie a sud-ovest: nelle penisole di Beara, Iveragh e Dingle, nei punti pi\u00f9 riparati, vivono piante mediterranee. Le temperature medie invernali sono di 6-7\u00a0\u00b0C e le gelate sui versanti esposti a sud sono rarissime. Nell'interno la situazione cambia: la temperatura media \u00e8 di 1-2\u00a0\u00b0C e nelle notti serene sono frequenti le gelate (anche se normalmente non si scende oltre i 3-4\u00a0\u00b0C sotto zero).\nLa tabella mostra aspetti climatici medi registrati alla stazione meteorologica del Aeroporto Internazionale di Dublino per il periodo dal 1961 al 1990.\nGeografia politica e umana.\nLa principale suddivisione dell'isola d'Irlanda, \u00e8 quella pi\u00f9 recente, ovvero fra le due nazioni della Repubblica d'Irlanda (o \u00c9ire o Irlanda), stato sovrano dal 1943 e indipendente di fatto dal 1921, e l'Irlanda del Nord, nazione invece che fa parte del Regno Unito.\nLa suddivisione pi\u00f9 antica \u00e8 senz'altro quella delle province d'Irlanda: dai confini all'inizio piuttosto incerti e mutevoli, le province all'inizio erano ben cinque, ma la pi\u00f9 centrale di queste, il Meath (che oggi \u00e8 una contea) perse sempre terreno cedendo territori fino a sparire ed essere inglobata nel Leinster: sono in ordine alfabetico Connacht, Leinster, Munster e Ulster. Le province non hanno alcuna valenza politica, ma soltanto culturale.\nLa suddivisione pi\u00f9 dettagliata riguarda le contee. Originariamente, quando l'Irlanda non era neanche indipendente, c'erano 32 contee tradizionali. Dopo l'indipendenza dell'\u00c9ire soltanto 6 rimasero sotto il governo britannico, e cessarono di avere importanza politica nel 1973, quando l'Irlanda del Nord fu riorganizzata in distretti. Nel 1994 anche la Repubblica d'Irlanda ha cambiato qualche assetto politico, dividendo la contea di Dublino in tre contee distinte (Dun Laoghaire-Rathdown, Fingal e South Dublin, oltre all'autonoma citt\u00e0 di Dublino).\nLe contee tradizionali hanno ancora valenza postale, culturale e sportiva, anche in Irlanda del Nord.\nLa popolazione irlandese \u00e8 di circa 5,6 milioni di persone, concentrate in gran parte nelle aree metropolitane di Dublino e Belfast.\nRisorse naturali.\nPaludi.\nL'Irlanda ha 12\u00a0000\u00a0km\u00b2 di paludi, contraddistinte grosso modo da due tipologie: paludi ricoperte da vegetazione (\"blanket bogs\") e paludi rialzate (\"raised bogs\"). Le prime sono le pi\u00f9 vaste e si sono formate in seguito all'intervento dell'uomo nei secoli e al clima umido dell'isola; la maggior parte si trova dove gli uomini del Neolitico disboscarono il terreno per adibirlo a coltivazione: una volta abbandonati i terreni, il suolo si fece acido, favorendo la crescita di erica e giuncacee, le quali si decomposero formando lo strato di torba sottostante.\nLe \"raised bogs\" invece si formarono alla fine dell'era glaciale, con la scomparsa dei ghiacci e la formazione dei laghi: sono situate per gran parte nel bacino dello Shannon.\nSin dal XVII secolo la torba ricavata dalle zone paludose, in Irlanda chiamata \"turf\", \u00e8 stata usata come combustibile per la cottura e per il riscaldamento domestico. Dagli anni quaranta del secolo scorso furono introdotti macchinari per l'estrazione della torba che favorirono l'ancora attuale commercializzazione su scala nazionale, gestita quasi totalmente dall'ente semi pubblico Bord na M\u00f3na. Oggi la torba viene utilizzata non solo per uso domestico, ma anche da molte industrie e, in scala ridotta, come combustibile per lo sviluppo energetico.\nGas e minerali.\nLe esplorazioni al largo della costa per il gas cominciarono nel 1970, con la scoperta del 1971 del Kinsale Gas Field, il pi\u00f9 vasto d'Irlanda, seguito dal piccolo Ballycotton Gas Field nel 1989 e dal Corrib Gas Field nel 1996. Quest'ultimo ancora non \u00e8 tuttavia operativo, in quanto c'\u00e8 un'accesa disputa negli ambienti politici e sociali per la scelta di raffinare il gas a terra invece che sott'acqua.\nHelvick \u00e8 uno dei pozzi petroliferi di recente scoperta. L'Irlanda \u00e8 il maggior produttore di zinco, estratto a Navan, Galmoy e Lisheen. Altre risorse minerarie sono oro, gesso, calcite, dolomite, calcare, pietra da costruzione, sabbia e ghiaia."}
{"id": "210590", "revid": "125365930", "url": "https://it.wikipedia.org/wiki?curid=210590", "title": "Disney Channel", "text": "Disney Channel \u00e8 un canale televisivo a pagamento statunitense, specializzato nella programmazione per bambini, adolescenti e famiglie grazie alle serie televisive ed ai film prodotti dalla casa. Il canale, presente sia sul satellite che sulla TV via cavo, \u00e8 gestito da Disney Branded Television, una unit\u00e0 di Disney General Entertainment Content, divisione della The Walt Disney Company. Gli studi televisivi della rete vengono ospitati a Burbank, California, negli Stati Uniti. Disney Channel ha cominciato a trasmettere nel formato dell'alta definizione il 19 marzo 2008. \nStoria.\n1977-1983.\nNei primi mesi del 1977, Jim Jimirro della Walt Disney Productions avanz\u00f2 la proposta di creare un canale via cavo con materiale dallo studio. Dal momento che la societ\u00e0 era per\u00f2 incentrata sull'Epcot Centre, l'allora presidente della Disney, Card Walker, rifiut\u00f2 tale proposta. In seguito, la Disney cerc\u00f2 nuovamente nel 1982 di collaudare il progetto, formando una partnership con la piattaforma satellitare Group W, ma entrambe non giunsero mai a rapporti concreti. Cos\u00ec, alla fine del 1982, finalmente il progetto di Disney Channel iniziava finalmente a prender vita, sotto la buona luce del suo primo presidente Alan Wagner. In seguito la Disney invest\u00ec la cifra di 11 milioni di dollari su due trasponder di Galaxy 1, e di 20 milioni di dollari sul palinsesto del canale.\nNel 1983, la Walt Disney Productions diede il comunicato ufficiale dell'inizio delle trasmissioni. Disney Channel venne lanciato il 18 aprile 1983 alle ore 07:00 con il programma \"Good Morning, Mickey!\".\nNei primi mesi di vita, Disney Channel era un canale premium che offriva i suoi programmi per 18 ore al giorno, dalle 7 del mattino fino all'1 della notte. Il programma che ha dato il via al palinsesto del primo giorno \u00e8 stato il \"Mickey Mouse Club\". Altre serie televisive trasmesse da Disney Channel nel giorno della sua apertura furono \"Good Morning, Mickey!\", \"Welcome to Pooh Corner\" e \"You and Me Kid\".\nNelle prime ore della notte venivano trasmessi alcuni classici come \"The Adventures of Ozzie and Harriet\". Il canale ricevette una speciale citazione dal presidente degli Stati Uniti Ronald Reagan nel 1984. Nel dicembre 1986, Disney Channel inizi\u00f2 a trasmettere 24 ore al giorno: durante questo periodo trasmise diverse produzioni straniere come \"Asterix\", \"The Raccoons\", e \"Paddington Bear\".\n1983-1997.\nDurante gli anni 1980, Disney Channel cominci\u00f2 a trasmettere programmi che pi\u00f9 avanti sarebbero diventati dei veri cult nella storia della televisione. Pi\u00f9 tardi, nel 1986, la serie televisiva Kids Incorporated divenne un successo fenomenale: le avventure di un gruppo di amici che formano un gruppo pop, destreggiandosi tra vita normale e fama. Durante i suoi nove anni di messa in onda, la serie ha avuto diverse stelle come ospiti speciali, tra cui Martika (che and\u00f2 nello show col suo vero nome Marta Marrero), gli attori della serie televisiva \"Cinque in famiglia\" Scott Wolf e Jennifer Love Hewitt (accreditata a quei tempi come Love Hewitt) e infine Stacy Ferguson (meglio conosciuta come Fergie).\nAll'inizio del 1989, Disney Channel trasmise per la prima volta in assoluto il The All-New Mickey Mouse Club, che si rivel\u00f2 un successo incredibile e inaspettato che tenne incollati davanti agli schermi milioni di telespettatori per assistere alle performance dei loro ragazzi preferiti. Ragazzi che, una volta cresciuti, divennero nientedimeno che delle star a livello mondiale: artisti come Christina Aguilera, Britney Spears, Justin Timberlake, JC Chasez, Ryan Gosling e Keri Russell.\n1997-2002.\nNel 1997, Disney Channel decise di cambiare il suo stile grafico e di far cadere l'articolo \"The\" dal nome della rete (anche se spesso i promo vedevano comparire solo la scritta \"Disney\" e spesso il \"Channel\" veniva omesso), e divise quest'ultima in tre blocchi di programmazione: Playhouse Disney, per i bambini piccoli; Vault Disney, per tutti gli appassionati delle serie firmate Disney come \"Zorro\", \"The Mickey Mouse Club\", e \"Un maggiolino tutto matto\"; e il blocco pi\u00f9 famoso per gli adolescenti, in onda dal pomeriggio fino a tarda sera, chiamato \"Zoog Disney\". In quest'ambito viene introdotto un nuovo logo (che vedeva raffigurato Topolino su una televisione con due orecchie). Sempre in questo periodo vengono introdotte, durante qualsiasi serie, delle piccole pause (non pubblicit\u00e0 commerciali, ma dei promo creati dalla rete).\nDopo il cambio del canale nel 2002, il marchio \"Zoog\" si fuse insieme a Disney Channel, mentre il blocco Vault Disney scomparve integralmente (per dare una immagine pi\u00f9 innovativa al canale).\nIn questo periodo venne data inoltre molta importanza alle serie originali create da Disney Channel: prima tra tutte \"Flash Forward\" nel 1997, continuando poi con i show \"Il famoso Jett Jackson\", \"So Weird - Storie incredibili\", \"Even Stevens\", \"Kim Possible\" e \"Lizzie McGuire\" che ha portato al successo Hilary Duff, poi divenuta una famosa cantante e attrice.\n2002-2006.\nNel novembre 2002, Disney Channel fu nuovamente rimodernato nella grafica, ma anche nei contenuti. Tutte le vecchie serie che appartenevano al blocco Vault Disney vennero tolte dal palinsesto, ed i film invece vennero ridotti ad uno per sera (anzich\u00e9 due). Inoltre si inizi\u00f2 con la produzione di serie comiche e di cartoni animati, che Disney Channel proponeva durante l'anno (di solito erano due o tre programmi annuali). Il nuovo logo venne introdotto il mese successivo.\nAnne Sweeney, una veterana del cavo esecutivo, assunse il controllo della Disney-ABC Television Group nel 2004 e rapidamente port\u00f2 avanti il progetto di una completa modernizzazione di Disney Channel. La strategia di Sweeny era molto semplice, ma allo stesso tempo molto elaborata: far scoprire e amare nuovi talenti del mondo della musica e della TV agli adolescenti di tutto il paese.\nQuindi, mentre inizialmente il target di Disney Channel vedeva protagonisti prevalentemente i bambini e le loro famiglie, il canale inizi\u00f2 ad avere cos\u00ec tanta popolarit\u00e0 che venne preferito ad altri canali anche dagli adolescenti. Diventarono cos\u00ec molto famose le sue serie televisive, e grazie ad esse, Disney Channel \u00e8 uno dei canali via cavo pi\u00f9 visti negli Stati Uniti, con picchi di ascolto che toccano anche i tre milioni di telespettatori (risultati impressionanti per la televisione via cavo).\nNel 2004 fa il suo debutto Disney la serie Phil dal Futuro.\nNel 2005, \"Raven\" divenne la serie TV di Disney Channel pi\u00f9 vista di tutti i tempi e la prima ad avere uno spin-off (\"Cory alla Casa Bianca\"). Sempre nel 2005 inizia la serie televisiva di grande successo \"Zack e Cody al Grand Hotel\".\nNel 2006, il telefilm \"Hannah Montana\" fece raggiungere al canale l'apice del successo e contribu\u00ec al successo internazionale della sua protagonista, Miley Cyrus.\nNello stesso anno viene proposto anche il film Disney \"High School Musical\", che ottiene un grande successo in tutto il mondo e contribuisce a lanciare le carriere di giovani attori come Zac Efron, Vanessa Hudgens e Ashley Tisdale. In seguito a tale successo vengono prodotti altri due film, uno per la tv e l'altro per il cinema.\nDal 2007.\nPuntando sulla produzione di film e serie TV per ragazzi, Disney Channel \u00e8 ad oggi il canale per ragazzi pi\u00f9 visto negli Stati Uniti.\nIl 2007 \u00e8 stata una grande annata per Disney Channel, premi\u00e8re di nuovi film, \"High School Musical 2\", e \"Jump In!\", il lancio di due nuove serie esclusive; \"I maghi di Waverly\" con protagonista Selena Gomez, e la prima serie composta da corti, \"As the Bell Rings\". Il 2007 fu anche la prima volta di uno spin-off \"Cory alla Casa Bianca\".\nIl 2008 \u00e8 invece riconosciuto per la partenza di serie come \"Phineas e Ferb\", \"Brian O'Brian\", e \"Zack e Cody sul ponte di comando\", spin-off di \"Zack e Cody al Grand Hotel\", e di film come \"Gli esploratori del tempo\", \"\" e \"Camp Rock\" con Demi Lovato e i Jonas Brothers.\nSempre nel 2008 debutta su Disney Channel la famosissima telenovela argentina \"Il mondo di Patty\".\nNel 2009, a febbraio Disney Channel ha lanciato la serie \"Sonny tra le stelle\" (la prima ad esser girata interamente in alta definizione) con protagonisti Demi Lovato e Sterling Knight; mentre a maggio ha lanciato \"Jonas\" con i Jonas Brothers.\nI film principali del 2009 sono invece stati: \"Un pap\u00e0 da salvare\" con un cast composto da tutti attori provenienti da serie televisive del canale come Emily Osment, David Henrie, Mois\u00e9s Arias, Jason Earles, e Phill Lewis; \"Pete il galletto\" con Jason Dolley, Mitchel Musso, Tiffany Thornton e Brian Stepanek; \"Programma protezione principesse\" con Demi Lovato e Selena Gomez; l'adattamento della serie \"I maghi di Waverly\" nel film \"\".\nNel 2010 iniziano due nuove serie: \"A tutto ritmo\" con Zendaya e Bella Thorne e \"Buona fortuna Charlie\", che si concludono poi rispettivamente nel 2013 e nel 2014.\nNel 2011 terminano altre tre serie portanti del canale. La prima \u00e8 \"Hannah Montana\" (per l'occasione trasmessa con il nuovo titolo \"Hannah Montana Forever\"), \"Sonny tra le stelle\", interrotta bruscamente a causa di problemi di salute della protagonista Demi Lovato e rimpiazzato con \"So Random!\", e \"Zack e Cody sul ponte di comando\". Non mancano nuovi film come \"Zack &amp; Cody - Il film\", \"Lemonade Mouth\", e \"\", \"Buona fortuna Charlie - Road Trip Movie\". Sempre nel 2011 abbiamo uno dei film cio\u00e8 \"Sharpay's Fabulous Adventure\" che vede come protagonista Ashley Tisdale dopo tre anni dalla fine della saga di High School Musical. Nasce la serie\" A.N.T. Farm - Accademia Nuovi Talenti\", una serie composta da tre stagioni che si conclude nel 2014.\nSempre nel 2011 vengono create le serie \"Jessie\" con Debby Ryan e \"Austin &amp; Ally\" con Ross Lynch e Laura Marano, che hanno avuto e hanno ancora molto successo in tutto il mondo. Entrambe raggiungono le quattro stagioni, facendo cos\u00ec delle serie la quinta e la sesta a raggiungere quella meta nel canale.\nDal 14 maggio 2012 \u00e8 la volta della telenovela argentina \"Violetta\", che \u00e8 stata trasmessa fino all'inizio del 2015, ed era tra le serie Disney ad avere avuto pi\u00f9 successo nel mondo. Nell'autunno dello stesso anno viene presentata al pubblico americano la serie Dog with a Blog, sitcom dedicata alla famiglia. Nel 2013, viene trasmessa la serie \"Liv e Maddie \"con star Dove Cameron, e il film \"Teen Beach Movie \"con protagonisti Ross Lynch di \"Austin &amp; Ally\" e Maia Mitchell\". \"Inoltre, in quest'anno debutta \"Topolino\", una serie animata che comprende dei corti ispirati all'omonimo personaggio Disney.\nNel 2014 Disney Channel decide di cambiare grafica e si affida ad una ditta tedesca. Per la prima volta nel logo, non compaiono le famose orecchie di Topolino, anche se vengono piazzate sul puntino della \"i\" della scritta \"Disney\". In quest'anno, vengono ideati tre nuovi film, ossia: \"Cloud 9\" con Dove Cameron, \"Come creare il ragazzo perfetto\" con China Anne McClain di \"A.N.T. Farm\", \"Zapped - La nuova vita di Zoey\" con star Zendaya. Sempre nel corso dell'anno vengono trasmesse la serie \"Non sono stato io\", \"Girl Meets World\", quest'ultima, oltre a vedere come star Rowan Blanchard e Sabrina Carpenter, \u00e8 lo spin-off e seguito della serie ABC degli anni 1993 e 2000, \"Crescere, che fatica!\" e l'apparizione di \"Evermoor\", una miniserie britannica composta da quattro episodi, la quale successivamente cambia nome in \"Le cronache di Evermoor\" e due stagioni, una in fase di produzione.\nNel 2015 arrivano 3 nuove serie: \"K.C. Agente Segreto\" con star Zendaya di \"A tutto ritmo\", \"Best Friends Whenever\" e \"BUNK'D\", spin-off della serie \"Jessie\". Inoltre arrivano quattro nuovi film: \"Capelli ribelli\" con Laura Marano, \"Teen Beach 2\", sequel di \"Teen Beach Movie\", \"Descendants\" con Dove Cameron e \"Mia sorella \u00e8 invisibile!\" con Rowan Blanchard. Con la messa in onda di Descendants, che ha raggiunto un alto numero di ascolti, \u00e8 stata introdotta una nuova serie di corti intitolata \"\".\nL'undici maggio 2015 arriva anche una serie tutta italiana Alex &amp; Co, che \u00e8 la prima serie Disney italiana da avere successo tanto che viene trasmessa anche in altri paesi.\nCon la conclusione di alcune serie di maggior successo come \"Jessie\", \"Austin &amp; Ally\", \"Dog with a Blog\" e \"Non sono stato io\", dal 2016 arrivano 3 nuove serie targate Disney come \"Stuck in the Middle\", \"Bizaardvark\" e \"Elena of Avalor\". Non mancano i film: il 24 giugno 2016 viene presentato al pubblico americano il 100\u00b0 film del canale \"Adventures in Babysitting\" con protagoniste Sabrina Carpenter e Sofia Carson e per l'occasione, dal 27 al 31 maggio, l'omonimo canale trasmette alcuni dei film Disney per la televisione pi\u00f9 famosi. Dal 9 maggio 2016 appare su Disney Channel la nuova serie Soy Luna.\nDisney Channel in alta definizione.\nDisney Channel ha iniziato a trasmettere in alta definizione negli Stati Uniti il 2 aprile 2008 su DirecTV e il 7 aprile successivo su Comcast.\nIn Europa la prima nazione ad avere un canale Disney in alta definizione \u00e8 stato la Francia con il simulcast di Disney Cinemagic (in onda dall'inizio del 2008); lo stesso canale ha iniziato a trasmettere anche in Regno Unito alla fine del medesimo anno, in Portogallo ed in Germania nel 2009. Il 1\u00ba febbraio 2012 l'alta definizione arriva anche in Italia con il lancio di Disney Channel HD.\nAttualmente nel Regno Unito, fruibile attraverso la piattaforma Sky viene trasmesso inoltre Disney XD HD che propone numerosi prodotti del canale come \"Phineas e Ferb\", \"\" e \"Zeke e Luther\" in alta definizione.\nFilm.\nDisney Channel produce film appositamente per il canale, dal 1997 pubblicizzati come \"Disney Channel Original Movie\".\nTra le pellicole di maggior successo si cita \"High School Musical 2\", che ha superato con una media di 17 milioni di spettatori il film \"Jump In!\". Anche se il film che ha avuto successo in tutto il mondo e forse anche il pi\u00f9 pubblicizzato e conosciuto \u00e8 stato \"High School Musical\" il quale ha vinto il premio Emmy Awards come \"Film preferito dai ragazzi\", 3,5 milioni di copie con la sua colonna sonora e 2 milioni di copie con il DVD. Tra i pi\u00f9 noti troviamo anche \"Camp Rock\". Un altro di grande successo del 2011 \u00e8 La favolosa avventura di Sharpay.\nOltre a questi prodotti da Disney Channel, la versione statunitense ha mandato in onda anche diversi film che hanno spopolato nelle classifiche cinematografiche come \"Harry Potter e la pietra filosofale\", \"Harry potter e la camera dei segreti\" (prodotti dalla Warner Bros.), e i due episodi di \"Stuart Little\" della TriStar,il topolino in gamba.\nIl canale insomma ha lanciato programmi diventati veri e propri cult cinematografici per i bambini e gli adolescenti di tutto il mondo. Vanno ricordati a tal proposito i due film di successo, ' e ' che sono stati ispirati dai pi\u00f9 riusciti prodotti di Disney Channel degli ultimi tempi."}
{"id": "210595", "revid": "547992", "url": "https://it.wikipedia.org/wiki?curid=210595", "title": "Ministri degli affari esteri e della cooperazione internazionale della Repubblica Italiana", "text": "I ministri degli affari esteri e della cooperazione internazionale della Repubblica Italiana si sono avvicendati dal 1946 in poi."}
{"id": "210597", "revid": "2194416", "url": "https://it.wikipedia.org/wiki?curid=210597", "title": "Package (elettronica)", "text": "Un package (in italiano, \"capsula\"), indica il contenitore in cui sono racchiusi alcuni tipi di componenti elettronici.\nDescrizione.\nQuesti possono essere semplici rel\u00e9, circuiti costituiti da reti di resistori o transistor, oppure circuiti integrati compresi i microprocessori. In questo caso il die costituisce il cuore elaborativo del processore stesso (\"core\") mentre il package \u00e8 tutto quello che sta \"intorno\" al die, ovvero tutto ci\u00f2 che si vede e si maneggia. Da questo, fuoriescono i terminali di collegamento (pin), preposti a collegare il die del componente ai circuiti della piastra elettronica; il collegamento dei microprocessori destinati al computer generici per casa o ufficio, avviene tramite uno \"zoccolo\" (socket), saldato sulla piastra elettronica sul quale viene innestato il componente, in versioni particolari di microprocessori destinati ad usi specifici o in condizione di lavoro gravose, questi ultimi sono saldati direttamente sulla piastra.\nSolitamente le dimensioni del \"core\" rispetto a quelle del package sono molto ridotte, circa 2 o 3\u00a0cm\u00b2 a fronte di un package (quindi le dimensioni dell'intero microprocessore) di circa 20\u00a0cm\u00b2; tali dimensioni del package sono necessarie a causa dell'elevato numero dei pin, nell'ordine di molte centinaia. in quest'ultimo possono essere riuniti pi\u00f9 die con funzioni differenti, collegati fra loro a formare un circuito complesso, comprendente a volte anche resistori e condensatori, in questo caso il componente prende il nome di ibrido.\nForma e dimensioni del package possono essere le pi\u00f9 varie: pu\u00f2 essere in metallo, materiale plastico o ceramica, i contatti elettrici del circuito possono essere costituiti da pin o reofori, nelle versioni ceramiche possono consistere in piccole zone metallizzate generalmente in oro, uniformemente distanziate tra loro chiamate piazzuole, simili a quelle presenti sulle schede dei telefoni cellulari. La forma e la dimensione dei package sono comunque standardizzate; gli unici package con dimensioni e forma non riconducibile ad alcun standard, sono quelli che racchiudono un circuito progettato del costruttore stesso dell'apparecchiatura che li contiene e sono definiti custom.\nLo stesso tipo di package usato per gli IC \u00e8 usato anche per altri dispositivi, quali accoppiatori ottici e alcuni tipi di rel\u00e8 reed, alcuni dei quali adottano il package definito \"Dual in Line\". Il contenitore dei singoli transistor e dei diodi viene invece definito \"case\". Gli unici package che permettono la visione del die interno, oltre a due dispositivi obsoleti da tempo, EPROM e i microcontroller dotati di EPROM, sono alcuni tipi di display alfanumerici realizzati in plastica traslucida di colore rosso, come ad esempio il TIL311 o quelli facenti parte della serie 7300 di HP.\nIl \"chip\" \u00e8 assemblato in un package munito di pin attraverso pi\u00f9 collegamenti; uno o pi\u00f9 package (ad es. il chipset) e altri componenti elettronici \"discreti\" (cio\u00e8 singoli, non \"integrati\") sono impiantati e collegati tra loro su una piastra elettronica chiamata circuito stampato (in quanto i collegamenti (le \"piste\") non sono realizzate con filo elettrico, ma sono \"stampati\" sul supporto in carta bakelizzata o - pi\u00f9 spesso - in vetronite; il circuito stampato completo di tutti i dispositivi elettronici necessari per una certa funzione (pi\u00f9 dissipatori, connettori ecc.) \u00e8 una scheda elettronica pronta all'uso.\nTipologie.\nPackage ermetici:"}
{"id": "210598", "revid": "2039387", "url": "https://it.wikipedia.org/wiki?curid=210598", "title": "Enzo Bianco", "text": "\u00c8 stato ministro dell'Interno nei governi D'Alema II e Amato II, deputato alla Camera per due legislature (XI e XIV), senatore della Repubblica (XV e XVI), ricoprendo vari incarichi parlamentari, tra cui quello di presidente del COPACO.\nBiografia.\nNasce ad Aidone, nella provincia di Enna, ma si trasferisce all'et\u00e0 di 9 anni a Catania, dove ha studiato al liceo classico Mario Cutelli.\nNel 1974 si \u00e8 laureato in giurisprudenza con il massimo dei voti e la lode, con una tesi in scienze dell'amministrazione sulla soppressione degli enti pubblici inutili. Ha frequentato a Bologna la Scuola di perfezionamento in scienze dell'amministrazione. \u00c8 iscritto all'Albo degli Avvocati dal 1976.\n\u00c8 stato membro dell'\"European Liberal-Democratic Bureau\" dal 1984 al 1990.\nEsperto di finanza internazionale, ha lavorato dal 1977 al 1983 presso il Servizio Studio del Crediop; dal 1983 al 1988 \u00e8 stato amministratore delegato di una engineering company che ha costruito impianti agroindustriali operante in Cina, Algeria, America Latina.\nAttivit\u00e0 politica.\nGli inizi.\nDal 1976 al 1979 \u00e8 stato segretario nazionale della Federazione Giovanile Repubblicana, l'organizzazione giovanile del Partito Repubblicano Italiano (PRI). Cresciuto alla scuola di Ugo La Malfa, Bruno Visentini e Giovanni Spadolini, dal 1980 al 1984 \u00e8 stato responsabile della politica esterna del PRI.\nNel 1987 \u00e8 stato Capo della Segreteria tecnica e del Servizio Studi del Ministero dell'Industria.\nViene candidato alle elezioni regionali in Sicilia del 1991 col PRI, venendo eletto nel collegio di Catania deputato all'Assemblea regionale siciliana (ARS).\nAlle elezioni politiche del 1992 si candida, e viene eletto, alla Camera dei deputati tra le liste del PRI. Nel corso della XI legislatura lavora alla Legge 25 marzo 1993, n. 81 sull'elezione diretta del sindaco, in collaborazione con il movimento referendario di Mario Segni, di cui \u00e8 vicepresidente.\nSindaco di Catania (1\u00ba e 2\u00ba elezione).\nAlle elezioni amministrative del 1988 viene eletto consigliere comunale di Catania, citt\u00e0 di cui diventa primo cittadino nel luglio dello stesso anno per pochi mesi fino al 1989, una breve esperienza, ma che lo porter\u00e0 a farsi una prima notoriet\u00e0 nazionale, grazie a una gestione della citt\u00e0 che i media chiameranno \"\"primavera catanese\".\nNel 1993 partecipa e vince le primarie organizzate dal movimento civico Patto per Catania, promosso dallo storico movimento di societ\u00e0 civile \"Citt\u00e0Insieme\", diventando pochi mesi dopo nuovamente sindaco di Catania, seconda citt\u00e0 siciliana per numero di abitanti, con una vittoria su Claudio Fava, anche lui candidato del centrosinistra per La Rete. Poco dopo entra nella segreteria nazionale del PRI. Il 29 settembre 1993 lascia il PRI per fondare, con altri repubblicani dissidenti, Alleanza Democratica, che si presenta alle elezioni politiche del 1994 con una lista all'interno dell'Alleanza dei Progressisti, raccogliendo poco pi\u00f9 dell'1% dei voti.\nNel 1995 diventa presidente dell'Associazione Nazionale Comuni Italiani (ANCI) rilanciandone la sua attivit\u00e0 con Francesco Rutelli (sindaco di Roma), Antonio Bassolino (sindaco di Napoli), Massimo Cacciari (sindaco di Venezia), Valentino Castellani (sindaco di Torino), Marco Formentini (sindaco di Milano), Walter Vitali (sindaco di Bologna) e Leoluca Orlando (sindaco di Palermo), incarico di cui ricopre sino a gennaio 2000; dal 1997 guida la delegazione italiana al Comitato delle Regioni dell'Unione europea, nel novembre dello stesso anno gli viene confermata col 63,16% dei voti la carica di Sindaco di Catania.\nNel novembre 1998, forte della sua esperienza di Sindaco, fonda con altri primi cittadini d'Italia e l'associazione verde Legambiente, il movimento Centocitt\u00e0, che confluir\u00e0 nel febbraio 1999 ne I Democratici.\nMinistro dell'Interno.\nNel dicembre 1999 \u00e8 nominato dal Presidente Ciampi Ministro dell'Interno nel governo D'Alema II; sar\u00e0 confermato pi\u00f9 tardi nel Amato II. Sotto il suo ministero avvengono i fatti violenti del Global Forum di Napoli. Particolari critiche, fino alla richiesta di dimissioni, vengono rivolte a Bianco sull'arresto di Alessandro Geri, presunto telefonista delle Br nell'ambito dell'omicidio di Massimo D'Antona. Geri si riveler\u00e0 dopo pochi giorni innocente, mentre il ministero dell'interno viene accusato di aver fatto pressione alla magistratura per trovare al pi\u00f9 presto soluzione al caso.\nSottoscrive decine di trattati internazionali sul fenomeno dei migranti e per la sicurezza. Vara il progetto di \u201cpolizia di prossimit\u00e0\u201d. Firma il Testo Unico degli Enti Locali. Vara, con il Ministro della Difesa Sergio Mattarella, il nuovo ordinamento dell'Arma dei Carabinieri. Nomina Capo della Polizia Gianni De Gennaro e con lui i prefetti Alessandro Manganelli e Alessandro Pansa. Gestisce anche la sicurezza durante il Giubileo del 2000.\nRitorno al Parlamento.\nAlle elezioni politiche del 2001 non riesce ad essere eletto nel collegio maggioritario, venendo quindi \"ripescato\"\" nella quota proporzionale nella circoscrizione Sicilia 2 e torna ad occupare un seggio nel Parlamento italiano. Il successivo 3 agosto viene eletto presidente del Comitato parlamentare di controllo sui servizi segreti (COPACO), ricevendo sei voti su sette votanti.\nAlle politiche del 2008 viene rieletto al Senato in Sicilia ed in Calabria.\nNel 2013 non si ricandida scegliendo di tornare all'impegno amministrativo ed \u00e8 eletto, al primo turno, sindaco di Catania nel giugno dello stesso anno.\nAl Congresso di Milano del 2014 viene eletto all'unanimit\u00e0 Presidente del Consiglio Nazionale dell'ANCI; nel 2015 a Bruxelles \u00e8 eletto Capo della delegazione Italiana al Comitato delle Regioni.\nDal 2002, a seguito dello scioglimento de I Democratici, confluisce ne La Margherita di Rutelli. Si candida il 13 maggio nuovamente come sindaco di Catania alle elezioni amministrative italiane del 2005, ma riceve il 45,7% dei voti e viene sconfitto dal candidato del centrodestra sindaco uscente Umberto Scapagnini. Quest'ultimo verr\u00e0 poi condannato in via definitiva per reati elettorali proprio riguardo a quelle elezioni.\nAlle politiche del 2006, candidatosi in Sicilia, viene eletto al Senato della Repubblica. Successivamente aderisce al gruppo de L'Ulivo e, con le dimissioni di Nicola Mancino (eletto membro del CSM), diventa presidente della Commissione Affari Costituzionali.\nAlle politiche del 2008 \u00e8 rieletto al Senato della Repubblica per il Partito Democratico, sempre in Sicilia. Il 9 febbraio 2008 gli viene conferita la cittadinanza onoraria presso il Comune di Fasano. Porta il suo nome la \"bozza Bianco\" che costituisce il principale terreno di confronto delle forze politiche principali per la costituzione della nuova legge elettorale.\nScandalo Margherita.\nNel 2012, viene coinvolto nello scandalo dei finanziamenti pubblici dell'ex partito la Margherita da Luigi Lusi, tesoriere della Margherita. Lusi sostiene di aver versato a Enzo Bianco una somma mensile di 3.000 euro, poi passata a 5.500 euro, in qualit\u00e0 di presidente della defunta assemblea della Margherita. Sebbene l'operazione fosse formalmente legale, Enzo Bianco inizialmente nega tutto tentando di non essere coinvolto nello scandalo. Successivamente ammette di aver ricevuto quel denaro giustificandosi dicendo che lo aveva usato per fare politica.\nInfatti, tanto Bianco quanto Rutelli e Bocci (coinvolti anch'essi dall'accusa di Lusi) hanno smentito il loro coinvolgimento nelle attivit\u00e0 illecite del Lusi che aveva sottratto milioni di euro dalle casse del partito e alle accuse gi\u00e0 avanzate nei riguardi di Lusi si \u00e8 aggiunto il reato di calunnia.\nIl caso torna agli onori della cronaca a seguito della querela che ha sporto lo stesso Bianco ad un utente non registrato di Wikipedia. Peraltro il paragrafo contestato, era stato tratto da un precedente articolo di Gad Lerner. La querela di Bianco viene archiviata per infondatezza della notizia di reato, in quanto l'utente in questione, secondo il PM, aveva esercitato il diritto di cronaca senza dolo alcuno.\nSindaco di Catania (3\u00ba elezione).\nIl 9 e 10 giugno 2013, alla guida di una coalizione composta da sette liste di centro-sinistra, batte al primo turno il candidato di centro-destra e sindaco uscente Raffaele Stancanelli e viene rieletto per la quarta volta primo cittadino di Catania con il 50,62% dei voti.\nNel 2014 \u00e8 stato confermato presidente del Teatro Bellini.\nViene posto a capo della citt\u00e0 metropolitana di Catania dall'8 giugno 2016. Il 10 ottobre 2017 decade da sindaco della citt\u00e0 metropolitana a seguito del provvedimento di revoca firmato dal presidente della Regione Crocetta, in recepimento della legge votata dall'ARS che prevede l'elezione diretta dei sindaci metropolitani; a seguito di questa decisione presenta ricorso al TAR. Il 26 novembre il TAR sospende il decreto regionale: di conseguenza, Bianco diviene nuovamente sindaco metropolitano. \nNel 2018 si ricandida ancora a sindaco, sostenuto da 5 liste civiche, ma si ferma al 26,41% dei voti venendo sconfitto al primo turno dal candidato di centro-destra Salvo Pogliese.\nIl 15 settembre 2020, la Sezione giurisdizionale della Corte dei conti della Sicilia lo ha condannato al risarcimento del Comune di Catania per 48.000 euro e l\u2019interdittiva legale per anni 10 \u201cper avere contribuito al verificarsi del dissesto finanziario\u201d dell\u2019Ente.\nL'impegno in Anci.\nAttualmente \u00e8 presidente del consiglio nazionale di ANCI l'associazione nazionale dei comuni d'Italia. E' anche presidente della commissione borghi, comuni, proloco e province degli Stati Generali del Patrimonio Italiano.https://www.askanews.it/politica/2021/07/22/stati-generali-patrimoniobianco-presidente-commissione-piccoli-comuni-borghi-pn_20210722_00087/"}
{"id": "210600", "revid": "1305772", "url": "https://it.wikipedia.org/wiki?curid=210600", "title": "Jacetania", "text": "La Jacetania (in aragonese: \"Chazetania\") \u00e8 una delle 33 comarche dell'Aragona, nella Spagna pirenaica. Ha una popolazione di 18.664 abitanti e il suo capoluogo \u00e8 Jaca.\nGeografia fisica.\nUfficialmente riconosciuta nel 2002, \u00e8 la comarca pi\u00f9 nord-occidentale dell'Aragona e comprende 20 comuni, suddivisi tra le province di Huesca (16 comuni) e di Saragozza (4 comuni). I comuni jacetani appartenenti alla provincia di Huesca sono: A\u00edsa, Ans\u00f3, Arag\u00fc\u00e9s del Puerto, Bailo, Borau, Canal de Berd\u00fan, Canfranc, Castiello de Jaca, Fago, Jaca, Jasa, Puente la Reina de Jaca, Santa Cilia, Santa Cruz de la Ser\u00f3s, Valle de Hecho, Villan\u00faa, mentre Artieda, Mianos, Salvatierra de Esca e Sig\u00fc\u00e9s dipendono dalla provincia di Saragozza.\nTerritorio.\nLa Jacetania confina a nord con la Francia (dipartimento dei Pirenei Atlantici), a ovest con la Navarra, a sud e ad est con le comarche aragonesi di Cinco Villas, Hoya de Huesca e Alto G\u00e1llego. \u00c8 un territorio prevalentemente montagnoso, attraversato a settentrione dalla catena dei Pirenei (la Collarada, con i suoi 2886 m, \u00e8 la cima pi\u00f9 alta del territorio) e nella sua parte pi\u00f9 meridionale dai primi contrafforti prepirenaici. Fra i due sistemi montuosi si sviluppa una valle fluviale, formata dal fiume Arag\u00f3n (da cui prese avvio la storia, oltre che il nome, dapprima della contea e poi del regno d'Aragona) e dai suoi affluenti, dove sorge il capoluogo comarcale Jaca, che ospita oggigiorno (2010) circa il 72% dell'intera popolazione jacetana (13.374 residenti su un totale di 18.664)\nClima.\nPur ricevendo moderati influssi oceanici (provenienti dal golfo di Biscaglia) e mediterranei (dalla vicina valle dell'Ebro), il clima della comarca \u00e8 tipico del sistema pirenaico, con inverni generalmente freddi (rigidi al di sopra dei 1000\u20131200 m) ed estati miti (fresche al di sopra dei 1000\u20131200 m). La temperatura tende a diminuire con l'altitudine, mentre le precipitazioni, che nella stagione invernale assumono spesso un carattere nevoso, sono pi\u00f9 copiose nelle zone di alta e media montagna che nelle valli interne.\nStoria.\nTerritorio abitato in et\u00e0 protostorica da una popolazione di incerta origine ma certamente iberizzata, gli Jacetani, fu conquistato da Marco Porcio Catone nel 195-194 a.C. Sub\u00ec successivamente un profondo processo di romanizzazione, conoscendo una relativa prosperit\u00e0 economica in tarda et\u00e0 repubblicana e nei primi secoli dell'Impero. Decaduto a seguito delle invasioni barbariche, fu occupato dai Visigoti, divenendo successivamente tributario degli emiri Omayyadi di Al-Andalus, che tuttavia ne rispettarono l'integrit\u00e0 territoriale e le libert\u00e0 (VIII secolo). Passato sotto il controllo dei sovrani carolingi (IX secolo), poi dei re di Navarra, costitu\u00ec il nucleo originario dapprima dell'antica contea e poi del Regno d'Aragona (dal 1035), che ebbe come sua prima capitale la citt\u00e0 di Jaca. Segu\u00ec successivamente le sorti della Corona d'Aragona e del Regno di Spagna.\nMonumenti e luoghi d'interesse.\nA testimonianza del suo passato glorioso, nel territorio jacetano sono racchiusi alcuni tesori architettonici, fra cui il monastero di San Juan de la Pe\u00f1a dove, secondo una leggenda, fu custodito in et\u00e0 medievale il Santo Graal, e la chiesa di San Caprasio, in stile romanico lombardo, entrambi a Santa Cruz de la Ser\u00f3s; il monastero di San Pedro de Siresa nella Valle de Hecho; la cattedrale di San Pedro a Jaca, considerata fra le pi\u00f9 antiche di Spagna.\nTerritorio di frontiera, la Jacetania ebbe una rilevante funzione strategica in et\u00e0 moderna. Ancor oggi si possono ammirare alcune fortezze costruite fra il XVI e il XIX secolo, come la \"Torre de fusileros\" a Canfranc, il forte del Rapit\u00e1n e la Ciudadela, entrambi a Jaca. Quest'ultima \u00e8 un'impressionante piazzaforte, in perfetto stato di conservazione, fatta erigere da Filippo II in funzione anti-francese. Il progetto e la realizzazione furono affidati a uno dei massimi esperti di architettura militare del tempo, l'italiano Tiburzio Spannocchi.\nSociet\u00e0.\nFestivit\u00e0.\nLa festivit\u00e0 principale \u00e8 Sant'Eurosia, patrona della comarca, che si celebra il 25 giugno."}
{"id": "210601", "revid": "118834", "url": "https://it.wikipedia.org/wiki?curid=210601", "title": "Rosa Russo Jervolino", "text": ""}
{"id": "210604", "revid": "57342", "url": "https://it.wikipedia.org/wiki?curid=210604", "title": "Virginio Rognoni", "text": "Biografia.\nOrigini e formazione.\nDiplomato presso il Liceo Classico Ugo Foscolo di Pavia, gi\u00e0 da giovane si \u00e8 distinto in attivit\u00e0 antifasciste. Durante i suoi studi universitari \u00e8 stato alunno a Pavia dello storico Collegio Ghislieri (1946-47) e si \u00e8 laureato in giurisprudenza nel novembre del 1947 all'Universit\u00e0 degli Studi di Pavia. Successivamente \u00e8 stato borsista Fulbright alla Yale University fra il 1949 e il 1950. Diventato professore di Istituzioni di diritto processuale presso la facolt\u00e0 di giurisprudenza dell'ateneo pavese, ha esercitato la professione di avvocato.\nCarriera e incarichi politici nella DC.\nAder\u00ec e divenne un importante esponente della Democrazia Cristiana, venendo eletto consigliere comunale a Pavia dal 1960 al 1964 e vicesindaco nonch\u00e9 assessore all'urbanistica dal 1964 al 1967. Successivamente \u00e8 approdato alla politica nazionale, riuscendo a essere eletto deputato alla Camera per sette legislature (dal 1968 al 1994). \u00c8 stato nominato vicepresidente della Camera dei deputati dal 1976 al 1978.\nDopo le dimissioni di Francesco Cossiga da ministro dell'interno a seguito dell'assassinio di Aldo Moro, viene nominato al suo posto, restando in carica dal 1978 al 1983. In qualit\u00e0 di ministro ha affrontato i difficili anni della lotta armata e della violenza terrorista (i cosiddetti anni di piombo). Sotto il suo dicastero si contavano pi\u00f9 di 200 organizzazioni terroristiche attive in Italia e nel 1979 si registr\u00f2 la cifra record di 659 attentati. Fu inoltre promotore insieme a Pio La Torre della legge 13 settembre 1982, n. 646. Tra le sue riforme pi\u00f9 significative vi \u00e8 la smilitarizzazione della Polizia di Stato, attuata nel 1981.\nFinita la sua esperienza di ministro divenne presidente del gruppo parlamentare alla Camera della Democrazia Cristiana. Venne quindi nominato ministro di grazia e giustizia nel secondo governo Craxi e nel sesto governo Fanfani (dal 17 aprile 1987 al 29 luglio 1987) e ministro della difesa nel sesto e settimo governo Andreotti (dal 26 luglio 1990 al 28 giugno 1992).\nDopo l'incarico di ministro della difesa seguirono gli anni della fine del sistema dei partiti usciti dal dopoguerra, crisi scatenata dalle inchieste di Mani pulite e dal processo per mafia a Giulio Andreotti. Rognoni sub\u00ec gli effetti della rivoluzione politica degli anni novanta e, dopo l'ultima rielezione alla Camera nel 1992, termin\u00f2 la sua esperienza parlamentare.\nAdesione al Partito Democratico.\nNel 1994 ader\u00ec al nuovo Partito Popolare Italiano guidato da Mino Martinazzoli, ma la sua presenza nelle istituzioni di fatto si interruppe e solo nel 2002 l'ex ministro torn\u00f2 alla ribalta per la sua ultima esperienza istituzionale, quella di vicepresidente del Consiglio superiore della magistratura. Eletto infatti come componente laico del CSM nel 2002 (con 598 voti in quota La Margherita) fu vicepresidente del Consiglio superiore della magistratura dal 2002 al 2006 venendo eletto con 21 voti.\nTerminata quest'esperienza, ha affermato di sentire come proprio partito quello Democratico . Nel 2007 Rognoni \u00e8 stato infatti scelto come uno dei dodici saggi dell\u2019Ulivo chiamati a scrivere il manifesto del Partito democratico. Come Presidente del Collegio dei garanti del Partito Democratico ha affermato che \u00abLa storia dei cattolici democratici \u00e8 legata, con i suoi valori, alla comprensione della laicit\u00e0 della politica, al gioco della libert\u00e0 e al dovere della giustizia. Questa coscienza i cattolici l\u2019hanno trovata nel Pd\u00bb.\nAttivit\u00e0 di rilievo.\nVirginio Rognoni \u00e8 stato presidente della Commissione per i diritti umani della Presidenza del Consiglio dei ministri, presidente della \"Societ\u00e0 Nazionale di amicizia Italo-Araba\", presidente del Centro nazionale di prevenzione e difesa sociale (CNPDS) di Milano e del centro culturale \"Giancarlo Puecher\" di Milano e anche membro del comitato esecutivo dell'Aspen Institute.\nNel 1981 ha ricevuto in Germania la \u201cGran Croce al merito della Repubblica Federale di Germania\u201d come riconoscimento dell\u2019azione svolta nella lotta contro il terrorismo.\nNel 1989 ha pubblicato il libro \"Intervista sul terrorismo\" a cura di Giuseppe De Carli, nel quale, nelle forme dell'intervista, racconta le vicende e i retroscena che si sono addensati attorno ai fatti pi\u00f9 clamorosi di quegli anni..\n\u00c8 stato sposato per 57 anni con Giancarla Landriscina (morta nel 2016 a 80 anni). Insieme hanno avuto quattro figli: Cristina, Vincenzo, Maria Stella e Massimo."}
{"id": "210608", "revid": "254059", "url": "https://it.wikipedia.org/wiki?curid=210608", "title": "Salone dei Mesi", "text": "Il salone dei Mesi di palazzo Schifanoia a Ferrara fu decorato per volere di Borso d'Este dai migliori pittori della scuola ferrarese attivi intorno al 1470 e costituisce, per la qualit\u00e0 artistica e le citazioni riferite alla cultura neoplatonica ed astrologica del tempo, uno dei momenti pi\u00f9 significativi dell'arte del Rinascimento legati alla storia estense.\nStoria.\nBorso d'Este.\nGli affreschi del salone di rappresentanza di palazzo Schifanoia furono eseguiti per volont\u00e0 di Borso d'Este negli anni 1468-1470.\nLa straordinaria rapidit\u00e0 esecutiva, ottenuta attraverso l'impiego di un nutrito gruppo di pittori - rappresentanti di quella che Roberto Longhi chiam\u00f2 la \"officina ferrarese\" - si spiega, con tutta probabilit\u00e0, con il fatto che gli affreschi dovevano celebrare l'investitura, da parte di papa Paolo II, di Borso a duca di Ferrara, programmata all'inizio del 1471.\nBorso godeva gi\u00e0, per decreto imperiale, del titolo di duca di Modena e Reggio, ma l'investitura del pontefice era un atto speciale, che portava a compimento la nobilitazione del suo rango, agognata sin da quando, nel 1450, in quanto figlio illegittimo del marchese Niccol\u00f2 III, subentr\u00f2 al fratello nel governo della citt\u00e0.\nIn effetti Borso riteneva che la sua legittimazione a reggere la signoria estense si fosse gi\u00e0 consolidata attraverso la sua politica di \"buon governo\" (come ampiamente traspare anche dalle finalit\u00e0 celebrative dal ciclo di affreschi del salone) e attraverso il patronaggio della cultura e dell'arte presso la corte ferrarese. La solenne cerimonia d'investitura era probabilmente raffigurata, anticipando l'evento, nei grandi campi della parete sud con i mesi di \"Gennaio\" e di \"Febbraio\", che sono, per\u00f2, andati perduti.\nManifesto politico della grandezza del duca e delle sue arti di governo, e testimonianza alta della cultura della corte estense, il ciclo di Schifanoia riprende il tema, carissimo al gusto del gotico internazionale, del \"ciclo dei mesi\". Il tema del \"Ciclo dei Mesi\" era gi\u00e0 molto diffuso nell'arte medioevale. Esso riesce a coniugare la celebrazione della sacralit\u00e0 dell'ordine cosmico con la quotidianit\u00e0 del lavoro agricolo. Lo si trova spesso nelle decorazioni esterne delle chiese romaniche (come la porta dei Mesi nel duomo di Ferrara).\nNell'arte gotico-cortese il ciclo perse in parte i suoi caratteri pi\u00f9 marcatamente popolari e si arricch\u00ec di scene eleganti e di raffigurazioni fantastiche, con l'occasione di raffigurare l'elegante spensieratezza della vita di corte a cui fa da contrasto il richiamo alle fatiche della vita contadina. Tra gli esempi celebri di rappresentazione del ciclo dei mesi ci sono gli affreschi eseguiti tra la fine del XIV e l'inizio del XV secolo da un anonimo maestro a Trento, nella torre Aquila nel castello del Buonconsiglio, oppure le raffinate miniature delle \"Les tr\u00e8s riches Heures du Duc de Berry\", eseguite dai fratelli Limbourg verso il 1412-1416.\nLa decorazione venne ispirata in tutta probabilit\u00e0 da Pellegrino Prisciani, astronomo, astrologo e bibliotecario di corte, assistito forse da altri eruditi.\nVicende successive.\nL'attuale entrata al salone, attraverso lo scalone ottocentesco, \u00e8 in posizione incongrua rispetto allo svolgimento del ciclo. Il vecchio ingresso (il segno della cui porta \u00e8 tuttora visibile nella parete nord) poneva gli ospiti di fronte alla parete sud, con gli affreschi raffiguranti i mesi di \"Gennaio\" e \"Febbraio\", oggi quasi completamente illeggibili.\nIl ciclo fu realizzato con due tecniche pittoriche differenti: ad affresco (tutta la parete est e quasi tutta quella nord) e a secco (l'intere pareti sud e ovest e parzialmente quella settentrionale). Le ragioni del decadimento delle decorazioni eseguite a secco si spiegano con la fragilit\u00e0 insita alla tecnica stessa, ma anche con il venir meno, verso la fine del XVI secolo, dell'interesse per palazzo Schifanoia, che era stato per circa due secoli luogo di svago e di delizia per i signori di Ferrara, ma che, a dispetto del nome, aveva forse stancato la famiglia estense. Le cose peggiorarono ulteriormente quando Ferrara fu incorporata nello stato pontificio e gli estensi trasferirono la loro corte a Modena (1598). A met\u00e0 del XVIII secolo Baruffaldi vide le pitture e, segnalando come gi\u00e0 quasi scomparse le porzioni dipinte a secco, identifico in Cosm\u00e8 Tura l'autore dell'intera decorazione.\nAdibito il palazzo ad uso civile, il salone ospit\u00f2 le lavorazioni di una manifattura di tabacchi e poi un granaio, con una completa intonacatura delle pareti sopra le pitture ormai malandate. Rimosso progressivamente lo scialbo tra il 1820 ed 1840, gli affreschi sono stati riportati alla luce e in buona parte recuperati. Sette dei dodici campi (quelli dei mesi che vanno da \"Marzo\" a \"Settembre\") risultavano ampiamente leggibili; gli altri erano irrimediabilmente perduti.\nI molteplici restauri successivi consentono, almeno in parte, di rivivere l'incanto di uno dei momenti pi\u00f9 alti e magnificenti della pittura rinascimentale a Ferrara.\nAutori degli affreschi.\nLa realizzazione in un arco di tempo cos\u00ec breve di un ciclo di affreschi che copre interamente, sviluppandosi in tre fasce sovrapposte, le pareti del salone (lungo 24 metri, largo 11 e alto 7,5) dovette mobilitare l'intera \"Officina Ferrarese\".\nIl ricorso al condizionale, nel dar conto degli artisti che, offrendo un esempio straordinario di lavoro collaborativo, affrescarono le pareti del salone, \u00e8 d'obbligo essendo ancora abbondantemente aperta la questione attributiva delle varie scene che compongono il ciclo. Anche la partecipazione diretta di Cosm\u00e8 Tura, il caposcuola della scuola pittorica ferrarese del Quattrocento, \u00e8 oggi quasi del tutto esclusa dagli studiosi che, in passato, gli avevano invece assegnato il ruolo di coordinamento complessivo e di realizzatore dei cartoni preparatori. Una simile mansioni fu indubbiamente svolta da qualche artista di rilievo ma, allo stato degli studi, la sua identit\u00e0 non \u00e8 stata ancora definita.\nLa sola attribuzione certa \u00e8 relativa ad un altro pittore ferrarese, Francesco del Cossa, di poco pi\u00f9 giovane di Cosm\u00e8 Tura, che dimostr\u00f2 qui di aver assimilato, in termini di vigorose capacit\u00e0 figurative e di resa cromatica, la lezione del maestro. Il suo lavoro al salone dei Mesi \u00e8 documentato da una lettera che egli indirizz\u00f2 a Borso d'Este, dichiarando di aver eseguito i campi del ciclo relativi ai mesi di \"Marzo\", \"Aprile\" e \"Maggio\" ricevendone una retribuzione incongrua, poich\u00e9 Borso pagava gli affreschi con \"\"dece bolognini\" a piede quadrato, che gli faceva ritenere di essere stato \"tratato et iudicato et apparagonato al pi\u00f9 tristo garzone di Ferrara\"\", quando oramai, i maggiori artisti del tempo venivano pagati secondo i materiali, il tempo impiegato e considerando anche la \"maestria\" dell'artista.\nLa mano del giovane Ercole de' Roberti, che a quel tempo doveva aver, a stento, raggiunto i vent'anni, \u00e8 stata rilevata nelle scene della \"Fucina di Vulcano\" e degli \"Amori di Marte e di Venere\", visibili nel mese di \"Settembre\".\nAltri artisti dell'Officina Ferrarese mobilitati per la realizzazione del ciclo di affreschi rimangono ignoti e ci riferisce ad essi con nomi convenzionali quali \"Maestro di Ercole\", talvolta indicato come Maestro dell'Agosto o \"Maestro dagli occhi spalancati\" (mesi di \"Giugno\" e \"Luglio\").\nSappiamo che il pittore Baldassarre d'Este, altro figlio illegittimo di Niccol\u00f2 III che ebbe meno fortuna di Borso, fu incaricato nel 1473 di ritoccare i ritratti del duca. Alcuni critici lo vogliono anche autore del gruppo di eleganti cavalieri che si vede accanto alla finestra posta all'inizio della parete nord, prima del campo occupato dal mese di \"Giugno\".\nOrganizzazione del ciclo.\nIl salone \u00e8 lungo 24 metri, largo 11 e alto 7,5. Il ciclo avviava sulla parete sud, leggendosi da destra a sinistra, con i primi due mesi e una scena di \"Torneo\". Seguiva con un impianto simmetricamente disposto nelle pareti est (tre mesi), nord (quattro mesi) e ovest (tre mesi).\nA ogni mese \u00e8 dedicato uno dei settori delle pareti, divisi da paraste dipinte. Ogni settore \u00e8 a sua volta diviso in tre fasce orizzontali: due figurate di altezza maggiore in alto e in basso e uno centrale, pi\u00f9 stretto, a sfondo blu. La fascia centrale mostra il segno zodiacale del mese, accompagnato da tre \"decani\".\nQuella superiore mostra il trionfo della divinit\u00e0 protettrice del mese attorniata da vari \"figli\" che sono intenti alle attivit\u00e0 proprie del periodo e delle loro caratteristiche; numerosi sono i riferimenti neoplatonici che richiamano la complessa cultura astrologica e la passione per le allegorie derivate da dotte rivisitazioni della mitologia romana.\nLa fascia inferiore infine \u00e8 decorata da scene della vita e del governo di Borso d'Este.\nParete sud.\nSulla parete sud iniziava il ciclo coi mesi di \"Gennaio\" e \"Febbraio\", ciascuno tra due porte per un totale di quattro aperture ad arco. Tra le due porte centrali si trovava poi una scena di \"Torneo\". Questi affreschi sono quasi del tutto perduti, ma tramite una copia a olio della fine del XIX secolo di Giuseppe Mazzolani e tramite i rinvenimenti in fase di restauro e le deduzioni \u00e8 stato possibile ricostruirne almeno il tema.\n\"Gennaio\" era dedicato al segno dell'Aquario, con il trionfo forse di Giunone o di Giano. La scena della vita di Borso doveva mostrare la proclamazione di Borso d'Este a duca di Ferrara tra personaggi della sua corte, del quale resta un frammento attribuito da Gruyer e Venturi a Baldassarre d'Este.\n\"Febbraio\", mese dei Pesci, iniziava con il trionfo di Nettuno e terminava con l\"Incoronazione di Borso\". Ai lati dell'affresco restano un frammento di \"Cortile di Castello\" e uno di \"Cavalieri\", quest'ultimo attribuito a Cosm\u00e8 Tura.\nParete est.\nLa parete est \u00e8 una delle meglio conservate, inoltre \u00e8 l'unica in cui l'autografia degli affreschi a un maestro, in questo caso Francesco del Cossa, sia documentata. Vi si apre una piccola porta non coeva agli affreschi che ha danneggiato il mese di \"Aprile\", inoltre si nota la grossa apertura di un portale oggi tamponato che aveva danneggiato quasi tutta la fascia inferiore del \"Maggio\".\nLe scene rappresentate sono:\nParete nord.\nAnche la parete nord \u00e8 ben conservata. Vi si aprono tre finestre, su cui si trovano degli affreschi che non fanno parte strettamente del tema dei mesi. A sinistra si incontra un gruppo di \"Cavalieri con pennoni\", attribuito a Baldassarre d'Este, fratellastro di Borso che amava dedicarsi alla pittura; seguono due mesi, poi un'altra finestra con \"Cortile di Castello\", di maestro ignoto, e infine, dopo altri due mesi, la frammentaria \"Cavalcata settembrina\", di Ercole de' Roberti.\nParete ovest.\nLa decorazione della parete ovest \u00e8 quasi completamente perduta. Vi si aprivano due porte quadrate. Da destra era presente il mese di \"Ottobre\", sotto il segno dello Scorpione e con il trionfo di Marte. In \"Novembre\", mese del Sagittario, doveva trovarsi il trionfo di Diana, mentre nella fascia inferiore era rappresentata probabilmente una scena di caccia. L'ultimo mese di \"Dicembre\", sotto il segno del Capricorno, conserva il \"Trionfo di Vesta\", anche se il volto della dea \u00e8 completamente perduto: pu\u00f2 darsi che si sia trattato di un rudimentale tentativo di stacco effettuato forse ai tempi della scialbatura.\nI \"Trionfi\".\nLa tradizione dei \"trionfi\" si lega soprattutto al nome di Petrarca che nell'omonimo poema celebr\u00f2 tra gli altri la visione Amore trionfante, raffigurato su un carro secondo l'uso romano, seguito da una schiera di amanti famosi in guisa di prigionieri del dio. Nelle corti rinascimentali la rappresentazione dei trionfi era diventata spesso il punto culminante di feste nuziali o carnevalesche.\nGli affreschi di palazzo Schifanoia compongono, quando si percorra con lo sguardo le loro fasce superiori, una fantasmagorica parata di \"trionfi\", piena di invenzioni e di colore: in ogni campo del ciclo la divinit\u00e0 che regge il mese \u00e8 raffigurata su un carro addobbato a parata, trainato da animali sempre diversi (oltre a cavalli, cigni, aquile, scimmie\u2026), mentre le persone su cui il dio del mese regna popolano le scene che si svolgono ai lati del carro trionfale, impegnati nelle attivit\u00e0 che il segno astrale rende propizie. Cos\u00ec, ad esempio, ai lati del carro di Minerva, nel mese di \"Marzo\", troviamo sulla sinistra un gruppo di saggi che meditano su alcuni documenti, mentre sulla destra troviamo un gruppo di donne intente ad opere di tessitura, in cui si esalta l'utilizzo competente degli strumenti per il lavoro.\nSi tratta di figurazioni ricche di riferimenti simbolici, non sempre facili da intendere, strettamente legati alla cultura umanistica, imbevuta di mitologia e di libri antichi.\nAby Warburg indic\u00f2 come fonte di ispirazione per la serie di Trionfi il poema latino \"Astronomica\" di Marco Manilio, del quale era stato ritrovato un codice nell'abbazia di San Gallo da parte di Poggio Bracciolini nel 1417 e che doveva essere noto anche a Pellegrino Prisciani.\nI \"Decani\".\nLa fascia centrale posta sotto i trionfi che corre tutt'intorno al salone \u00e8 forse la pi\u00f9 enigmatica dell'intero ciclo. Vi sono rappresentati i segni dell'oroscopo al centro, immediatamente riconoscibili, ma pi\u00f9 complesso \u00e8 il significato dei personaggi associati, tre per ciascun mese.\nAd esempio, nel mese di \"Marzo\" (segno dell'Ariete) si trova, da sinistra a destra, la figura di un uomo dalla pelle scura e dallo sguardo irato che indossa il vestito bianco e lacero, con una lunga corda che gli cinge i fianchi; poi la figura di una giovane donna che indossa una veste purpurea; poi ancora un giovane elegante che porta ai fianchi una ricca cintura con un medaglione e tiene in una mano un cerchio e nell'altra una freccia.\nAnche in questo caso fu Aby Warburg a indicare l'interpretazione che \u00e8 ritenuta maggiormente corretta. Si tratta dei \"Decani\", misteriose e inquietanti figure astrologiche ricavate dalla cultura dell'antico Egitto: ognuno di essi presiede uno degli archi corrispondenti alla suddivisione del cerchio zodiacale in 36 decadi. Sant'Agostino li considerava demoni e condann\u00f2 le pratiche magiche che ad essi si appellavano.\nGli abbinamenti dio-mese sono riportati negli \"Astronomica\" del poeta di et\u00e0 imperiale Manilio.\nFrances Amelia Yates descrisse nei seguenti termini il significato dei decani:\nRiprendendo quindi l'esempio di \"Marzo\", il decano posto a sinistra corrisponderebbe secondo Warburg alla descrizione del \"Vir niger\" derivata dai testi sulle virt\u00f9 e sui malefici delle costellazioni celesti scritti dell'astronomo ed astrologo arabo Albumasar (IX secolo). Altre corrispondenze vennero notate, non senza qualche forzatura, tra i decani di Schifanoia e le descrizioni contenute nella traduzione latina di un altro testo arabo \"Picatrix\" (XI secolo), studiato nel Rinascimento da Marsilio Ficino. Tuttavia tutte le indagini iconografiche successive non hanno consentito di risalire con sicurezza alla fonti letterarie che si supponeva avesse consultato Pellegrino Prisciani per indicare le immagini appropriate ai pittori impegnati nella raffigurazione dei decani.\nAbbandonando le indagini iconografiche per entrare nel merito di quelle astronomiche, si \u00e8 recentemente avanzato l'ipotesi che la fascia intermedia degli affreschi costituisca un eccezionale calendario astronomico, che ogni decano sia associato ad una precisa costellazione e che la sua figurazione fantastica evochi efficacemente la configurazione degli astri che compongono tale costellazione.\nLe \"Scene della vita di Borso d'Este\".\nLa fascia inferiore infine \u00e8 decorata da scene della vita e del governo di Borso d'Este, di chiari intenti celebrativi, ma anche ideali e politici, con la rappresentazione dello Stato nelle varie funzioni, di governo e di rappresentanza. La fascia inferiore, quella ad altezza uomo, rappresenta infatti Borso a fianco dei membri della sua corte impegnato in una serie di attivit\u00e0 ludiche o intento ad atti di governo, gli echi del gotico internazionale non essendo immemori della lezione di Pisanello. Ma l'ambientazione delle scene, tra architetture eleganti e rovine romane, con un rigoroso utilizzo della prospettiva, rimanda inequivocabilmente alla raffinata cultura pittorica rinascimentale, che ormai si era affermata nell'Italia del Nord. Pressoch\u00e9 negli stessi anni, con lo stesso intento celebrativo, Mantegna stava dipingendo a Mantova la \"Camera Picta\". I personaggi che sono raffigurati nelle scene che illustrano la vita di corte (ora conservate in modo comparativamente peggiore) dovevano essere reali, ben riconoscibili dagli ospiti ricevuti nel salone. Le scene della vita contadina, che qua e l\u00e0 si scorgono sullo sfondo, pi\u00f9 che indicare l'alternanza delle stagioni, paiono inserti pittorici finalizzati a celebrare la prosperit\u00e0 economica del ducato ed il \"buon governo\" di Borso."}
{"id": "210609", "revid": "486946", "url": "https://it.wikipedia.org/wiki?curid=210609", "title": "Il Sole 24 ore", "text": ""}
{"id": "210610", "revid": "986213", "url": "https://it.wikipedia.org/wiki?curid=210610", "title": "Susanna Agnelli", "text": "Ha ricoperto vari incarichi politici: prima come Sindaco di Monte Argentario dal 1974 al 1984, successivamente \u00e8 stata Sottosegretario di Stato del Ministero degli Affari Esteri dal 9 agosto 1983 all'11 aprile 1991 in vari governi del Pentapartito, e infine Ministro degli affari esteri nel Governo Dini dal 17 gennaio 1995 al 17 maggio 1996. \u00c8 stata la prima donna a ricoprire la carica di ministro degli esteri in Italia.\n\u00c8 stata Presidente Telethon dal 1990 al 2009, anno in cui \u00e8 deceduta.\nBiografia.\nAppartenente, nonch\u00e9 esponente di spicco, della famiglia torinese Agnelli, proprietaria della principale azienda automobilistica italiana FIAT, Susanna, o \"Suni\" come la chiamavano in famiglia, era figlia di Edoardo e di Virginia Bourbon del Monte, nonch\u00e9 sorella di Gianni.\nDurante la seconda guerra mondiale entra nella Croce Rossa per portare il suo aiuto sulle navi che trasportano i soldati feriti. Alla fine della guerra, sposa il conte Urbano Rattazzi (Genova, 28 gennaio 1918 - Milano, 28 giugno 2012), da cui ha sei figli (Ilaria, Samaritana, Cristiano, Delfina, Lupo e Priscilla) e dal quale divorzier\u00e0 nel 1975.\nGi\u00e0 laureata in lettere, nel 1984 riceve una laurea honoris causa in legge dalla Mount Holyoke University del Massachusetts, negli Stati Uniti d'America.\nL'attivit\u00e0 politica.\nNel 1974 diventa sindaco del comune di Monte Argentario, carica che mantiene per 10 anni, fino al 1984. Nel 1976 viene eletta deputato e nel 1979 europarlamentare (dimettendosi nel 1981) e nel 1983 senatrice nelle liste del Partito Repubblicano Italiano. \u00c8 stata sottosegretario di stato agli Affari Esteri dal 1983 al 1991 sotto varie presidenze del Consiglio. Tra il 1995 e il 1996, ha ricoperto il ruolo di Ministro degli affari esteri, ricevendo altres\u00ec la delega in materia di Italiani nel mondo con il DPCM del 24 febbraio 1995; fu dunque la prima donna nella storia italiana ad accedere al dicastero che ha sede alla Farnesina. In quel ruolo ha iniziato la battaglia, in seno alle Nazioni Unite, contro la diplomazia degli Stati Uniti d'America per impedire la riforma del Consiglio di Sicurezza che avrebbe portato di fatto all'esclusione dell'Italia dal consesso dei grandi del mondo. Sar\u00e0 poi il suo successore Lamberto Dini a completare vittoriosamente quella battaglia.\nEletta alle elezioni europee del 1979 per le liste del PRI, \u00e8 stata membro della \"Commissione per le relazioni economiche esterne\". Ha aderito al gruppo parlamentare liberaldemocratico. \u00c8 rimasta in carica fino all'ottobre 1981. Negli anni ottanta \u00e8 stata l'unico membro italiano della \"Commissione mondiale per l'ambiente e lo sviluppo\", il cui rapporto \u00e8 noto, dal nome della sua presidente, come \"Rapporto Brundtland\".\nL'attivit\u00e0 di scrittrice.\nScrittrice e memorialista, viene ricordata soprattutto per la sua autobiografia intitolata \"Vestivamo alla marinara\" (dove si trova la nota frase della governante \"Miss Parker\": \"Don't forget you are an Agnelli\") che \u00e8 stata un best seller in Italia e all'estero (Premio Bancarella 1975). Tra gli altri titoli si ricordano: \"Questo libro \u00e8 tuo\" (1993), \"Ricordati Gualeguaychu\" (1982) e \"Addio, addio mio ultimo amore\" (1985).\nPer molti anni ha curato una rubrica di posta intitolata \"Risposte private\" sul settimanale Oggi.\nLa presidenza di Telethon.\nSusanna Agnelli \u00e8 stata presidente del Comitato Telethon onlus dal 1990, anno in cui la nota maratona benefica \u00e8 arrivata in Italia, sino alla morte; le \u00e8 succeduto Luca Cordero di Montezemolo, designato dalla \"Signora\" quando ancora era in vita.\nIn occasione della Maratona Telethon 2009, l'associazione culturale \"Il Melab\u00f2\", in collaborazione con l'UILDM di Lecco (Unione Italiana Lotta alla Distrofia Muscolare), ha organizzato, l'11 dicembre alle ore 21, presso l'Auditorium \"Casa dell'Economia\" della Camera di Commercio di Lecco, uno spettacolo in ricordo di Susanna Agnelli, dal titolo \"Fiori bianchi per Te...lethon, viaggio poetico-musicale fra solidariet\u00e0 umanitaria e ricerca scientifica\". Testi di Giuseppe Leone e Roberto Zambonini.\nLa Fondazione Il Faro.\nSusanna Agnelli ha dato vita alla Fondazione Il Faro 1997, che ha poi presieduto sino alla morte, con la finalit\u00e0 di accogliere, formare e inserire nel mondo del lavoro giovani in difficolt\u00e0. Il Faro aveva in Roma [Via Virginia Agnelli, 21] e realizzava ogni anno corsi di formazione professionale per oltre 200 giovani prevalentemente immigrati.\nLa Fondazione ha cessato la sua attivit\u00e0 e nei locali, che erano adibiti alle attivit\u00e0 della stessa, oggi ci sono uffici della Croce Rossa Italiana.\nMorte.\nMuore a Roma il 15 maggio 2009 al Policlinico Agostino Gemelli dove era ricoverata da oltre un mese per un grave trauma femorale dovuto ad una caduta accidentale in casa. Il rito funebre si \u00e8 tenuto in forma privata nella chiesa del Convento della Presentazione al Tempio, pi\u00f9 semplicemente detto \"Convento dei Passionisti\" di Monte Argentario. Per sua espressa volont\u00e0, la salma \u00e8 stata cremata e le ceneri disperse nelle acque dell'Argentario in una giornata di tempesta.\nIncarichi parlamentari.\nSenato della Repubblica.\nIX legislatura.\nX legislatura"}
{"id": "210611", "revid": "965226", "url": "https://it.wikipedia.org/wiki?curid=210611", "title": "Beniamino Andreatta", "text": "Biografia.\nGli studi e gli inizi della carriera.\nComp\u00ec gli studi alle scuole superiori presso il liceo classico Giovanni Prati di Trento. Dopo essersi laureato in giurisprudenza all'Universit\u00e0 di Padova nel 1950, ricevendo il premio come \"miglior laureato dell'anno\", comp\u00ec studi di economia presso l'Universit\u00e0 Cattolica del Sacro Cuore di Milano e, come \"visiting\", presso quella di Cambridge.\nNel 1961, dopo il matrimonio con Giana Petronio, and\u00f2 in India per conto del MIT, come consulente presso la Planning Commission del governo di Jawaharlal Nehru. L'anno successivo divenne professore ordinario. Nel corso della sua attivit\u00e0 accademica fu dapprima assistente volontario presso l'Universit\u00e0 Cattolica di Milano, quindi insegn\u00f2 nelle universit\u00e0 di Urbino, Trento (nel 1968, durante la contestazione studentesca) e Bologna. Proprio a Bologna fond\u00f2 l'Istituto di scienze economiche e la Facolt\u00e0 di Scienze politiche. Ebbe tra i suoi allievi e collaboratori molti economisti, fra cui Romano Prodi, che dal 1963 divenne suo assistente. Fece inoltre parte del comitato scientifico dell'Istituto lombardo di studi economici e sociali. \nIntrattenne un lungo sodalizio con Bruno Kessler, presidente della provincia autonoma di Trento dal 1960 al 1974, incentrato sui temi dell'autonomia regionale. Nel 1972 fu tra i fondatori, con Paolo Sylos Labini, dell'Universit\u00e0 della Calabria a Rende (in provincia di Cosenza), un campus d'impostazione anglosassone per stimolare la crescita del Mezzogiorno (il 15 gennaio 2009, alla presenza del presidente della Repubblica Giorgio Napolitano, l'Universit\u00e0 della Calabria lo ha ricordato in questo suo ruolo, intitolandogli l'aula magna dell'universit\u00e0 e facendo scolpire, dal maestro orafo Gerardo Sacco, un altorilievo a lui dedicato). Nel 1974 Andreatta fond\u00f2 a Bologna Prometeia Associazione, un'associazione di studi in campo economico, seguita nel 1976 dall'Agenzia di ricerche e legislazione di Roma (Arel), un gruppo trasversale di intellettuali, politici, e imprenditori, dedito al dibattito sui temi economici.\nL'ingresso in politica e l'esperienza nella DC.\nGrazie ai risultati conseguiti in ambito accademico ed economico, negli anni sessanta divenne consigliere economico di Aldo Moro, entrando in contatto con il gruppo di economisti e giuristi, tra cui Giuliano Amato, Francesco Forte, Siro Lombardini, Giorgio Ruffolo, Franco Momigliano e Alessandro Pizzorno, che all'epoca gravitavano attorno al deputato socialista Antonio Giolitti. Fu vicino a Moro in particolare nel periodo in cui lo statista fu presidente del consiglio dei ministri (1963-68).\nLa vicinanza con Moro favor\u00ec la sua ascesa politica all'interno della Democrazia Cristiana, e dal 1976 al 1992 fu ininterrottamente parlamentare della DC. Ricopr\u00ec numerosi incarichi ministeriali di rilievo: nel 1979 fu ministro del bilancio e della programmazione economica nel primo governo di Francesco Cossiga e senza portafoglio \"con incarichi speciali\" nel secondo governo Cossiga (agosto 1979 - ottobre 1980).\nFu ministro del tesoro dall'ottobre 1980 al dicembre 1982 nel governo di Arnaldo Forlani e nei governi di Giovanni Spadolini I e II. Nel luglio del 1982 provoc\u00f2 la cosiddetta \"lite delle comari\" con il ministro delle Finanze socialista Rino Formica, che fece cadere il governo Spadolini II. Non partecip\u00f2 ai successivi governi di Bettino Craxi e di Giulio Andreotti, soprattutto perch\u00e9 scettico nei confronti dell'indirizzo economico adottato da quest'ultimo.\nLa sua permanenza al Tesoro coincise con alcuni degli anni pi\u00f9 critici della storia dell'Italia contemporanea. Andreatta sanc\u00ec la separazione della Banca d'Italia dal Ministero del Tesoro.\nQuando nel 1981 emerse lo scandalo della P2, rimosse i funzionari e i dirigenti che comparivano nella lista sequestrata a Licio Gelli. Con il manifestarsi dello scandalo dello IOR di Roberto Calvi e Paul Marcinkus, Andreatta impose lo scioglimento del Banco Ambrosiano e la sua liquidazione, ignorando le pressioni politiche e mediatiche che ne volevano il salvataggio con fondi pubblici. Andreatta stesso tenne uno storico discorso in Parlamento, riferendo pubblicamente delle responsabilit\u00e0 della banca vaticana e dei suoi dirigenti.\nNegli anni ottanta fu anche presidente della commissione Bilancio del Senato. Fu vicepresidente del Partito Popolare Europeo dal 1984 al 1987, grazie al sostegno dell'alleato Helmut Kohl e della sua Unione Cristiano-Democratica. La sua attivit\u00e0 di ricerca culturale si concretizz\u00f2 nella presidenza della Fondazione per le scienze religiose Giovanni XXIII dal 1985 al 2007.\nLa Seconda Repubblica e il Partito Popolare Italiano.\nTorn\u00f2 al governo nel 1992, sull'onda dello scandalo di Tangentopoli che aveva allontanato molti volti noti, come ministro del bilancio e della programmazione economica con l'interim della Cassa per il Mezzogiorno nel primo governo di Giuliano Amato, in sostituzione di Franco Reviglio dimissionario perch\u00e9 nominato ministro delle finanze. In seguito fu ministro degli Esteri nel governo di Carlo Azeglio Ciampi dall'aprile 1993 al marzo 1994, e in questo ruolo avanz\u00f2 una proposta di riforma dell'ONU.\nSono ormai gli anni del tramonto della Democrazia Cristiana, provata dalle indagini di Mani pulite e dal processo per mafia a Giulio Andreotti e della transizione alla cosiddetta \"Seconda Repubblica\", nella quale Andreatta divenne capogruppo alla Camera dei deputati per il neocostituito Partito Popolare, ponendosi a capo dell'ala ex-democristiana schierata con i Progressisti contro il governo Berlusconi I e il suo Polo delle Libert\u00e0; fu eletto deputato nel 1994 e nel 1996, e fu uno dei principali ispiratori e sostenitori della nascita del nuovo raggruppamento di centro-sinistra l'Ulivo.\nNel 1994 Rocco Buttiglione fu eletto segretario del partito nonostante la netta opposizione di Andreatta e di altri esponenti di spicco del partito. L'anno successivo, in seguito all'improvvisa svolta a destra di Buttiglione, che cerc\u00f2 di portare il partito nell'area del centro-destra, Andreatta fu tra i promotori della crisi di partito che port\u00f2 alla sfiducia del segretario e alla sua sostituzione con Gerardo Bianco.\nAndreatta, ideatore dell'Ulivo, ministro della difesa.\nAndreatta, lungo tutta la sua carriera, fu il promotore di un sistema economico misto. Tra gli allievi principali della sua scuola di pensiero, Romano Prodi fu il pi\u00f9 importante, da lui poi proposto come guida per la coalizione di centro-sinistra dopo la caduta del primo governo Berlusconi nel 1995.\nProdi lo volle poi come ministro della Difesa nel suo primo governo (maggio 1996 - ottobre 1998), un ruolo dove Andreatta si distinse per la forza delle sue proposte: in breve tempo oper\u00f2 la riforma degli Stati Maggiori, ottenne dal Consiglio di Sicurezza delle Nazioni Unite il ruolo di guida per l'Italia durante la Missione Alba (un'operazione di peacekeeping e d'aiuto umanitario all'Albania interamente gestita da forze europee), propose l'idea di costruire e organizzare una vera forza di difesa internazionale europea; stabil\u00ec l'abolizione della leva obbligatoria, modific\u00f2 il servizio civile, si schier\u00f2 con forza contro lo scioglimento della Brigata paracadutisti \"Folgore\". Era ministro della Difesa in carica quando il 28 marzo 1997 la motovedetta albanese Kater I Rades, carica di circa 120 profughi in fuga dall'Albania in rivolta, affond\u00f2 dopo una collisione con una corvetta della Marina Militare italiana.\nIn questo periodo, Andreatta fu attivo promotore del graduale processo di privatizzazione del gruppo pubblico IRI: a tal proposito, firm\u00f2 l'accordo Andreatta-Van Miert alla fine del 1993.\nDopo la caduta del governo Prodi, nel 1998, fonda \"Carta 14 giugno\", un'associazione ulivista che si proponeva di allargare le basi democratiche del consenso e favorire la riduzione del potere dei partiti: un'idea, questa, che Andreatta coltivava fin dagli anni della Democrazia Cristiana e delle Partecipazioni Statali. Fu fortemente osteggiato dal PPI durante la campagna elettorale per le europee del 1999, quando auspic\u00f2 l'incontro tra Partito Popolare Italiano e I Democratici, che si sarebbe poi realizzato nel 2001 con la costituzione de La Margherita.\nInfarto e coma.\nIl 15 dicembre 1999, nel corso di una seduta parlamentare per il voto della legge finanziaria, ebbe un grave malore e fin\u00ec in coma profondo in seguito a un infarto e alle conseguenze di un'ischemia cerebrale. Venne trasferito d'urgenza all'Ospedale San Giacomo di Roma, dopo aver ricevuto i primi soccorsi in aula da parte del medico della Camera e dai deputati Pino Petrella e Pierluigi Petrini, rispettivamente medico e anestesista. Nonostante i pronti soccorsi, prima di essere rianimato Andreatta rimase in stato di sofferenza cerebrale da ipossia per venti minuti, riportandone danni permanenti.\nI bollettini medici dichiararono fin dall'inizio che l'ex ministro si trovava in \"condizione critica\", e venne dichiarato il coma profondo. Il 1\u00ba gennaio 2000 fu trasferito a bordo di un mezzo di trasporto militare dal San Giacomo al Policlinico Sant'Orsola-Malpighi di Bologna.\nNei primi anni trascorsi in condizione di coma, mentre era degente al Policlinico Sant'Orsola-Malpighi di Bologna, dall'11 ottobre 2000 al 29 maggio 2001 fu annoverato fra i componenti della XIII Commissione (agricoltura) della Camera dei deputati.\nAndreatta rimase fino alla morte in uno stato vegetativo, senza mai riprendere conoscenza, spegnendosi dopo pi\u00f9 di sette anni di stato comatoso il 26 marzo 2007 nel reparto di rianimazione del Policlinico Sant'Orsola-Malpighi di Bologna.\nIl 26 marzo 2018, nell'undicesimo anniversario della morte, la citt\u00e0 di Bologna ha dedicato a Beniamino Andreatta una strada nel cuore della zona universitaria.\nVita privata.\nLa moglie Giana Marina Petronio \u00e8 psicoanalista. Il figlio Filippo Andreatta \u00e8 docente presso l'Universit\u00e0 di Bologna e scrive su diversi quotidiani italiani (tra cui il \"Corriere della Sera\" ed \"Europa\") ed \u00e8 esponente del Partito Democratico. La figlia Eleonora \u00e8 stata dirigente della Rai, dal 2012 direttrice di Rai Fiction e dal 2020 a Netflix."}
{"id": "210612", "revid": "177967", "url": "https://it.wikipedia.org/wiki?curid=210612", "title": "Luciano Virgili", "text": "Biografia.\nNato nel quartiere di Ardenza, a Livorno, il 25 gennaio 1922, per motivi economici lavora dapprima come scaricatore di porto e poi come autista di piazza, dopodich\u00e9, ancora giovanissimo, studia canto lirico su consiglio dell'amico e conterraneo tenore Galliano Masini al Conservatorio Luigi Cherubini di Firenze, dove vince una borsa di studio per meriti canori, mettendo a frutto la sua bella voce baritonale cupa, estesa e vibrante.\nNel 1940 per\u00f2, con l'inizio della Seconda guerra mondiale, viene chiamato alle armi ed \u00e8 costretto ad abbandonare gli studi. Alla fine del conflitto, nel 1946 decide di dedicarsi alla musica leggera e inizia ad esibirsi nei locali toscani, raggiungendo velocemente grande popolarit\u00e0.\nNel 1948 incide il suo primo disco con l'etichetta Fonit, contenente l'\"Elevazione al Padre\" e l'\"Ave Maria\" di Franz Schubert, e qualche mese dopo viene ascoltato dal maestro Dino Olivieri, che si accorge della sua bravura e della sua crescente popolarit\u00e0 e gli procura una scrittura discografica, prima con la Columbia Records e poi con La voce del padrone, che rimarr\u00e0 per circa vent'anni la sua casa discografica ufficiale.\nNel 1949 lancia la canzone \"Addio sogni di gloria\" del maestro Carlo Innocenzi, che diventer\u00e0 un successo mondiale, ripreso, tra gli altri, da Nilo Ossani e Ferruccio Tagliavini.\nNegli anni cinquanta, attraverso i microfoni della radio, assieme a Luciano Tajoli, Giorgio Consolini, Achille Togliani, Claudio Villa e Narciso Parigi diviene uno dei cantanti pi\u00f9 popolari e richiesti e comincia a farsi conoscere con concerti al Gambrinus di Montecatini Terme, al Grand'Italia di Milano ed in altri teatri italiani.\nLa particolarit\u00e0 di Luciano Virgili in quel periodo sar\u00e0 quella di riprendere i classici della canzone italiana e reinterpretarli con grande espressione, sobriet\u00e0 d'intenti ed accompagnato da grandi orchestre sinfoniche dirette dai maestri Dino Olivieri e Gian Mario Guarino. Canter\u00e0 \"Signorinella\", \"Fili d'oro\", \"Come pioveva\", \"Vipera\", \"Tornerai\", \"Signora fortuna\", \"Ladra\", \"Capinera\" e \"Non dimenticar le mie parole\".\nNel 1956 partecipa al film \"Mamma sconosciuta\" diretto da Carlo Campogalliani e viene invitato negli Stati Uniti per una breve ma fortunatissima tourn\u00e9e che lo porter\u00e0 a cantare nelle celebri Carnegie Hall, Town Hall e Madison Square Garden di New York ed all'Accademia della musica di Brooklyn, riscuotendo sempre enormi consensi.\nNel 1957, tornato in Italia, partecipa al Festival di Sanremo con \"Finalmente\" (ripetuta da Gino Baldi), \"A poco a poco\" (ripetuta da Gino Latilla), \"Il mio cielo\" (ripetuta da Carla Boni) e \"Venezia mia\" (con il Poker di Voci, ripetuta da Gianni Ravera e dal Duo Fasano), che nella serata dedicata agli autori indipendenti si classifica al secondo posto; nello stesso anno vince la Piedigrotta con \"Tu ce l'hai la mamma\".\nNel 1958 partecipa al Festival di Napoli con \"Maistrale\" (ripetuta da Claudio Terni) e \"Sincerit\u00e0\" (ripetuta da Marisa Del Frate) e vi ritorna altre cinque volte: l'anno successivo con \"Si' tu\" (ripetuta da Vera Nepy), nel 1960 con \"Segretamente\", con la quale si piazza al terzo posto), nel 1961, quando si classifica al secondo posto a \"Canzonissima\" con \"Tempesta\", arriva in finale con \"Sole, sole d'oro\" (ripetuta da Claudio Terni) ed \"'E ddoie Lucie\" (ripetuta da Mario Abbate), nel 1964 con \"Aspettame\" (ripetuta da Monica Del Po) e nel 1965 con \"E te lassaie\" (ripetuta da Pino Mauro).\nNel 1966, dopo aver preso parte a varie tourn\u00e9e, tra le quali l'Olympia di Parigi, ritorna in America con la sua famiglia e vi resta fino al 1972, riscuotendo successi ovunque, da San Francisco a Toronto, e divenendo, subito dopo Carlo Buti, l'idolo pi\u00f9 amato degli emigrati italiani d'America. Al rientro in patria viene colpito da un grave esaurimento nervoso con depressione, dovuto soprattutto alle variazioni climatiche americane; riesce a riprendersi, ma torna alla ribalta solo sporadicamente.\nIn seguito si ammala di leucemia, malattia che lo allontaner\u00e0 definitivamente dalle scene nel 1980 e lo porter\u00e0 alla morte, avvenuta all'ospedale di Prato il 19 marzo 1986. \u00c8 sepolto nel cimitero di Montecatini.\nTra i suoi grandi successi figurano anche: \"Giamaica\", \"Sole di luglio\", \"Non ti scordar di me\", \"Cielo di fuoco\", \"I milioni di Arlecchino\", \"Ti voglio tanto bene\", \"Pecch\u00e9\", \"'Na sera 'e maggio\", \"Granada\", \"Incantesimo\", \"Rondine al nido\", \"Piccola Butterfly\", \"Perch\u00e9 non sognar\", \"Campane\", \"Miniera\", \"Piccola santa\", \"Strada bianca\", \"Addio Roma mia\", \"Malafemmena\", \"Manname 'nu raggio 'e sole\", \"La signora di trent'anni fa\", \"Fontane\", \"T'ho vista piangere\" e \"Qualcuno verr\u00e0\"."}
{"id": "210617", "revid": "958185", "url": "https://it.wikipedia.org/wiki?curid=210617", "title": "Teorema di Haavelmo", "text": "In economia il teorema di Haavelmo, o teorema del bilancio in pareggio, \u00e8 un enunciato di macroeconomia la cui formulazione si deve a Trygve Haavelmo. Rappresenta una delle risoluzioni possibili di alcune manovre economico-finanziarie all'interno di politiche di bilancio pubbliche, tali per cui si pu\u00f2 influenzare a livello macroeconomico la dinamica del prodotto interno lordo (PIL) di uno Stato.\nEnunciato del teorema.\nIl \"teorema del bilancio in pareggio\" afferma che l'aumento del reddito nazionale (Y) \u00e8 massimo quando ogni incremento di spesa pubblica (G) \u00e8 corrisposto da un analogo incremento delle entrate ovvero l'imposizione fiscale (T).\nIl valore di questo incremento massimo del reddito \u00e8 pari all'esatto ammontare della spesa pubblica, e il saldo fra entrate e uscite fa s\u00ec dunque che non vi sia disavanzo pubblico nel bilancio dello Stato (B).\nL'incremento di reddito di una spesa pubblica finanziata da un incremento delle tasse sar\u00e0 dato dalla somma dei due moltiplicatori keynesiani (della spesa pubblica e delle tasse):\nSe formula_2, ossia formula_3, sostituendo si ha che:\novvero se aumentiamo spesa pubblica e imposte in modo da lasciare invariato il saldo del bilancio pubblico, il reddito varia di questo stesso ammontare.\nQuesta condizione macroeconomica espressa dal teorema, oltre che sulla ricchezza del sistema economico, ha forti implicazioni anche in finanza pubblica ovvero sui \"conti pubblici\" dello Stato potendo questi annullare il deficit pubblico (e di conseguenza anche il rapporto deficit/PIL) e riducendo progressivamente il rapporto debito pubblico/PIL (vedi trattazione matematica in pareggio di bilancio).\nConsiderazioni economiche.\nPer il teorema del bilancio in pareggio l'aumento del PIL (ricchezza nazionale) prodotto dalla spesa pubblica \u00e8 massimo quando il disavanzo pubblico \u00e8 pari a zero. L'effetto \u00e8 pi\u00f9 contenuto quando il disavanzo \u00e8 diverso da zero. Alcuni sostenitori del \"deficit spending\" si richiamano alle precedenti teorie keynesiane per favorire la crescita economica, mentre l'analisi di merito mostra che, proprio secondo il teorema del pareggio di bilancio, non \u00e8 conveniente la spesa in disavanzo.\nSecondo gli economisti moderni, la spesa in disavanzo conviene solo per temporanee condizioni di crescita del reddito prossima allo zero, o negativa, mentre un avanzo pubblico non \u00e8 conveniente dal punto di vista della ricchezza nazionale perch\u00e9 non produce aumenti del reddito. La spesa pubblica per Keynes ha come unico obiettivo la piena occupazione e la pubblica utilit\u00e0.\nUn risultato sorprendente del teorema \u00e8 invece che un avanzo del bilancio pubblico ha un effetto negativo sulla spesa pubblica, perci\u00f2, strutturalmente la pubblica amministrazione tende a non avere risparmi. Questa non avendo strutturalmente grandi risparmi, non \u00e8 il motore degli investimenti produttivi: la spesa pubblica \u00e8 infatti un termine diverso dagli investimenti produttivi, la cui peculiarit\u00e0 \u00e8 invece l'orientamento al profitto.\nLa componente occupazionale della spesa \u00e8 essenziale per l'impatto di moltiplicatore economico di questa. Se la congiuntura \u00e8 negativa, le grandi opere pubbliche hanno un ruolo anticiclico se provengono da settori che non siano ad alta intensit\u00e0 di capitale, ma \"labour intensive\".\nDa un lato gli investimenti richiedono la domanda e i consumi, dall'altro sono possibili soltanto con i risparmi (che sono rinunce di consumo) dei cittadini. Ci\u00f2 vale sia per consumi e risparmio dei cittadini che per consumi e risparmi delle imprese. Questa dualit\u00e0 trova per\u00f2 un punto di equilibrio.\nDei tre soggetti economici, escluso lo Stato, resta che la fonte degli investimenti produttivi sono i risparmi delle stesse imprese e principalmente dei cittadini. L'efficacia nella stimolazione della domanda \u00e8 per\u00f2 sempre maggiore nel caso della spesa pubblica che produce il maggior aumento della ricchezza nazionale (e tasso di crescita annuo).\nLa macroeconomia disconosce l'opportunit\u00e0 delle teorie reaganiane di riduzione delle tasse in favore di un intervento diretto dello Stato nell'economia (con la spesa pubblica).\nTradizionalmente, l'austerit\u00e0 e il pareggio di bilancio sono obiettivi opposti alla piena occupazione ed alla spesa pubblica. Il teorema mostra che la spesa pubblica \u00e8 conveniente quando si \u00e8 raggiunto il pareggio.\nCritiche.\nAttualmente, la maggior parte degli economisti concorda sulla convenienza della spesa in disavanzo (e non in pareggio) in situazioni di recessione o lenta crescita del PIL (inferiore al 4% annuo) per la quale lo Stato spende in misura maggiore delle sue entrate, indebitandosi. Anche una spesa pubblica in disavanzo produce un aumento del PIL maggiore ed \u00e8 nettamente pi\u00f9 efficace di una riduzione della pressione fiscale. Ci\u00f2 \u00e8 dovuto al fatto che il moltiplicatore della spesa pubblica sul reddito (generalmente indicato con formula_5, dove c1 rappresenta la propensione marginale al consumo) \u00e8 maggiore di quello fiscale (che \u00e8 possibile indicare con formula_6)."}
{"id": "210624", "revid": "965226", "url": "https://it.wikipedia.org/wiki?curid=210624", "title": "Attilio Ruffini", "text": "Dal 1963 al 1987 \u00e8 stato deputato per la Democrazia Cristiana, sempre eletto nella circoscrizione elettorale della Sicilia occidentale, e ha fatto parte del governo tra il 1972 e il 1980, ricoprendo gli incarichi di Ministro degli affari esteri, Ministro della difesa, Ministro dei trasporti e Ministro della marina mercantile.\nSaggista e conferenziere, gli venne conferita \"ad honorem\" la laurea in Diritto all'Universit\u00e0 Cattolica di Buenos Aires, e in Sociologia all'Universit\u00e0 del Salvador; gi\u00e0 Professore Onorario di Filosofia alla Kennedy University della capitale argentina.\nFu socio onorario dell'Istituto per lo sviluppo dell'America Latina.\nEra nipote del cardinale Ernesto Ruffini. Tra i suoi cinque figli figurano il giornalista Paolo, ex direttore di Rai 3, e l'avvocato Ernesto Maria, direttore dell'Agenzia delle entrate.\nBiografia.\nNato a Mantova nel dicembre del 1924, Attilio Ruffini compie i primi studi nella citt\u00e0 natale. Conclusa la prima parte della sua formazione scolastica si trasferisce a Milano dove, avendo vinto una borsa di studio, si iscrive alla Facolt\u00e0 di Giurisprudenza dell'Universit\u00e0 Cattolica del Sacro Cuore allora retta da Padre Agostino Gemelli, e dove conseguir\u00e0, negli anni successivi al Secondo conflitto mondiale, la laurea. \u00c8 in quegli anni che inoltre Ruffini comincia a muovere i primi passi nei movimenti politici che lo vedranno poi protagonista nel corso della Prima Repubblica.\nLa Resistenza.\nRuffini partecip\u00f2 attivamente alla Resistenza, cooperando con i partigiani delle Brigate cattoliche delle Fiamme Verdi e facendo parte del Comitato di Liberazione Nazionale (C.L.N.).\nNell'autunno del 1944, fu catturato da un gruppo delle Brigate Nere mantovane e condotto nella Caserma delle Brigate Nere di Cerese, ove fu sottoposto ai primi interrogatori in merito alla attivit\u00e0 antifascista dei cattolici mantovani e, in particolare, degli universitari cattolici. Trasferito nel Carcere mandamentale di Mantova, in Via Poma, fu poi preso in consegna dalle SS tedesche che lo trasferirono nel Forte San Leonardo di Verona. Il 13 dicembre 1944 fu sottoposto all'ultimo interrogatorio, condotto personalmente dal comandante delle S.S. tedesche in Italia, generale Wolff. Il 19 dicembre dello stesso anno fu condotto a Verona, al Comando generale delle S.S. e l\u00ec finalmente venne liberato.\nSuccessivamente, fino alla Liberazione, fece parte della Brigata partigiana \"Ivanoe Bonomi\" che liber\u00f2 e presidi\u00f2 la citt\u00e0 di Mantova fino all'arrivo delle truppe alleate. Nel 1946 venne eletto Presidente del Consiglio Interfacolt\u00e0 della stessa Universit\u00e0 e nel 1947 venne eletto membro del Consiglio Universitario Nazionale.\nL'attivit\u00e0 professionale forense.\nInizi\u00f2 l'attivit\u00e0 forense a Mantova presso lo studio dell'Avvocato Ennio Avanzini, gi\u00e0 componente dell'Assemblea Costituente e poi membro del primo Parlamento repubblicano. Nel frattempo divenne segretario provinciale della Democrazia Cristiana finch\u00e9 nel 1955 si trasfer\u00ec a Palermo, dove dal 1946 esercitava la sua attivit\u00e0 pastorale lo zio cardinale Ernesto Ruffini. Nel capoluogo siciliano spos\u00f2 Zina Maria La Loggia, figlia di Giuseppe, allora Presidente dell'Assemblea Regionale Siciliana, e poi a capo del Governo Regionale.\nA Palermo riprese ad esercitare la professione di avvocato fino al 1963, anno in cui, essendo stato eletto al Parlamento, rinunci\u00f2 ad ogni incarico professionale.\nSul finire degli anni cinquanta e l'inizio degli anni sessanta ebbe tra i suoi clienti anche la Satris, societ\u00e0 che aveva in appalto i servizi di riscossione delle imposte sul territorio siciliano, societ\u00e0 fondata nell'immediato dopoguerra da Luigi Corleo e Francesco Cambria e di cui entrarono successivamente a far parte i cugini Nino ed Ignazio Salvo, dopo che quest'ultimo spos\u00f2 la figlia di Corleo.\nNel 1963 i cugini Salvo (successivamente indicati dalla Commissione parlamentare Antimafia del 1976 come legati alla mafia) ottennero il loro primo appalto decennale con una legge regionale approvata anche con il voto di alcuni deputati dell'opposizione.\nAlla fine della sua lunga esperienza parlamentare, nel 1987 \u2013 dopo la scelta di non ripresentare la propria candidatura alle elezioni politiche di quell\u2019anno \u2013 riprese l\u2019attivit\u00e0 forense a Roma, dove la svolse fino al 1994.\nL'attivit\u00e0 politica.\nInizi\u00f2 la sua attivit\u00e0 politica fin dal 1945 nell'ambito della Democrazia Cristiana, nella quale ricopr\u00ec vari incarichi a livello locale e nazionale. Insieme a don Primo Mazzolari, Ennio Avanzini, Ottorino Momoli, a don Filippo Berselli e a Luigi Chiesi costitu\u00ec nella clandestinit\u00e0 il partito della Democrazia Cristiana di Mantova. Eletto per la prima volta alla Camera dei deputati nel 1963, dal 1969 \u00e8 stato membro della Direzione del Partito, Capo della Segreteria Politica e Consigliere Nazionale.\n\u00c8 stato il primo firmatario alla Camera della legge sulla riforma del diritto di famiglia; portano il suo nome altre iniziative di legge di rilevante effetto civile, come le leggi per la riparazione degli errori giudiziari, per l'insegnamento delle lingue straniere nelle scuole elementari, per le provvidenze agli invalidi civili. \u00c8 intervenuto nei pi\u00f9 importanti dibattiti dell'Assemblea di Montecitorio: sul divorzio, sull'ordinamento regionale, sul SIFAR, sulla politica per il Mezzogiorno, sulla libert\u00e0 della scuola e sui problemi dell'emigrazione.\nSul finire degli anni \u201960 avvi\u00f2 un dibattito sulla necessaria riforma dello Stato e sulla crisi della rappresentativit\u00e0 dei partiti, mostrando di anticipare riflessioni ancora oggi lucide e di grande attualit\u00e0: \u00ab\"Come pu\u00f2 onestamente definirsi democratico - nel significato sostanziale del termine - uno Stato in cui le vere decisioni politiche sono adottate dai partiti, per i quali non esiste garanzia, alcuna di democraticit\u00e0 interna e dai quali la stragrande maggioranza dei cittadini \u00e8 estranea?\" [\u2026] \"Se il popolo \u00e8 estraneo (e diffidente) nei confronti dei partiti politici, perch\u00e9 non avere l'umilt\u00e0 di riconoscere che ci\u00f2 in parte dipende dal fatto che essi appaiono come raggruppamenti consolidati, cristallizzati e \u201cchiusi\u201d? Sorti con funzione di coordinamento e di incontro tra i cittadini e la classe dirigente, essi hanno finito, al di l\u00e0 di ogni intenzione, col divenire in parte diaframmi tra il popolo e gli Organi dello Stato che in nome del popolo esercitano la sovranit\u00e0, primo fra tutti il Parlamento. Ogni cittadino sente che, al fine dell'indirizzo politico del Paese, \u00e8 pi\u00f9 importante un congresso di partito che le elezioni politiche quinquennali, quanto meno nel senso che i risultati di tali congressi condizioneranno interamente le rappresentanze elette. Ma mentre egli sa che gli \u00e8 riconosciuta la libera espressione del voto, non altrettanto sente di poter partecipare concretamente e validamente alla vita interna dei partiti\". [\u2026]\u00bb.\nDal 1974 al 1976 \u00e8 stato vice Segretario Nazionale Unico, responsabile dell'ufficio stampa e propaganda e di quello degli enti locali.\n\u00c8 stato eletto alla Camera dei deputati dal 1963 al 1987, nella IV, V, VI, VII, VIII e IX legislatura.\nAlla Camera dei deputati ha fatto parte delle commissioni parlamentari Affari Costituzionali, Giustizia, Esteri e Difesa, presiedendo quest'ultima dal 1983 al 1987. Nel 1972 entr\u00f2 a far parte del Governo Andreotti II, come Sottosegretario di Stato prima alla Pubblica Istruzione e poi al Tesoro, incarico confermatogli anche nel Governo Rumor IV.\nNel 1976 fu nominato Ministro dei trasporti nel Governo Andreotti III e l'anno successivo assunse l'interim come Ministro della marina mercantile. Nel 1977 fu nominato Ministro della difesa, incarico che gli venne confermato nei successivi governi Andreotti IV e V.\nIl Governo Andreotti IV fu il primo Governo che ottenne l'appoggio esterno del PCI: era il 16 marzo 1978, il giorno in cui il Presidente della D.C. Aldo Moro fu rapito e la sua scorta fu assassinata in Via Fani, a Roma. In quel periodo, Ruffini nella veste di Ministro della Difesa prese parte al C.I.S. (Comitato Interministeriale di Sicurezza). Presieduto dall'allora Presidente del Consiglio Andreotti, era composto dai titolari di diversi Dicasteri, tra i quali, un rilievo particolare era assunto, oltre che dal Dicastero di cui era titolare Ruffini, da quello dell'Interno in quel periodo affidato a Francesco Cossiga. Dal momento del rapimento Moro, il Comitato si riun\u00ec con cadenza settimanale per tutta la durata dei cinquantacinque giorni del sequestro.\nIl 10 agosto 1978 insieme al Presidente del Consiglio e al Ministro dell'Interno Rognoni firm\u00f2 il decreto di nomina del generale Carlo Alberto dalla Chiesa a capo del coordinamento delle attivit\u00e0 contro il terrorismo e il crimine organizzato. \nNel Governo Cossiga I, nel 1980 fu dapprima confermato Ministro della difesa e, successivamente, fu nominato Ministro degli affari esteri fino al 4 aprile 1980. In quello stesso periodo, ha ricoperto l'incarico di Presidente di turno del Consiglio della Comunit\u00e0 Europea. Il 16 gennaio 1980 a Bruxelles, nel corso della riunione straordinaria del Parlamento europeo sulla crisi afghana, Attilio Ruffini, Presidente di turno del Consiglio della Comunit\u00e0 Europea, intervenne duramente per stigmatizzare l'intervento militare sovietico. Non si ricandid\u00f2 alle elezioni politiche del 1987, dedicandosi nuovamente all'attivit\u00e0 professionale fino al 1994.\nAttilio Ruffini \u00e8 morto a Roma il 23 giugno 2011. In occasione della sua morte, il Capo dello Stato Giorgio Napolitano ha rammentato \"\"il lungo e appassionato impegno politico nella Democrazia Cristiana\" di Ruffini. \"Combattente valoroso nelle fila della Resistenza cattolica mantovana, egli testimoni\u00f2 negli impegnativi incarichi parlamentari e ministeriali ricoperti una convinta adesione ai valori di libert\u00e0 e democrazia\". Di Ruffini il Capo dello Stato ha ricordato ancora \"l'intenso impegno nella guida dei dicasteri della difesa e degli affari esteri, nella quale mostr\u00f2 una lucida visione dei rapporti internazionali\"\".\nIl salvataggio dei Boat people vietnamiti.\nNell\u2019estate del 1979, mentre Ruffini era Ministro della Difesa, insieme a Giuseppe Zamberletti, futuro \u201cpadre\u201d della Protezione Civile, fu organizzata una missione con la quale vennero condotti in salvo, in Italia, 907 profughi vietnamiti.\nPer realizzare la missione di salvataggio, vennero inviate tre navi della Marina Militare Italiana verso il lontano Golfo del Siam: gli incrociatori \"Vittorio Veneto\" e \"Andrea Doria\" e la nave appoggio \"Stromboli\". Dopo oltre 12.000 chilometri e tre settimane di navigazione, le navi arrivano a destinazione il 21 agosto 1979 a Venezia \n\u00ab\"Scappavano via mare su barche, zattere, imbarcazioni di fortuna. Naufragavano a migliaia, e a migliaia venivano assaliti e uccisi da moderni pirati. Come spesso purtroppo accade di fronte alle tragedie degli altri tutti ne parlavano, tutti si commuovevano, ma nessuno faceva niente\" [\u2026] \"Ricordo i visi di quelle persone e di quei bimbi meravigliosi, e i loro sguardi di gratitudine quando sbarcarono a Venezia. Mi dissi allora che potevo considerarmi soddisfatto della mia intera esperienza politica per il solo fatto di aver potuto contribuire alla salvezza di quei fratelli asiatici\"\u00bb."}
{"id": "210629", "revid": "174925", "url": "https://it.wikipedia.org/wiki?curid=210629", "title": "Attilio Piccioni", "text": "Era padre di Piero, compositore coinvolto nel caso Montesi, e di Leone, critico letterario e dirigente della RAI.\nBiografia.\nFormazione familiare e adesione al Partito Popolare.\nPiccioni nacque nel reatino, da padre umbro di Foligno e madre di Reggio Emilia. Studia a Rieti e si laurea in Giurisprudenza alla Sapienza di Roma. Partecip\u00f2 alla Prima Guerra mondiale prima come ufficiale dei bersaglieri, poi come istruttore di automezzi. Nel 1919 soggiorn\u00f2 a lungo a Torino, ospite del fratello, funzionario della prefettura; si spos\u00f2 e ader\u00ec al Partito Popolare Italiano, appena fondato da Luigi Sturzo. Fu segretario del PPI nel capoluogo piemontese e membro del Consiglio nazionale (1919-24).\nCon l'avvento del fascismo al potere, nel 1926, dopo lo scioglimento forzoso del PPI, si trasfer\u00ec a Pistoia, dove riprese ad esercitare la professione di avvocato e rimase vedovo.\nFondazione della Democrazia Cristiana e primi incarichi di governo.\nIl 19 marzo 1943, a Roma, in casa di Giuseppe Spataro, Piccioni prese parte al convegno clandestino del primo nucleo di fondatori della Democrazia Cristiana, nel quale fu discusso e approvato il documento, redatto da Alcide De Gasperi: \"Le idee ricostruttive della Democrazia Cristiana\"; esponente del Comitato di Liberazione Nazionale della Toscana, si trasfer\u00ec a Roma nell'immediato dopoguerra.\nIl 2 giugno 1946, Piccioni fu eletto all'Assemblea Costituente e fece parte della Commissione dei 75 incaricata di elaborare e proporre il progetto di Costituzione della Repubblica.\nUomo di fiducia di Alcide De Gasperi, fu segretario politico della DC dal 1946 al 1949 e vicepresidente del Consiglio dei ministri nel quinto governo dello statista trentino (1948-1950). Fu poi Ministro di grazia e giustizia nel sesto governo De Gasperi (1950-1951) e ancora vicepresidente del Consiglio nei governi De Gasperi VII (1951-1953) e De Gasperi VIII (1953). Nel frattempo, fu rieletto deputato nella II legislatura.\nPresidente del Consiglio incaricato e lo scandalo Montesi.\nDopo la bocciatura alla Camera dell'ottavo governo De Gasperi (28 luglio 1953), Piccioni fu incaricato dal presidente della Repubblica Luigi Einaudi di formare il nuovo governo. Dopo le consultazioni di rito, la formazione del governo Piccioni sembrava essere cosa fatta, essendo riuscito, il presidente incaricato, a strappare il consenso dei liberali e l'appoggio esterno dei socialdemocratici. In una successiva riunione, tuttavia, il PSDI torn\u00f2 sui propri passi e annunci\u00f2 che avrebbe votato contro il nuovo governo, costringendo Piccioni a rinunciare all'incarico.\nAttilio Piccioni fu poi nominato ministro degli affari esteri nell'effimero primo governo Fanfani (gennaio-febbraio 1954) e convocato nuovamente dal presidente Einaudi per succedere a Fanfani come presidente del Consiglio. Piccioni, peraltro, non volle assumersi tale responsabilit\u00e0 per il coinvolgimento del figlio Piero, compositore, nel caso di Wilma Montesi, ragazza romana trovata morta sulla spiaggia di Torvaianica; con riluttanza accett\u00f2 di essere confermato agli Esteri nel nuovo governo Scelba. Il 26 marzo 1954, tuttavia, il caso Montesi - inizialmente archiviato - fu ufficialmente riaperto dalla corte d'appello di Roma. Il 19 settembre lo scandalo fu tale che Attilio Piccioni si dimise da ministro degli Esteri e da tutte le sue cariche ufficiali. Due giorni dopo, il figlio Piero fu arrestato con l'accusa di omicidio colposo e di uso di stupefacenti e poi tradotto nel carcere di Regina Coeli.\nPiero Piccioni ottenne la libert\u00e0 provvisoria dopo tre mesi di carcere preventivo e, infine, venne completamente scagionato da ogni accusa, ma la carriera politica del padre fu gravemente compromessa.\nUltime cariche politiche.\nNegli anni che vanno dal 1956 al 1957, Attilio Piccioni fu a capo della delegazione italiana presso le Nazioni Unite.\nNel 1958 fu eletto senatore e lo rimase per quattro legislature. Torn\u00f2 nuovamente Vice Presidente del Consiglio nel III (1960-1962) e IV governo Fanfani (1962-1963), nel quale assunse anche il Ministero degli Affari Esteri in sostituzione di Antonio Segni, neoeletto Presidente della Repubblica. In tale elezioni (1962) fu anche destinatario, da parte di alcuni franchi tiratori democristiani, di una candidatura alternativa a quella ufficiale di Segni, che consegu\u00ec ben 51 voti al III scrutinio. Il 7 settembre 1962, Piccioni strinse con gli Stati Uniti, rappresentati dal vicepresidente Lyndon Johnson, l'accordo di collaborazione spaziale San Marco.\nFu ancora vicepresidente del Consiglio e Ministro degli Esteri nel primo governo Leone (1963) e ministro con incarichi speciali nel I, II, e III governo Moro (1963-1968). Si spense a Roma nel 10 marzo 1976."}
{"id": "210630", "revid": "18323", "url": "https://it.wikipedia.org/wiki?curid=210630", "title": "Leopoldo Elia", "text": "Biografia.\nFiglio di Raffaele Elia, che \u00e8 segretario del Partito Popolare Italiano a Fano nel primo dopoguerra e senatore della Democrazia Cristiana nelle prime due legislature della Repubblica. Ai tempi dell'universit\u00e0 \u00e8 stato iscritto alla Federazione universitaria cattolica italiana (FUCI), nella quale fu anche il condirettore della rivista \"Ricerca\". Nell'immediato dopoguerra Elia ader\u00ec al gruppo dossettiano, collaborando a \"Cronache Sociali\", e intrecciando legami con autorevoli esponenti del cattolicesimo politico della sua generazione (dai coniugi Glisenti a Carlo Alfredo Moro a Pietro Scoppola), che lo avrebbero accompagnato per tutta la vita.\nFu Giuseppe Dossetti a presentarlo al costituzionalista Costantino Mortati, di cui Elia divenne allievo. Si laure\u00f2 il 25 novembre 1947 in giurisprudenza all'Universit\u00e0 degli studi di Roma \"La Sapienza\". Funzionario del Senato dal 1\u00ba febbraio 1950 al 30 novembre 1962. Nel periodo in cui lavor\u00f2 al Servizio studi di Palazzo Madama, apprest\u00f2 la segreteria della Giunta delle elezioni. Ne trasse utili spunti di approfondimento scientifico, che rivers\u00f2 nella voce \"Elezioni politiche (contenzioso)\" dell'Enciclopedia del diritto, nel 1965. Fu segretario del Gruppo dei Parlamentari Italiani al Consiglio d'Europa e all'Assemblea Comune della CECA, e svolse successivamente funzioni direttive nel Segretariato dell'Assemblea, incaricato di formulare una costituzione per l'Europa.\nLibero docente di diritto costituzionale, ordinario dal 1962, insegn\u00f2 Istituzioni di diritto pubblico nella Facolt\u00e0 di Economia e commercio dell'Universit\u00e0 di Urbino (sede di Ancona) dal 1960 al 1963 e, come professore ordinario, diritto costituzionale nella Facolt\u00e0 di Giurisprudenza dell'Universit\u00e0 degli Studi di Ferrara nell'anno accademico 1962-1963, dell'Universit\u00e0 degli Studi di Torino dal 1963 al 1970 e dell'Universit\u00e0 La Sapienza di Roma dal 1970 al 1997. Durante gli anni torinesi (1963-1970) si form\u00f2 attorno a lui una vera e propria scuola, composta da Gustavo Zagrebelsky, Alfonso Di Giovine, Mario Dogliani, e Francesco Pizzetti. Nel periodo romano (1970-1976) ebbe come allievo, tra gli altri, Carlo Mezzanotte.\n\u00c8 stato eletto il 30 aprile 1976 dal Parlamento giudice della Corte costituzionale, giurando il successivo 7 maggio. Dal 21 settembre 1981 fu Presidente e venne rieletto il 24 settembre 1984. Cess\u00f2 dalla carica di Presidente il 7 maggio 1985. Il suo periodo alla presidenza, 4 anni, fu uno dei mandati pi\u00f9 lunghi. Nel primo periodo alla Corte costituzionale (1976-1981) ha avuto come assistente di studio Augusto Cerri.\nCessato l'incarico, ricopr\u00ec sempre ruoli di primo piano:\nLeopoldo Elia \u00e8 stato anche vicepresidente della Commissione per il riordino del settore radiotelevisivo ed \u00e8 stato socio fondatore del Laboratorio per la polis, rete di cultura e formazione all'impegno civile (2001).\nPensiero giuridico.\nNegli anni sessanta la sua attivit\u00e0 di riflessione si concentr\u00f2 attorno a due poli: l'organizzazione costituzionale e le libert\u00e0 civili. Il suo saggio sulla forma di governo per l'Enciclopedia del Diritto del 1970 \u00e8 forse il saggio pi\u00f9 citato nel dopoguerra sull'argomento.\nFu sua la celebre formula \"conventio ad excludendum\", per qualificare la regola non scritta secondo cui l'Italia del dopoguerra era una democrazia bloccata, in cui l'alternanza al governo era di fatto impossibile a causa della presenza nel sistema politico del pi\u00f9 forte partito comunista d'occidente.\nNel dibattito seguito al messaggio del Presidente della Repubblica Francesco Cossiga sulle riforme costituzionali (1991) Elia sottolineava come, procedendo nel percorso riformatore, sia da respingere sia la tentazione minimalista, sia l\u2019attesa di una \u00abpalingenesi\u00bb e \u00abla psicosi dell\u2019azzeramento dell\u2019ordine costituzionale\u00bb, occorrendo \"piuttosto ricercare un equilibrio tra novit\u00e0 e continuit\u00e0 e procedere con coraggio nell\u2019opera riformatrice. Pur con qualche scetticismo sugli effetti degli interventi sugli assetti normativi, giacch\u00e9 \u00abnon possiamo illuderci di modificare le cose operando solo sulle istituzioni, se i partiti non si modificano di pari passo\u00bb\".\nHa sostenuto Sabino Cassese che \"c'\u00e8 un insegnamento complessivo dell'opera di Elia: quello di non concentrare l'attenzione della riflessione costituzionalistica solo sui diritti, di non dimenticare i poteri e le strutture dello Stato. Un insegnamento significativo, se si pensa alla sua duplice esperienza, di funzionario parlamentare e poi di parlamentare (per quasi un trentennio complessivo) e di giudice costituzionale (per nove anni), nella prima veste chiamato particolare a governare i rotismi delle strutture della democrazia, nella seconda a garantire il rispetto dei diritti costituzionali\".\nOnorificenze.\nIl gruppo FUCI (Federazione Universitaria Cattolica Italiana) dell\u2019Universit\u00e0 degli Studi di Macerata \u00e8 dedicato alla memoria di Leopoldo Elia."}
{"id": "210635", "revid": "417235", "url": "https://it.wikipedia.org/wiki?curid=210635", "title": "Raffaele Guariglia", "text": "Biografia.\nLa carriera diplomatica.\nNacque a Napoli il 19 febbraio 1889 da nobile famiglia (era barone di Vituso), ed entr\u00f2 nella carriera diplomatica nel 1909. Nel 1910 fu destinato a Parigi e nel 1913 a Londra; dopo una breve permanenza a Pietroburgo, venne nuovamente trasferito a Parigi dove rimase per altri quattro anni. Infine, dopo un breve periodo a Bruxelles, prosegu\u00ec la sua carriera a Roma, al Ministero. In tali anni fece parte di numerose delegazioni fra cui quella alla Conferenza di Losanna per la pace con la Turchia (1922) e alla Conferenza del Cairo (1925). Nel 1926 divenne membro della delegazione italiana alla Commissione internazionale per la esplorazione del Mediterraneo. Nel dicembre 1926 fu incaricato delle funzioni di Direttore generale per gli affari politici, commerciali e privati di Europa e Levante. Nell'aprile del 1927 fu mandato in missione al seguito del Duca degli Abruzzi, presso la corte etiopica.\nAmbasciatore a Madrid (1932-35).\nPer tre anni fu Ambasciatore d\u00b4Italia a Madrid. Qui fu inviato da Mussolini con l'incarico di riallacciare i rapporti con la Governo repubblicano spagnolo al fine di scongiurare un troppo netto avvicinamento alla Francia . Poi fu destinato a Buenos Aires e due anni dopo ancora a Parigi, dove rappresent\u00f2 l'Italia nel delicato periodo che precedette lo scoppio della seconda guerra mondiale. Guariglia fu anche Ambasciatore presso la Santa Sede dal febbraio 1942 al febbraio 1943, quando venne sostituito da Galeazzo Ciano e successivamente fu nominato Ambasciatore presso la Repubblica Turca.\nLa nomina a Ministro degli Esteri del Regno d'Italia.\nIl 25 luglio 1943, Raffaele Guariglia venne a sapere della notizia della destituzione di Mussolini nell'ambasciata d'Italia in Turchia e, successivamente, di essere stato nominato Ministro degli Esteri nel Governo Badoglio I; di quel governo non faceva parte nessun politico, essendo composto da sei generali, due prefetti, sei funzionari e due consiglieri di stato. Nell'ottica di intavolare una rapida trattativa di pace con le forze alleate, non fu oggettivamente appropriata la scelta del nuovo ministro che, al momento, si trovava ad Ankara e non sarebbe potuto essere a Roma prima di alcuni giorni. Guariglia, infatti, rientr\u00f2 il 30 luglio 1943, il giorno stesso in cui la Germania dava inizio alla Operazione Alarico, cio\u00e8 la dislocazione in Italia, nello spazio di tre settimane, di ben diciassette divisioni tedesche.\nDopo un infruttuoso contatto con gli ambasciatori anglo-americani presso la Santa Sede, il nuovo Ministro degli Esteri fece effettuare un primo timido tentativo di trattative da parte di Blasco Lanza D'Ajeta, consigliere di legazione italiano a Lisbona, che, il 4 agosto 1943, avvicin\u00f2 l'ambasciatore britannico in Portogallo. In tale incontro il nostro diplomatico, sulla base delle istruzioni avute a Roma due giorni prima da Guariglia, rappresentava agli alleati le difficolt\u00e0 italiane a sganciarsi dall'alleanza con la Germania, comunicando che il giorno dopo (5 agosto) il nostro Ministro degli Esteri si sarebbe incontrato con il suo collega tedesco a Tarvisio e avrebbe effettuato un tentativo in tal senso. Il giorno dopo, tuttavia, il Ministro Guariglia non riusc\u00ec nel suo tentativo di sganciamento dai tedeschi; anzi, in tale sede, si fece estorcere dal collega tedesco Joachim von Ribbentrop la \u201cparola d'onore\u201d che il governo italiano non avrebbe, direttamente o indirettamente, trattato con gli anglo-americani.\nSuccessivamente, il governo invi\u00f2 a Lisbona il generale Giuseppe Castellano, per contattare gli anglo-americani, esporre la difficolt\u00e0 della situazione militare italiana, e ascoltare le intenzioni degli alleati ai fini di eventuali trattative di pace separata.\nIl 27 agosto 1943, Guariglia, insieme al Maresciallo Badoglio, ricevette il generale Castellano, tornato dalla missione e ascolt\u00f2 le clausole imposte dagli anglo-americani: costoro avevano chiesto la resa senza condizione, da attuarsi mediante la sottoscrizione di un accordo (cosiddetto \u201carmistizio corto\u201d) in dodici articoli; in caso di adesione del governo italiano, le parti avrebbero sottoscritto l'accordo in una localit\u00e0 della Sicilia da definire. Un'intesa pi\u00f9 dettagliata (cosiddetto \u201carmistizio lungo\u201d) era rimandata a dopo l'accettazione della resa incondizionata e la cessazione delle ostilit\u00e0. Una prima risposta dell'Italia fu definita il 30 agosto, quando lo stesso Badoglio dette istruzioni al generale Castellano di tornare in Sicilia per esporre le tesi contenute in un memorandum redatto da Guariglia; secondo tale atto l'Italia non avrebbe potuto chiedere l'armistizio prima di ulteriori sbarchi alleati che mutassero le situazioni di forza a sfavore dei tedeschi. Di fronte alla risposta negativa dei plenipotenziari anglo-americani, il 1\u00ba settembre avvenne la decisiva riunione al vertice, cui parteciparono il capo del Governo, il Ministro degli Esteri Guariglia, il Capo di Stato Maggiore Ambrosio, il generale Castellano, il generale Roatta, il generale Carboni e il Ministro della Real Casa Pietro d'Acquarone. L'armistizio \u201ccorto\u201d fu formalmente accettato e, il giorno 3 settembre 1943, su delega del Re, Giuseppe Castellano pose la sua firma alla conclusione della guerra tra l'Italia e le potenze alleate.\nAll'alba del 9 settembre 1943, il sovrano, il Maresciallo Badoglio e i massimi vertici militari, abbandonarono Roma, alla volta di Pescara, per poi raggiungere Brindisi.\nGuariglia insieme ad altri ministri (Umberto Ricci, Leopoldo Piccardi, Antonio Sorice e Raffaele De Courten) rimase a Roma anche dopo la resa della Capitale ai tedeschi. Il governo, anzi, pur in assenza di Badoglio, continu\u00f2 a riunirsi, diretto ad interim dal Ministro Ricci, sino al 13 settembre 1943. Durante l'occupazione tedesca, Guariglia trov\u00f2 rifugio presso l'ambasciata di Spagna.\nSuccessivamente, a Brindisi, il Re nomin\u00f2 alcuni Sottosegretari facenti funzione di Ministri, in sostituzione di quelli rimasti nella Capitale. Nel febbraio 1944, quando il governo si stabil\u00ec a Salerno (divenuta \"Capitale d'Italia\" di fatto), e ricevette dagli alleati il controllo di tutta l'Italia meridionale, Badoglio provvedette alla sostituzione dei ministri assenti. Guariglia, dunque, cess\u00f2 ufficialmente dalla carica solo l'11 febbraio 1944. Dopo la liberazione di Parigi (agosto 1944) and\u00f2 a ricoprire l'incarico di Ambasciatore d'Italia in Francia.\nIl dopoguerra.\nNel 1946, con l'avvento della Repubblica, Guariglia, fedele all'istituzione monarchica, fu collocato a riposo dietro sua specifica richiesta. Nel settembre dello stesso anno fu per\u00f2 nominato Presidente della Commissione per il riordino e la pubblicazione dei documenti diplomatici italiani. Fu proclamato Senatore del Partito Nazionale Monarchico l'8 aprile 1954, per il collegio di Salerno, in sostituzione di Achille Lauro, la cui elezione era stata annullata. Mantenne tale carica sino al 1958. Successivamente \u00e8 stato presidente nazionale dell'Unione Monarchica Italiana e fu tra i primi ad essere cooptato nella Consulta dei Senatori del Regno, un organo consultivo dell'ex Re d'Italia Umberto II, costituito durante l'esilio di quest'ultimo. \u00c8 scomparso a Roma il 25 aprile 1970.\nOnorificenze.\nOnorificenze italiane.\nCavaliere di Gran Croce di Giustizia del Sacro Militare Ordine Costantiniano di San Giorgio Ordine Dinastico della Real Casa di Borbone delle Due Sicilie"}
{"id": "210640", "revid": "767487", "url": "https://it.wikipedia.org/wiki?curid=210640", "title": "Mario Castelnuovo", "text": "Biografia.\nIl padre, Lodovico, era un pittore lombardo mentre la madre era nativa di Celle sul Rigo, paesino della provincia senese a cui Castelnuovo in seguito dedicher\u00e0 la canzone \"160 km da Roma\". Mario cresce a Roma e, pur dipingendo per hobby, si dedica invece alla musica.\nViene scoperto da Amedeo Minghi, che gli procura un contratto con la It, l'etichetta di Vincenzo Micocci per cui incide lo stesso Minghi, che diventa produttore di Castelnuovo.\nNel 1981 esce il suo primo singolo \"Oceania\" che viene presentato in una competizione canora per scoprire nuovi talenti all'interno del programma Domenica in presentato quell'anno da Pippo Baudo; la canzone sul retro, \"Sangue fragile\", vede Minghi come coautore della musica.\nL'anno dopo Castelnuovo partecipa al Festival di Sanremo 1982 con \"Sette fili di canapa\", brano che d\u00e0 anche il titolo al suo primo album, ancora prodotto da Minghi, e che riscuote un discreto successo. Nel panorama festivaliero creano un certo scompiglio i versi del brano di Castelnuovo che recita: \"C'erano sette Cristi a Follonica ed un ateo sul Sinai bivaccava e aspettava\", oltre al riferimento alla canapa. Il testo viene attentamente vagliato, ma poi eseguito senza censure. Racconta Castelnuovo stesso: \"Il successo di Oceania mi apr\u00ec le porte di Sanremo. Era il 1982, ero convinto di andare al festival semplicemente a presentare una cosa nuova all'interno di una rassegna dove questo genere di proposte non erano molto ben viste. La Rai minacci\u00f2 perfino di bloccarmi la canzone, credevano che parlasse di droga, si presentarono i carabinieri in albergo e io dovetti spiegare riga per riga il significato del testo\u2026\".\nNell'estate del 1982 Castelnuovo effettua il suo primo tour, insieme ad altri due artisti di etichette distribuite dall'RCA Italiana, Marco Ferradini e Goran Kuzminac: per il lancio della tourn\u00e9e viene pubblicato un Q Disc dei tre artisti, contenente un brano, \"Oltre il giardino\", cantato insieme ed altri tre cantati singolarmente; la canzone di Castelnuovo \u00e8 \"Perch\u00e9 non sorridi?\".\nTorna a Sanremo nel 1984 con quella che \u00e8 sicuramente la sua canzone di maggior successo, \"Nina\", contenuta nell'album dello stesso anno dal titolo \"Mario Castelnuovo\", il cui testo \u00e8 ispirato dalle vicende reali dei genitori di Mario, conosciutisi durante la seconda guerra mondiale. Sempre nello stesso anno, scrive la canzone \"Il gabbiano\", che viene incisa in duetto con Laura Landi e compare nel 45 giri di quest'ultima \"Firenze, piccoli particolari\" (brano scritto invece dall'amico e scopritore Amedeo Minghi). Scrive inoltre una canzone, \"Le aquile\", per la colonna sonora de \"I ragazzi della periferia sud\", film di Gianni Minello incentrato sulla vita quotidiana di alcuni giovani negli anni del boom dell'eroina.\nNel 1985 pubblica l'album \"\u00c8 piazza del Campo\", che si discosta dalle sonorit\u00e0 dei dischi precedenti e che porta avanti una maggiore ricerca sonora, a cui fa seguito, nel 1987, \"Venere\" che contiene il brano \"Madonna di Venere\" presentato a Sanremo lo stesso anno con un successo inferiore a quello delle due passate partecipazioni alla kermesse sanremese; l'anno precedente partecipa invece come autore della canzone \"L'uomo di ieri\", interpretata da Paola Turci, che Castelnuovo (che nel disco della cantante esegue i cori nel finale) eseguir\u00e0 solamente dal vivo senza mai incidere.\nIl 1988 vede la pubblicazione del disco \"Sul nido del cuculo\": nei cori \u00e8 possibile ascoltare Mariella Nava, allora agli esordi, che suona anche il pianoforte e con cui Castelnuovo effettua il tour di quell'anno.\nNel 1991 pubblica la raccolta \"Come sar\u00e0 mio figlio\" contenente tre brani inediti, oltre ai maggiori successi riarrangiati: \u00e8 questo l'ultimo disco pubblicato dalla RCA Italiana.\nPassato alla Fonit Cetra, pubblica \"Castelnuovo\" nel 1993.\nSuccessivamente pubblica per la Jungla Records \"Signorine adorate\" nel 1996 e \"Buongiorno\" nel 2000.\nRisale al 1994 la sua collaborazione con la Formula 3 (il cui batterista, Tony Cicco, ha suonato spesso con Castelnuovo sia in concerto che su disco): scrive infatti i testi per alcune canzoni contenute nell'album La casa dell'imperatore, \"Come James Dean\", \"Chiara dei lampi\", \"Vicino e lontano\", \"Allo specchio\" e la \"title track\", che racconta la vita di un extracomunitario che vive da barbone (la \"casa dell'imperatore\" del titolo e del testo \u00e8 la Domus Aurea fatta costruire da Nerone a Roma), e che viene presentata al Festival di Sanremo 1994.\nNel 1995 scrive \"Strega\", incisa da Alessandro Haber nel suo primo album, Haberrante; collabora inoltre con Umberto Bindi, scrivendo il testo di \"Davanti all'orizzonte\", pubblicata postuma dopo la morte del cantautore genovese.\nDel 2005 \u00e8, invece, il cd \"Com'erano venute buone le ciliegie nella primavera del '42\", dai testi molto poetici e gli arrangiamenti acustici. L'album vede la partecipazione straordinaria della regista cinematografica Lina Wertm\u00fcller nelle vesti di cantante della \"title track\".\nNell'agosto dello stesso anno, la Torre torna a vincere il Palio di Siena dopo 44 anni. Castelnuovo, la cui madre \u00e8 della provincia di Siena, ha sempre seguito e amato il Palio (tanto da dedicargli una canzone e farla \"title track\" dell'album \u00c8 piazza del Campo del 1985); in occasione di tale evento, Castelnuovo ha l'occasione di partecipare da vicino alla festa, grazie all'amico compositore e collaboratore Fabio Pianigiani, che \u00e8 un torraiolo doc.\nInsieme a lui, traendo spunto da tale evento, produce ed interpreta Rosso fulmine, canzone dedicata al Palio che i contradaioli della Torre utilizzeranno come colonna sonora durante tutta la festa, pubblicata su cd singolo alla fine del 2005.\nNella puntata di venerd\u00ec 24 ottobre 2008 del programma televisivo I migliori anni, condotto da Carlo Conti, ha presentato una versione acustica del suo brano pi\u00f9 noto, \"Nina\", ed ha annunciato la pubblicazione, nel mese di novembre, del suo primo romanzo, intitolato \"Il badante di Che Guevara\"; nello stesso periodo tiene alcuni concerti insieme a Edoardo De Angelis, con cui ha collaborato in passato cantando nella canzone del collega \"Rosso\".\nIl romanzo viene invece pubblicato a gennaio del 2009, e presentato mercoled\u00ec 21 gennaio alla libreria \"Bibli\" di Roma.\nNel 2009 partecipa come ospite al disco \"Balera metropolitana\" dei Maisie (edito dall'etichetta del gruppo, la Snowdonia Dischi). Castelnuovo esegue una versione acustica del brano \"n. 79 - ISTITUTO MARINO (Via ortopedico)\".\nSempre nel 2009, \u00e8 diventato per la prima volta padre di una bambina, a cui \u00e8 stato dato il nome di Nina (in onore di suo padre, nonch\u00e9 del titolo della sua pi\u00f9 celebre canzone).\nNel 2014 pubblica l'album \"Musica per un incendio\", l'ultimo prodotto da Lilli Greco prima della scomparsa, mentre nel 2018 pubblica il suo secondo romanzo, \"La mappa del buio\", ed il singolo \"Io mi ricordo L'Aquila\", registrato in duetto con Bianca Giovannini e pubblicato su 45 giri a dicembre.\nNel 2019 pubblica un cofanetto dal titolo \u201cGuardalalunanina\u201d contenente un doppio cd live e un libro"}
{"id": "210642", "revid": "3295", "url": "https://it.wikipedia.org/wiki?curid=210642", "title": "Costruzione con riga e compasso", "text": ""}
{"id": "210651", "revid": "77358", "url": "https://it.wikipedia.org/wiki?curid=210651", "title": "Berserker (vichingo)", "text": ""}
{"id": "210652", "revid": "2912", "url": "https://it.wikipedia.org/wiki?curid=210652", "title": "Coudray-Montceaux", "text": ""}
{"id": "210654", "revid": "287204", "url": "https://it.wikipedia.org/wiki?curid=210654", "title": "Echarcon", "text": ""}
{"id": "210655", "revid": "6340", "url": "https://it.wikipedia.org/wiki?curid=210655", "title": "Jormungandr", "text": ""}
{"id": "210656", "revid": "125651137", "url": "https://it.wikipedia.org/wiki?curid=210656", "title": "Top Gun", "text": "Top Gun \u00e8 un film d'azione del 1986 diretto da Tony Scott e prodotto da Don Simpson e Jerry Bruckheimer in associazione con la Paramount Pictures.\nLa sceneggiatura \u00e8 stata scritta da Jim Cash e Jack Epps Jr. ed \u00e8 ispirata a \"Top Guns\", un articolo scritto da Ehud Yonay per la rivista \"California\". Il cast principale \u00e8 composto da Tom Cruise, Kelly McGillis, Anthony Edwards, Val Kilmer e Tom Skerritt.\nLa pellicola lanci\u00f2 Cruise come una delle principali star di Hollywood e vinse un Premio Oscar per la miglior canzone con \"Take My Breath Away\", prodotta da Giorgio Moroder per i Berlin. Nel 2015 \u00e8 stato scelto dalla Biblioteca del Congresso per la conservazione nel National Film Registry in quanto \"culturalmente, storicamente o esteticamente significativo\".\nTrama.\nIl tenente Pete \"Maverick\" Mitchell e il tenente junior Nick \"Goose\" Bradshaw sono rispettivamente pilota e navigatore di F-14 della Marina degli Stati Uniti imbarcati sulla portaerei USS \"Enterprise\". Durante un volo di pattugliamento sull'Oceano Indiano insieme a un altro F-14, i due aerei vengono inviati a intercettare il segnale di un velivolo non identificato che si rivela essere una coppia di MiG-28 sovietici, nuovi modelli di caccia fino a quel momento quasi sconosciuti agli americani. I due F-14 affrontano subito i MiG, ma mentre Maverick riesce a mettersi in posizione di tiro ottimale rispetto ad uno dei MiG e a costringerlo alla ritirata, il pilota dell'altro F-14, Bill \"Cougar\" Cortell, viene messo in difficolt\u00e0 e il suo avversario riesce a metterlo sotto tiro, senza per\u00f2 sparare. In suo aiuto arriva Maverick che, con una manovra estremamente azzardata, si pone in volo rovesciato sopra il MiG e ne irride il pilota, che si ritira anche lui.\nMentre Maverick e Goose gioiscono della loro vittoria, Cougar \u00e8 talmente sconvolto che viene colto da un attacco di panico e, all'ordine di tornare alla base, ha difficolt\u00e0 a compiere la manovra. Cos\u00ec Maverick, che stava per appontare per primo, decide di disobbedire all'ordine di rientrare e torna indietro. Affiancatosi all'aereo di Cougar, riesce a guidarlo verbalmente fino all'appontaggio. Una volta sulla nave, Cougar, sposato e con un figlio piccolo che non ha ancora visto, fa rapporto al comandante della squadriglia, Tom \"Stinger\" Jordan, e dichiara di sentire come l'aver quasi reso orfano suo figlio abbia irrimediabilmente distrutto il suo sangue freddo: non torner\u00e0 mai pi\u00f9 a bordo di un caccia, perci\u00f2 rassegna le propre dimissioni. Stinger allora chiama Maverick e Goose e, dopo averli aspramente rimproverati per aver disobbedito all'ordine, li informa tuttavia di doverli mandare a Miramar, per frequentare la prestigiosa scuola \"Top Gun\", essendo diventati, dopo le dimissioni di Cougar, l'equipaggio di punta della loro squadriglia.\nCos\u00ec i due aviatori giungono alla base aerea di Miramar, diretta dal comandante Mike \"Viper\" Metcalf, coadiuvato dal tenente comandante Rick \"Jester\" Heatherly. Durante un'uscita serale al circolo ufficiali, Maverick tenta di abbordare una donna che il giorno seguente scoprir\u00e0 essere l'astrofisica Charlotte \"Charlie\" Blackwood, una civile facente parte del suo programma di addestramento. Durante le sfide postegli dagli istruttori, Maverick si dimostra subito un pilota molto abile, ma il suo carattere inquieto, derivante dal fatto che \u00e8 all'oscuro delle circostanze in cui \u00e8 scomparso suo padre (anch'egli pilota dell'U.S. Navy) in Vietnam, si ripercuote anche sul suo modo di volare. Dopo una pericolosa manovra a bassa quota, viene richiamato severamente dal comandante Viper, che per\u00f2, in privato con Jester, ammette di riconoscere le straordinarie abilit\u00e0 del tenente, anche se resta il fatto che, per i suoi compagni e per s\u00e9 stesso, uno stile di volo istintivo potrebbe essere pericoloso. Nel frattempo, Charlie \u00e8 sempre pi\u00f9 attratta dal pilota, con cui, dopo aver parlato pi\u00f9 volte, essendo lui uno dei pochi ad aver visto da vicino un MiG-28 (informazione importantissima per la sua ricerca), inizia una vera relazione.\nDurante un volo di esercitazione in coppia col tenente Tom \"Iceman\" Kazinsky ed il suo navigatore Ron \"Slider\" Kerner, Maverick finisce nella scia del velivolo del caccia rivale, cosa che interrompe il flusso d'aria e causa lo stallo di entrambi i motori del suo F-14. Segue un avvitamento incontrollato che costringe i due all'eiezione dal velivolo ma, nell'espulsione del seggiolino, Goose sbatte violentemente la testa contro il tettuccio, morendo sul colpo. Profondamente scosso ed incapace di accettare la morte dell'amico, di cui si ritiene responsabile, il pilota riprende a volare in modo irriconoscibile, come se avesse paura, finch\u00e9 decide di lasciare la Marina. Charlie, ottenuta la promozione a Washington, lo raggiunge per salutarlo e prende atto che la sua decisione di mollare \u00e8 definitiva. Prima delle dimissioni ufficiali per\u00f2, viene invitato a casa propria dal comandante Viper che, inaspettatamente, gli rivela cosa fosse realmente successo a suo padre, con cui ha volato in Vietnam: la morte di Duke Mitchell non fu un errore di manovra, come dicono gli atti, ma una morte in azione dopo aver coraggiosamente combattuto e salvato tre compagni, nonostante il suo aereo fosse stato danneggiato. La vicenda era stata archiviata, perch\u00e9 la battaglia si era svolta nello spazio aereo di uno Stato confinante con il Vietnam, dove i caccia statunitensi ufficialmente non avrebbero dovuto operare. Viper conclude facendogli capire che la morte dell'amico Goose non \u00e8 stata colpa sua, e che solo lui pu\u00f2 decidere se ritirarsi o meno.\nIl giorno della consegna dei brevetti e della premiazione di Iceman e Slider, vincitori del trofeo, Maverick decide di rimanere, ottenendo cos\u00ec il suo brevetto da Top Gun. La cerimonia viene per\u00f2 interrotta da Viper, che convoca i pi\u00f9 qualificati del corso (tra cui lo stesso Maverick) per fronteggiare un'emergenza. A bordo della portaerei \"Enterprise\", i piloti apprendono nel corso di un briefing che una nave per comunicazioni Usa \u00e8 in avaria in acque territoriali nemiche e le operazioni di soccorso necessitano di supporto aereo. Vengono inizialmente inviati dalla portaerei due aerei, uno pilotato da Iceman con Slider e l'altro da Hollywood con Wolfman, mentre Maverick rimane pronto a partire con Sam \"Merlin\" Wells, il navigatore di Cougar, come aereo da massima allerta. I due caccia fanno appena in tempo a giungere nell'area delle operazioni quando vengono affrontati da un numero soverchiante di MiG nemici, che attaccano subito i caccia americani. L'aereo di Hollywood e Wolfman viene abbattuto, ma i due riescono a paracadutarsi nell'oceano.\nMentre Iceman rimane cos\u00ec da solo contro cinque aerei, Maverick decolla immediatamente ma, raggiunto il teatro di battaglia, si blocca, cos\u00ec come aveva fatto nelle ultime esercitazioni. Stringendo in mano le piastrine di Goose e dietro l'esortazione di Merlin, il pilota entra finalmente in azione ingaggiando una serie di dog-fight con i MiG nemici, salvando Iceman ed abbattendo diversi aerei avversari, costringendo gli ultimi MiG rimasti a ritirarsi. Rientra cos\u00ec in trionfo alla portaerei dove viene acclamato come eroe, conciliandosi definitivamente con il rivale Iceman. Per la sua azione eroica, a bordo della nave gli viene offerto di scegliere cosa fare in Marina da Stinger, e Maverick risponde di voler tornare da istruttore alla Top Gun. Rientrato quindi a Miramar, in un momento di relax in un bar vicino alla base, ascolta improvvisamente dal jukebox la canzone che egli stesso aveva intonato quando conobbe Charlie; avvicinatosi al jukebox poco dopo lei appare di sorpresa alle sue spalle e i due si riabbracciano.\nProduzione.\nLa produzione di Top Gun inizi\u00f2 quando i produttori Don Simpson e Jerry Bruckheimer decisero di fare un film traendo spunto da un articolo apparso a maggio del 1983 sulla rivista \"California Magazine\" e dedicato all'addestramento dei piloti da caccia Top Gun che avveniva alla Miramar Naval Air Station di San Diego. Cos\u00ec Simpson e Bruckheimer comprarono i diritti per fare il film e scritturarono gli autori dell'articolo stesso affinch\u00e9 scrivessero una sceneggiatura, visto che altri autori che si erano accostati al progetto, come Chip Proser, avevano rinunciato. Dopo alcuni passaggi, i produttori tornarono da Proser e gli offrirono a settimana per il suo aiuto nel fare una revisione da cima a fondo della sceneggiatura. Il Dipartimento della Difesa statunitense decise di sponsorizzare e finanziare il film.\nI produttori si misero in contatto con Pete Pettigrew, un vero istruttore della scuola Top Gun che si dimostr\u00f2 disposto ad aiutare i produttori, a condizione che essi fossero intenzionati a ritrarre in maniera fedele la vera scuola per piloti della marina. Fa inoltre un'apparizione nei panni dell'uomo anziano che verso l'inizio del film ha un appuntamento con Charlie al club degli ufficiali.\nLa Marina mise a disposizione diversi F-14 della squadriglia VF-51 Screaming Eagles. La Paramount Pictures pag\u00f2 all'ora per carburante e altri costi operativi ogni qual volta gli aerei venivano portati al di fuori delle loro normali mansioni operative. Le scene sulla portaerei furono girate a bordo della \"Enterprise\", mostrando aeromobili F-14 delle squadriglie VF-114 Aardvarks e VF-213 Black Lions. La maggior parte delle scene sono state girate durante le normali operazioni; la troupe dovette utilizzare riprese fatte durante lo svolgersi delle normali operazioni di routine, eccetto nel caso del passaggio radente, che fu richiesto appositamente. Durante le riprese, il regista Tony Scott volle riprendere gli atterraggi e i decolli degli aerei in controluce. Durante queste sequenze dunque, il comandante cambi\u00f2 la rotta della nave, cambiando cos\u00ec anche la luce; quando Scott chiese se potevano tornare sulla rotta precedente ed alla stessa velocit\u00e0 fu informato che occorrevano per girare la nave. Scott stacc\u00f2 un assegno da in modo che la nave potesse essere girata e lui potesse continuare a filmare per altri cinque minuti.\nIl regista Tony Scott durante la produzione fu ufficialmente licenziato ben tre volte: la prima quando la produzione si accorse che stava girando tutta la parte iniziale al rallentatore, la seconda quando mostr\u00f2 Kelly McGillis troppo os\u00e9, la terza per aver girato le scene in volo con le visiere a specchio dei caschi abbassate impedendo di riconoscere gli attori (dal commento dello stesso regista sul bluray).\nCharlotte Blackwood, nome in codice \"Charlie\", l'astrofisica interpretata da Kelly McGillis era basata su Christine Fox, un'analista civile del Pentagono.\nLa scena d'amore tra Charlie e Maverick e la scena dell'ascensore furono girate molto tempo dopo la fine delle riprese. Si pu\u00f2 ben notare nella seconda scena, guardando con attenzione, che i capelli di Maverick sono pi\u00f9 lunghi che nel resto del film, e che la McGillis, per ovviare al cambio di pettinatura, indossa un cappellino con visiera.\nLa scena in cui, dopo l'inseguimento, Maverick bacia Charlie con trasporto fu improvvisata dallo stesso Cruise, che non ricordava pi\u00f9 la battuta da pronunciare; al regista la \"modifica\" piacque tanto da lasciare la scena cos\u00ec com'era.\nContrariamente ad altri MiG cinematografici (come per esempio il MiG-31 Firefox caccia completamente inventato se non per la sigla Mig-31 appartenente al Foxhound) il MiG-28 non esiste come aereo da caccia: tutti gli aerei da caccia sovietici/russi prodotti dalla Mikoyan Gurevich hanno numerazione dispari. Gli aerei del film sono degli F-5 Tiger II e degli T-38 Talon. Dopo le riprese del film gli F-5 ed i T-38 utilizzati vennero lasciati con quello schema di colori e reintegrati nello \"Aggressor squadron\" (una squadriglia che sin dalla fine degli anni sessanta simula le manovre dei caccia sovietici), appunto come \"aggressori\" nelle simulazioni a scopo di addestramento per la vera scuola Top Gun.\nDurante le riprese, uno dei piloti stunt, Art Scholl, perse la vita nell'Oceano Pacifico a seguito di una virata errata. Il film \u00e8 stato poi dedicato alla sua memoria.\nPer il ruolo di Maverick, prima di Tom Cruise, erano stati presi in considerazione Emilio Estevez, Patrick Swayze e Rob Lowe, mentre Brooke Shields e Demi Moore erano le possibili candidate per Charlie.\nAmbientazione.\nLa base aerea della Top Gun \u00e8 la base di Miramar (San Diego) in California detta Fightertown. In seguito ad un riordinamento dovuto essenzialmente alla riduzione delle spese militari, nel 1996 \u00e8 stata ceduta al corpo dei Marines che la utilizzano tuttora. La MCAS (United States Marine Corps Air Station) Miramar non pu\u00f2 essere visitata eccezion fatta per il museo dell'aviazione (Flying Leatherneck Aviation Museum) o durante il Miramar Air Show che si tiene in ottobre. La scuola Top Gun \u00e8 stata spostata presso la US Naval Air Station a Fallon nel Nevada all'interno del Naval Strike and Air Warfare Center (NSAWC).\nIl campo da beach volley dove Maverick e Goose sfidano Iceman e Slider si trovava sempre nella base, sul lato nord degli alloggi 300, 299 e 298.\nLa scena nel bagno delle signore \u00e8 stata girata a San Diego presso la Scuola per nuove reclute del Naval Training Center. Il locale dove Goose suona \"Great Balls of Fire\" al piano con il figlioletto e gli altri amici, \u00e8 il Kansas City BBQ e si trova al 600 West Harbor Drive a San Diego. Il locale \u00e8 un vero ristorante dove all'interno si possono ammirare pezzi originali usati per le riprese oltre a numerosi cimeli di Maverick.\nIl luogo dove \u00e8 stata girata la scena in cui Charlie si ferma dopo aver inseguito Maverick sulla moto \u00e8 al 500 West Laurel Street a San Diego subito dopo l'incrocio con la Union Street.\nLa scena in cui Maverick \u00e8 seduto sulla moto al tramonto \u00e8 stata girata a San Diego lungo la spiaggia di Point Loma.\nLa casa azzurra stile vittoriano abitata da Charlie si trova al 102 Pacific Street Oceanside California; tuttavia le scene in cui Maverick e Charlie parlano bevendo vino sono state girate negli studi della Paramount all'ambulatorio di pronto soccorso che si trova nella via principale degli studi vicino al Paramount Sunset Boulevard Entrance Gate. Fu costruito un finto patio dove vennero appunto filmate le scene.\nLa casa di Viper si trova presso il faro di Punta Loma, una base gestita dalla Guardia Costiera.\nLa scena del piano e quella finale del juke-box, sono state girate a San Diego, sempre nel bar-ristorante di nome \"Kansas City BBQ\" che si trova all'angolo tra Kettner Blvd e W. Harbor Drive. Il ristorante al suo interno conserva ancora numerosi cimeli usati nel film.\nIl luogo dove Maverick incontra Charlie mentre beve acqua ghiacciata al bar e lei gli dice di essere arrivata troppo tardi \u00e8 il ristorante \"The Windsock\" al 2904 di Pacific Highway. L'edificio \u00e8 stato demolito.\nLa scena in cui Maverick segue Charlie nel bagno delle signore \u00e8 stata girata presso l'\"Headquarters Building\" del \"Recruit Training Command\" di San Diego.\nLa piscina dove si svolge la premiazione dei Top Gun \u00e8 la \"Island Club Swimming Pool\" alla Naval Air Station di North Island.\nColonna sonora.\nLa colonna sonora, prodotta dalla Columbia Records nel 1986, viene ricordata come una delle pi\u00f9 belle colonne sonore di tutti i tempi, capace di stazionare per diverse settimane alla prima posizione in classifica. La versione originale del disco comprendeva solo dieci canzoni; nel 1999 e nel 2006 vennero pubblicate delle versioni estese contenenti cinque tracce bonus, che, sebbene presenti nella pellicola, non sono state composte appositamente per il film. Dall'album sono stati estratti i singoli \"Take My Breath Away (Love Theme from Top Gun)\", \"Danger Zone\" ed \"Heaven in Your Eyes\", capaci di raggiungere rispettivamente la 1\u00aa, la 2\u00aa e la 12\u00aa posizione in classifica.\nA Bryan Adams fu chiesto di poter utilizzare la sua canzone \"Only the Strong Survive\" nella colonna sonora, ma egli rifiut\u00f2 perch\u00e9 ritenne che il film glorificasse la guerra.\nAccoglienza.\nIl film \u00e8 stato un grandissimo successo al botteghino. Ha infatti incassato poco pi\u00f9 di 8 milioni di dollari soltanto nel suo primo weekend di apertura ed \u00e8 stato il film di maggiore incasso del 1986. Sul suolo statunitense il film incass\u00f2 complessivamente mentre a livello internazionale riusc\u00ec a superare la soglia dei 177 milioni di dollari, incassandone , per un totale di . In Italia fu il 2\u00ba film per incassi della stagione 1986-1987, dietro \"Il nome della rosa\".\nIl film ottenne anche ottimi pareri da parte della critica, che elogi\u00f2 in particolare la grande regia di Tony Scott, oltre la colonna sonora definita \"indimenticabile\" dalla critica.\nLa Marina degli Stati Uniti fece installare degli uffici mobili di reclutamento nei pressi dei maggiori cinema delle grandi citt\u00e0 per attirare i giovanotti esaltati dal film. Ebbero il pi\u00f9 elevato numero di matricole mai registrato dalla seconda guerra mondiale dopo l'attacco a Pearl Harbor.\nLa pellicola lanci\u00f2 inoltre diverse mode giovanili come l'utilizzo del giubbotto in pelle Schott e gli occhiali Ray-Ban Aviator, indossati dal protagonista nel film.\nLa frase \"\"I feel the need, the need for speed!\",\" \u00e8 stata scelta da 1500 addetti ai lavori dell'American Film Institute come la numero 94 tra le 100 migliori citazioni cinematografiche di tutti i tempi tratte da film di produzione USA.\nSequel.\nLa sceneggiatura del sequel fu scritta immediatamente dopo l'uscita del film. Tuttavia non fu possibile realizzarlo poich\u00e9 la tecnologia militare era stata rinnovata e il Dipartimento della Difesa non voleva telecamere che riprendessero i nuovi strumenti.\nNel 2014, Jerry Bruckheimer annuncia lo svolgersi del seguito che vedr\u00e0 Maverick alle prese con i droni. Il 17 novembre 2015, Val Kilmer conferma che torner\u00e0 ad interpretare Tom \"Iceman\" Kazinsky nel sequel.\nNel 2017, Tom Cruise parlando con una testata giornalistica italiana ha confermato l'inizio delle riprese per l'estate del 2018, anticipando anche il possibile nome di questo sequel: \"\". In seguito viene rilasciato pi\u00f9 di un trailer internazionale sui principali portali web riscuotendo un enorme successo. L'uscita del film diretto da Kosinski \u00e8 prevista per il 27 maggio 2022.\nVideogiochi.\nIl successo del film diede origine a molti videogiochi con licenza ufficiale su di esso, spesso non correlati tra loro, anche a distanza di molti anni:\nTra i giochi ispirati non ufficialmente al film si ricorda \"After Burner\" (Sega 1987), arcade che ebbe molte conversioni e seguiti."}
{"id": "210657", "revid": "767487", "url": "https://it.wikipedia.org/wiki?curid=210657", "title": "Gefjun", "text": "Gefjun \u00e8 una dea della mitologia norrena, appartenente alla stirpe degli Asi.\nSu Gefjun ci \u00e8 stato tramandato un mito che spiega l'origine del lago svedese M\u00e4laren. Gefjun, sotto le spoglie di una girovaga, aveva intrattenuto il re di Svezia Gylfi e questi volle ricompensarla con tanta terra quanta ne avrebbero arata quattro buoi in un giorno e una notte. Gefjun trasform\u00f2 i suoi quattro figli (che aveva avuto da un gigante) in buoi e li aggiog\u00f2 all'aratro, scavando con cos\u00ec tanta forza che il terreno venne invaso dall'acqua del mare, e form\u00f2 cos\u00ec un lago. La terra scavata fu poi trascinata verso Ovest, in Danimarca, dove and\u00f2 a formare l'isola di Sj\u00e6lland, che conta tante baie e tanti promontori quanti ce ne sono nel lago M\u00e4laren. Secondo alcune fonti Gefjun comp\u00ec quest'impresa su ordine del dio Odino.\nGefjun divenne quindi la sposa di Skj\u00f6ldr, figlio di Odino, con cui and\u00f2 a vivere a Hlei\u00f0r.\nNella \"Lokasenna\", il dio Loki accusa Gefjun di essersi concessa a un non meglio definito \"bianco giovane\", in cambio di un gioiello. Da parte sua, invece, Snorri afferma che Gefjun \u00e8 vergine, ed \u00e8 a lei che si rivolgono le donne che muoiono senza aver toccato uomo.\nIl suo nome pu\u00f2 forse essere ricondotto al verbo \"gefa\": \"donare\". Gefjun potrebbe quindi essere avvicinata alla dea Freyja, che spesso viene appellata come \"Gefn\", \"donatrice\": c'\u00e8 chi suppone che in realt\u00e0 Gefjun non sia altro che una versione danese della stessa Freyja. In ogni caso, il mito dell'aratura ne fa una divinit\u00e0 agricola e della fecondit\u00e0."}
{"id": "210659", "revid": "122543037", "url": "https://it.wikipedia.org/wiki?curid=210659", "title": "MOS 6502", "text": "Il MOS 6502 \u00e8 un microprocessore a 8 bit presentato da MOS Technology nel settembre del 1975. \nAssieme allo Zilog Z80 del luglio 1976 venne usato in molti prodotti commercializzati tra la fine degli anni settanta e gli anni ottanta, come giochi arcade e console domestiche, personal ed home computer, quali l'Apple II ed il Commodore VIC-20. Venne prodotto su licenza da molte ditte, fra cui Rockwell International e Synertek. Dal MOS 6502 derivano diversi processori, tra cui si annoverano il MOS 6507, usato nella console Atari 2600, il MOS 6509, usato nella linea di computer Commodore CBM, ed il MOS 6510, utilizzato come CPU del Commodore 64.\nStoria.\nLe origini e il progetto in Motorola.\nIl chip fu progettato dallo stesso gruppo che aveva sviluppato il MOS 6501 e che comprendeva diversi degli ingegneri che avevano lavorato dal 1971 sul Motorola 6800, tra cui Chuck Peddle e Bill Mensch, usciti in massa da Motorola nel 1974.\nPeddle aveva promosso commercialmente il 6800 ed aveva visitato molti potenziali clienti per presentare il microprocessore, pensato per un impiego in sistemi embedded. Nonostante le favorevoli impressioni, il processore non vendeva come previsto perch\u00e9 il prezzo di lancio di 360$ era considerato eccessivamente alto: molti clienti consideravano equo un prezzo di $ 25 a chip. Peddle propose perci\u00f2 a Motorola di sviluppare una versione depotenziata del 6800 da poter vendere a quel prezzo, ma la dirigenza non accolse il suo suggerimento.\nNonostante il disinteresse dei vertici societari, Peddle inizi\u00f2 per proprio conto a lavorare a quell'idea. Il nuovo processore era simile al 6800: come questo usava pochi registri ma aveva un solo accumulatore (il 6800 ne aveva 2: registri A e B). Rispetto al 6800, il 6502 introduceva diversi nuovi modi di indirizzamento, permettendo di utilizzare i suoi registri indice e lo stack in maniera molto efficiente: ad esempio, con lo stack era possibile accedere alle celle di memoria poste nell'intervallo di indirizzo 256-511 (esadecimale: $100-$1FF), mentre alcune istruzioni potevano accedere direttamente alle celle di memoria nell'intervallo 0-255 (esadecimale: $00-$FF), la cosiddetta \"pagina zero\", utilizzando 1 solo byte come indirizzo. Il nuovo chip era inoltre capace di eseguire calcoli in aritmetica BCD (\"Binary-coded decimal\") ed aveva un generatore di clock interno.\nNonostante la disapprovazione dei vertici di Motorola, il gruppo guidato da Peddle continuava a lavorare sul progetto, cominciando a maturare nel contempo malcontento per l'assenza di supporto che ricevevano. Alla fine, la dirigenza decise di fermare lo sviluppo del nuovo chip: come risposta, Peddle e molti dei suoi colleghi lasciarono Motorola alla ricerca di una societ\u00e0 che fosse stata interessata a produrre tale chip.\nGli sviluppatori del 6800 passano in MOS Technology.\nPeddle prese contatti con MOS Technology, all'epoca una piccola azienda produttrice di circuiti integrati, fondata da Allen-Bradley per produrre processori per calcolatrici elettroniche per conto di Texas Instruments, ma che si era poi dedicata anche alla produzione di altri tipi di chip quando quest'ultima, per ridurre i costi dei suoi prodotti, aveva iniziato a prodursi in proprio gli integrati. Uno dei prodotti pi\u00f9 diffusi di MOS Technology era una replica su un singolo chip del popolare gioco Pong. Nel mese di agosto del 1974 Peddle ed altri 7 ingegneri Motorola entrarono a lavorare presso MOS Technology: Bill Mensch, Harry Bawcum, Ray Hirt, Terry Holdt, Mike James, Will Mathis e Rod Orgill.\nPeddle ed il suo gruppo terminarono lo sviluppo della loro idea che prese corpo in 2 nuovi microprocessori che erano compatibili con i chip periferici di Motorola: il MOS 6501, progettato da Rod Orgill, che poteva essere inserito negli zoccoli del 6800 perch\u00e9 compatibile a livello di piedinatura con quest'ultimo, ed il MOS 6502, progettato da Bill Mensch, simile al precedente ma con una piedinatura differente ed un circuito generatore di clock integrato. Questi chip non potevano eseguire i programmi scritti per il 6800 perch\u00e9 avevano un'architettura ed un insieme di istruzioni differenti.\nI nuovi processori furono largamente pubblicizzati su diverse riviste del settore: un annuncio apparve sul numero di luglio di \"Electronics\", un altro su quello di agosto di \"EE Times\",; seguirono poi altri annunci su \"EDN\" (20/09/1975), \"Electronic News\" (03/11/1975) e \"Byte\" (novembre 1975). Annunci del 6501 apparvero in diverse pubblicazioni durante il mese di agosto del 1975: MOS Technology annunciava la presentazione del chip alla fiera dell'elettronica WESCON di San Francisco, che si sarebbe tenuta dal 16 al 19 settembre del 1975, dove sarebbe stato possibile acquistare il microprocessore a $ 25. Nel mese di settembre gli annunci riguardavano anche il 6502, che veniva annunciato disponibile sempre durante il WESCON a $ 25 mentre il 6501 veniva riprezzato a $ 20.\nLa presentazione del 6502.\nAl WESCON il 6502 fu prezzato a $ 25. MOS Technology aveva uno stand con un grosso contenitore pieno di chip. Dato che non era riuscita a portare un numero sufficiente di esemplari funzionanti, decise di riempire il contenitore con i chip difettosi e mettere quelli funzionanti in cima, dando cos\u00ec l'impressione che i propri stabilimenti fossero gi\u00e0 in grado di reggere una produzione in quantitativi industriali. Nella stessa fiera il 6800 e l'Intel 8080 erano in vendita a $ 179. Il MOS 6502 fu messo in vendita, ad un prezzo di 25 dollari, era la pi\u00f9 economica CPU disponibile sul mercato, costando meno di un sesto dei modelli concorrenti: ad esempio, il Motorola 6800 era venduto a $ 175. all'inizio le persone pensarono che il prezzo del 6502 fosse sbagliato o ci fosse dietro un imbroglio ma durante lo svolgimento della fiera esse videro che sia Motorola che Intel abbassarono il prezzo dei loro chip a $ 69. \nQuesta riduzione dei prezzi legittim\u00f2 il 6502, che cominci\u00f2 ad essere venduto a centinaia di unit\u00e0.\nLa causa tra Motorola e MOS Technology.\nDopo il WESCON MOS Technology fu citata nel mese di novembre del 1975 da Motorola: quest'ultima affermava infatti che i suoi 8 ex-dipendenti avevano utilizzato informazioni tecniche sviluppate presso i propri uffici per progettare i microprocessori 6501 e 6502. Ricevuta la citazione il finanziatore di MOS Technology, Allen-Bradley, considerando anche che l'altro settore di interesse di MOS Technology, i chip per calcolatrici, non andava bene a causa di una guerra dei prezzi intentata da Texas Instruments contro gli altri produttori, decise di limitare le possibili perdite e cedette le proprie quote ai fondatori della societ\u00e0.\nLa causa si risolse nel mese di maggio del 1976 con MOS Technology che decise di eliminare il chip 6501 che poteva essere montato negli zoccoli del 6800 e di acquistare le licenze dei chip periferici di Motorola.\nIl MOS KIM-1.\nSistemate le questioni legali ed ottenuto un buon riscontro al WESCON, MOS doveva pensare a come spingere gli sviluppatori a provare il suo nuovo processore 6502. Peddle svilupp\u00f2 quindi un minicomputer denominato MDT-650 (da \"Microcomputer Development Terminal\") mentre un altro gruppo progett\u00f2 il KIM-1. Il KIM-1 fu messo in commercio e, con stupore dei suoi progettisti, fu acquistato non solo da ingegneri ed addetti ai lavori ma anche da molti hobbisti. Anche altri sistemi simili, come il SYM-1 di Synertek ed il pi\u00f9 flessibile AIM 65 di Rockwell (che producevano entrambe il 6502 su licenza), riscossero lo stesso buon successo commerciale.\nImpiego ed utilizzo.\nInformatica.\nUno dei primi impieghi del nuovo processore fu come CPU del computer Apple I presentato nel 1976 dalla neonata Apple, una societ\u00e0 fondata da Steve Jobs e Steve Wozniak. Il 6502 fu poi utilizzato nel Commodore PET e nell'Apple II del 1977, ed in diversi altri computer ad 8 bit tra cui la famiglia di computer Atari ad 8 bit, la serie BBC Micro derivata dai sistemi ad 8 bit della Acorn Computers, il Commodore VIC-20 ed i computer di Ohio Scientific e Oric. Il Commodore 64 usava un derivato del 6502, il MOS 6510, ma la sua unit\u00e0 a dischi modello 1541 usava un 6502 a 2 MHz per eseguire il codice del DOS integrato nell'unit\u00e0 stessa e doveva essere veloce (il doppio della CPU dell'unit\u00e0 C64) per rispondere alle necessit\u00e0 temporali del trasferimento dei dati dal floppy.\nIndustria.\nAgli usi civili e ludici si affianc\u00f2 una notevole produzione di sistemi di controllo, anche industriale, data l'assenza dei microcontrollori di qualit\u00e0 (il mediocre 8048 data 1976 e spesso aveva prestazioni inadeguate). Oggi \u00e8 ancora prodotto come processore per sistemi embedded da Western Design Center, una societ\u00e0 fondata da Bill Mensch, uno dei progettisti del chip originale.\nVideogiochi.\nUn altro impiego importante del 6502 e dei suoi derivati fu negli apparati videoludici. Il primo di tali apparecchi che us\u00f2 un chip della famiglia 6502 fu la console Atari 2600: essa utilizzava il MOS 6507, una versione depotenziata del 6502 con un bus indirizzi ridotto ed un risultante package con soli 28 piedini. A causa di tale limitazione, il 6507 poteva indirizzare solo 8 KB di memoria, ma il package ridotto ne riduceva le dimensioni ed il costo. Nonostante ci\u00f2, l'Atari 2600 \u00e8 stata venduta in 30 milioni di esemplari, ognuna con un 6507 al suo interno.\nUn'altra console basata su un chip derivato dal 6502 fu la popolare Nintendo Famicom, presentata da Nintendo nel 1983: La versione per la console era prodotta da Ricoh che rispetto al progetto originale, non gestiva l'artimetica BCD ma offriva 22 registri aggiuntivi (mappati in memoria) per la gestione del suono, la lettura dei gamepad e l'accesso diretto alla memoria per gli sprite. Tale chip, chiamato 2A03 nei sistemi NTSC e 2A07 in quelli PAL (la differenza risiedeva nel diverso divisore interno del clock usato per generare l'immagine ed il suono a causa della differente frequenza dei segnali PAL e NTSC), fu prodotto esclusivamente per Nintendo.\nGli stessi arcade, molto diffusi all'epoca, erano dotati di uno o pi\u00f9 processori, spesso il 6502, e la Atari usava quasi esclusivamente questa CPU sebbene ad alcuni tra cui il Tempest od il Battlezone aggiungeva un coprocessore basato su bit slice AMD Am2900 a causa dell'insufficiente potenza di calcolo del 6502 dovendo operare in tempo reale\nDescrizione.\nIl 6502 \u00e8 un processore ad 8 bit con un bus indirizzi a 16 bit, capace quindi di indirizzare direttamente fino a 64 KB di memoria. Internamente lavora alla stessa velocit\u00e0 impostata dal clock esterno, tipicamente da 1 a 2 MHz: ad esempio, lo Zilog Z80 divide internamente il clock esterno per 4. Nonostante il clock inferiore le sue prestazioni sono equiparabili a quelle di altre CPU con frequenze maggiori: ci\u00f2 \u00e8 dovuto alla particolare architettura interna adottata, basata su una pipeline statica e sul fatto che opera con un ciclo a 2 fasi e non contando i cicli di clock. Come molte altre CPU dell'epoca, la logica NMOS del 6502 non \u00e8 sequenziata da microcodice residente in ROM ma usa per la decodifica e la sequenziazione delle istruzioni un PLA preprogrammato a livello maschera (che occupa circa il 15% della superficie del chip). Come altri microprocessori ad 8 bit, il 6502 esegue una limitata sovrapposizione delle operazioni di fetch ed esecuzione delle istruzioni.\nLa bassa frequenza di clock riduceva i vincoli sulle velocit\u00e0 delle periferiche collegate alla CPU, dato che solo il 50% del ciclo di clock era disponibile per l'accesso alla memoria (a causa del progetto asincrono della CPU, questa percentuale varia molto tra le diverse versioni del chip). Ci\u00f2 era importante in un periodo in cui le memorie affidabili avevano tempi di accesso nell'ordine dei 450-250 ns. Il 6502 era stato progettato per essere infatti semplice ed economico, ed abbassare i costi dell'intero sistema era un fattore molto importante per concorrere nei mercati degli home computer e delle console per videogiochi.\nCome il suo precursore, il Motorola 6800, il 6502 aveva pochi registri: all'epoca in cui il 6502 fu progettato il numero di transistor contenuti in un integrato influivano molto sul suo costo e mantenerne il loro numero basso contribuiva a contenere i costi. Inoltre la RAM esterna era pi\u00f9 veloce di una CPU, quindi era sensato ottimizzare l'architettura per l'accesso alla memoria piuttosto che incrementare il numero dei registri del chip. Il 6502 fu progettato con l'obiettivo di essere molto economico: perci\u00f2 furono usati circa 4.000 transistor contro i circa 2.300 dell'Intel 4004 del 1971 ed i circa 8.500 dello Z80.\nIl progetto originario del 6800 prevedeva una superficie di silicio di 4.572 mm di lato pari a 20,9 mm\u00b2 diventati 5.4 mm pari a 29 mm\u00b2 mentre il progetto del 6502 prevedeva 3.9 x 4.3 mm pari a 16.6 mm\u00b2.\nI registri del 6502 includono:\nLo stack \u00e8 mappato in memoria sulla pagina 1 (indirizzi da codice_1 a codice_2, codice_3-codice_4). Il software accede allo stack tramite 4 istruzioni che permettono di inserire (codice_5) o recuperare (codice_6) il valore dell'accumulatore o del registro di stato. Lo stesso stack \u00e8 usato dalle istruzioni di gestione delle sub-routine codice_7 (\"Jump to SubRoutine\") e codice_8 (\"ReTurn from Subroutine\") nonch\u00e9 dalle routine di gestione degli interrupt.\nIl 6502 usa il registro di stack e quelli indice con diverse modalit\u00e0 di indirizzamento, inclusa una veloce modalit\u00e0 detta \"pagina diretta\" o \"pagina zero\", simile a quella del PDP-8, che permette di accedere alle locazioni di memoria della pagina zero (indirizzi codice_9-codice_10, codice_11-codice_12) con l'uso di un indirizzo composto da solo 8 bit, risparmiando il ciclo normalmente richiesto per caricare il byte alto dell'indirizzo nel registro indice. Molto del codice scritto per il 6502 sfrutta spesso tale particolarit\u00e0 ed usa tali locazioni di memoria alla stregua di come sulle altre CPU vengono usati i registri interni. Su alcuni computer basati sul 6502, come il Commodore VIC-20, il sistema operativo usava quasi tutte le locazioni della pagina zero, lasciandone poche libere all'utente.\nLe modalit\u00e0 di indirizzamento sono inoltre \"sottintese\", concorrendo per 1 byte alla dimensione dell'istruzione. Esse sono (tra parentesi l'occupazione totale di memoria):\nLa modalit\u00e0 assoluta \u00e8 una modalit\u00e0 di uso generico: le istruzioni di salto usano un indirizzo ad 8 bit con segno nell'intervallo -128 / +127, indicando quindi un indirizzo fino a 128 byte prima o 127 byte dopo l'istruzione di indirizzamento (che si traduce nell'intervallo -126 / +129 rispetto alla cella di inizio dell'istruzione di salto). La modalit\u00e0 accumulatore usa invece l'accumulatore come un indirizzo effettivo e non richiede nessun dato come operando. La modalit\u00e0 immediata usa un operando letterale ad 8 bit.\nLe modalit\u00e0 indirette sono utili per iterazioni e per processare array di dati. Con la modalit\u00e0 \"(indirect),y\" a 5/6 cicli, il registro Y ad 8 bit viene sommato ad un indirizzo a 16 bit nella pagina zero indicato da 1 solo byte seguito dall'opcode. Il registro Y \u00e8 per questo un registro \"indice\" nel senso che viene usato per memorizzare l'attuale \"indice\", a differenza del registro X del 6800 dove un indirizzo base \u00e8 immagazzinato direttamente ed a cui un offset pu\u00f2 accedere direttamente). Per incrementare il registro indice e scorrere l'array byte per byte vengono impiegati solo 2 cicli in pi\u00f9. Nella poco frequente modalit\u00e0 \"(indirect),x\" l'indirizzo effettivo per l'operazione viene trovato in pagina zero all'indirizzo composto aggiungendo il secondo byte dell'istruzione al contenuto del registro X. Usando le modalit\u00e0 indicizzate, la pagina zero opera proprio come un insieme di 128 registri indice aggiuntivi.\nIl 6502 \u00e8 capace di eseguire operazioni di addizione e sottrazione sia binarie che BCD. Ponendo la CPU in modalit\u00e0 BCD con l'istruzione codice_13 i risultati delle operazioni vengono espressi in formato decimale: ad esempio, la somma codice_14 restituisce codice_15 con il flag del resto che viene impostato a 1, mentre in modalit\u00e0 binaria (istruzione codice_16) la stessa operazione restituisce codice_17 con il flag del resto che viene impostato a 0. A parte l'Atari BASIC, tale modalit\u00e0 fu usata molto raramente negli home computer.\nIl 6502 \u00e8 stato anche indicato come uno dei primi processori RISC\", per via del suo set di istruzioni efficiente, semplice e quasi ortogonale (molte istruzioni possono operare con differenti modalit\u00e0 di indirizzamento) nonch\u00e9 per i suoi 256 \"registri\" in pagina zero. Il 6502 tecnicamente non \u00e8 comunque un processore RISC dato che le operazioni matematiche possono leggere \"qualunque\" cella di memoria (non solo quelle in pagina zero) e diverse istruzioni (come codice_18, codice_19, ecc...) modificano anche la memoria, contrariamente alla filosofia RISC del \"load/store\". Inoltre l'ortogonalit\u00e0 delle istruzioni \u00e8 altrettanto spesso associata a \"CISC\". In termini di prestazioni il 6502 si comportava comunque bene, se paragonato ad altre CPU dell'epoca come lo Z80, che usava un clock molto pi\u00f9 alto (tipicamente 3,5-4\u00a0MHz) ed il 6502 \u00e8 accreditato di essere l'ispiratore di processori RISC come gli ARM, anche se tale ispirazione era circoscritta alla semplice implementazione piuttosto che all'architettura, che \u00e8 molto diversa rispetto a quella degli ARM.\nEsempio di codice.\nQuello che segue \u00e8 il classico programma Hello world scritto in codice assembly 6502 per i computer con KERNAL Commodore:\n A_CR = $0D ;ritorno a capo\n BSOUT = $FFD2 ;routine in ROM del Kernal che scrive sul dispositivo di output\n LDX #$00 ;inizializza l'indice nel registro X\n LOOP LDA MSG,X ;legge il messaggio testuale\n BEQ LOOPEND ;fine del messaggio\n JSR BSOUT ;stampa un carattere\n INX\n BNE LOOP ;ripete\n LOOPEND RTS ;esce dalla subroutine\n MSG .BYT 'Hello, world!',A_CR,$00\nInterfacce dedicate.\nAd esclusione del MOS 6522 e di pochi altri componenti, MOS Technology us\u00f2 chip periferici derivati da quelli della famiglia 6800:\nVarianti e derivati.\nDel 6502 furono prodotte diversi varianti e chip derivati:\nMOS 6512.\nIl MOS 6512 \u00e8 una variante che lavora con un clock esterno: il 6502 originale utilizza, infatti, un generatore interno per creare i segnali di clock \"Phase 1\" (\u03a61) e \"Phase 2\" (\u03a62). Fu usato nel BBC Micro B+64, dove l'utilizzo del clock esterno permetteva di far lavorare normalmente la CPU a 2\u00a0MHz, per portarla ad 1\u00a0MHz quando doveva accedere a periferiche lente quali il bus di espansione, l'ADC (Analog to Digital Converter) ed il VIA.\nDerivati a 16 bit.\nWestern Design Center progett\u00f2 anche una versione a 16 bit bit del 65C02, il WDC 65C816, nonch\u00e9 il WDC 68C082, una versione ibrida basata su un core 65C816 capace di indirizzare 64 KB di memoria e con una piedinatura compatibile con quella del 6502/65C02: esso poteva sostituire quest'ultimo e funzionava come un normale 65C02 ma poteva anche essere configurato via software per funzionare con i registri interni \"A\" e \"X\" a 16 bit. Il 65C802 non ha avuto molta diffusione e non \u00e8 pi\u00f9 in produzione. Il 65C816 \u00e8 stato usato nella console Super Nintendo Entertainment System e nell'Apple IIGS ed \u00e8 ancora in produzione.\nMitsubishi realizz\u00f2 il 65816, un microcontrollore con un'architettura simile a quella del 65C816, anche se non compatibile al 100% con essa.\nSynertek pubblic\u00f2 la scheda tecnica dell'SY6516, una versione a 16 bit del 6502 che per\u00f2 non fu mai messa in commercio.\nProblemi nel progetto.\nIl progetto originale del 6502 ed i suoi derivati sono noti per avere un certo numero di istruzioni non documentate, che variano molto da un chip all'altro a seconda del produttore. Nel 6502 la decodifica delle istruzioni \u00e8 implementata in una logica programmabile (simile ad un PLA) che definisce solo 151 dei 256 possibili opcode: i restanti 105 causano strani ed imprevedibili effetti (ad esempio il blocco immediato del processore, l'esecuzione di diverse operazioni valide contemporaneamente) oppure semplicemente non eseguono nulla. Eastern House Software svilupp\u00f2 il \"Trap65\", un dispositivo che poteva essere inserito fra il processore ed il suo zoccolo per catturare questi opcode non documentati e convertirli in istruzioni codice_20 (che generano un interrupt software). Alcuni programmatori utilizzarono questa caratteristica per estendere il set di istruzioni del 6502 scrivendo delle routine per gli opcode non documentati che erano eseguite intercettando i vettori dell'istruzione codice_20, posti all'indirizzo codice_22. Western Design Center sostitu\u00ec invece nel suo 65C02 tutti gli opcode illegali con istruzioni codice_23, anche se con tempi di esecuzione ed occupazione in byte differenti.\nL'istruzione di salto indiretto codice_24 ha un caso in cui non funziona come previsto: se \"byte basso dell'indirizzo\" contiene il valore codice_25 (quindi ogni indirizzo nel formato codice_26), il processore non eseguir\u00e0 l'istruzione all'indirizzo memorizzato in codice_26/codice_28 ma a quello memorizzato in codice_26/codice_30. Questo bug affligge tutti chip in versione NMOS ma non i 6502 ed i suoi derivati realizzati in logica CMOS.\nLa modalit\u00e0 di indirizzamento indiretta basata sul registro Y (codice_31) \u00e8 parzialmente difettosa. Se l'indirizzo in pagina zero \u00e8 codice_25 (ossia l'ultima locazione di memoria della pagina zero) il processore non esegue i dati dall'indirizzo puntato da codice_10 e codice_1 + Y ma invece da codice_10 e codice_9 + Y. Tutti i chip in logica NMOS sono affetti da questo bug, che \u00e8 stato corretto in molti di quelli in logica CMOS, tranne il 65C02.\nLa modalit\u00e0 di indirizzamento indiretta basata sul registro X (codice_37) \u00e8 anch'essa difettosa se l'indirizzo in pagina zero \u00e8 codice_25: il problema \u00e8 identico al precedente caso.\nLa modalit\u00e0 di indirizzamento indicizzata delle versioni NMOS del 6502 presentano tutte un problema nel caso di indirizzi ai margini delle pagine: in questo caso viene effettuata una lettura supplementare di un indirizzo non valido. Questo bug pu\u00f2 causare dei problemi nel caso in cui si acceda ad hardware che opera durante una lettura (ad esempio azzerando un timer o i flag di IRQ, inviando un segnale di sincronizzazione su una linea I/O, ecc...). Questo bug \u00e8 stato corretto nelle versioni CMOS, in cui il processore esegue una lettura supplementare del byte dell'ultima istruzione.\nLe istruzioni di lettura/modifica/scrittura ad un particolare indirizzo eseguono 1 ciclo di lettura e 2 di scrittura. Ci\u00f2 pu\u00f2 causare problemi durante il secondo ciclo di scrittura nel caso si acceda ad hardware che opera durante la scrittura. Questo difetto \u00e8 stato risolto nella versione CMOS del 6502, in cui il processore esegue 2 cicli di lettura ed 1 di scrittura.\nI flag di stato \"N\" (risultato negativo), \"V\" (segnalazione di overflow) e \"Z\" (risultato pari a zero) non sono validi quando il processore esegue operazioni aritmetiche in modalit\u00e0 BCD, dato che questi flag riflettono lo stato delle operazioni in modalit\u00e0 binaria e non in quella BCD. Questa limitazione \u00e8 stata rimossa nelle versioni CMOS. Questo bug \u00e8 stato in passato utilizzato come test per verificare se la CPU fosse in logica NMOS oppure CMOS.\nQuando il processore si trova in modalit\u00e0 BCD mentre viene eseguito un interrupt hardware, esso non torna in modalit\u00e0 binaria. Questo difetto pu\u00f2 generare nel codice delle routine di interrupt dei bug difficili da scovare se esse non deselezionano la modalit\u00e0 BCD prima di eseguire qualunque operazione aritmetica. Un sistema operativo affetto da questo problema era il KERNAL del Commodore 64, che non gestiva correttamente questo difetto del processore. Anch'esso fu risolto nelle versioni CMOS.\nIl pin \"SO\" (Set Overflow) era stato concepito per essere usato nei driver per dispositivi ad alta velocit\u00e0: quando veniva applicata una tensione (segnale \"HIGH\") il flag di overflow \"V\" del processore veniva impostato immediatamente a 1. Se tale caratteristica avesse funzionato bene, essa avrebbe eliminato un'istruzione di caricamento dal driver del dispositivo, riducendo il numero di istruzioni in un ciclo di trasferimento dati del 25%, controllando ovviamente molto accuratamente il progetto del sistema per evitare di non alterare il processo di calcolo. In pratica, per\u00f2, tale caratteristica non fu praticamente mai usata.\nIl set di istruzioni del 6502 include codice_20) (opcode codice_15), che tecnicamente \u00e8 un interrupt software (simile all'istruzione codice_41 del Motorola 6800 e dei processori ARM). codice_20 \u00e8 spesso usata per interrompere l'esecuzione di un programma ed avviare un editor in linguaggio macchina per il test ed il debugging durante lo sviluppo del software. Pu\u00f2 essere anche usata per instradare l'esecuzione del programma usando una semplice tabella di salto (similmente a come l'Intel 8088 ed i suoi derivati gestiscono gli interrupt software tramite un numero). Sfortunatamente, se si verifica un interrupt hardware mentre il processore sta eseguendo un'istruzione codice_20 allora il 6502 ignora quest'ultima ed esegue direttamente il primo. Questo difetto \u00e8 stato corretto nelle versioni CMOS del processore.\nAnche se non sono propriamente un bug, i comportamenti delle istruzioni codice_7 (Jump to SubRoutine) e codice_8 (ReTurn from Subroutine) possono sorprendere. L'indirizzo del punto da cui si esegue il salto inserito nello stack da codice_7 e recuperato poi da codice_8 per riprendere l'esecuzione \u00e8 quello dell'ultimo byte della stessa istruzione codice_7 e non quello dell'indirizzo dell'istruzione successiva. Ci\u00f2 accade perch\u00e9 la copia del valore (dal registro \"PC\" allo stack e viceversa) viene eseguito prima che sia incrementato automaticamente il registro puntatore di programma \"PC\", operazione che viene eseguita al termine di ogni istruzione. Questo modo di operare non inficia per\u00f2 la corretta esecuzione del salto perch\u00e9 l'indirizzo memorizzato in anticipo nello stack viene poi aggiornato con un incremento di 1 al termine dell'istruzione codice_8. Questa caratteristica non viene solitamente notata a meno che non si estragga l'indirizzo di rientro per prelevare dei parametri nel flusso del codice (una pratica comune nella programmazione del 6502). Tutti i derivati del 6502 presentano questo comportamento.\nUna limitazione dello stack \u00e8 il fatto che il suo puntatore \"S\" \u00e8 ad 8 bit, per cui lo stack pu\u00f2 contenere solo 256 valori.\nCloni nel Blocco Sovietico.\nNel Blocco Sovietico venne prodotto un gran numero di microprocessori clonati da quelli Occidentali e tra questi il CM630 o CM630P fu un puro clone del 6502 realizzato dalla MICRO ELEKTRONIKA BULGARIA\nAcceleratori.\nDiversi utenti iniziarono a cercare modi di velocizzare i propri computer. Siccome il 6502 preleva il clock dall'esterno, aumentarne la velocit\u00e0 era pi\u00f9 semplice che cercare un chip pi\u00f9 veloce che fosse compatibile. Molti costruttori iniziarono a fabbricare dispositivi \"acceleratori\" composti da un piccolo quantitativo di RAM ad alta velocit\u00e0 e dalla circuiteria necessaria a sincronizzare il 6502 \"accelerato\" con la RAM e le periferiche originali dei computer. Ad esempio, il floppy disk drive dell'Apple II aveva tempi di accesso molto precisi, sincronizzati tramite la gestione diretta dei registri di I/O del processore: per questo motivo gli acceleratori per l'Apple II riportavano la frequenza della CPU al valore originale di 1\u00a0MHz durante le operazioni di accesso ai dischi.\nI primi acceleratori furono realizzati come schede aggiuntive ma diversi acceleratori che comparvero in seguito integrarono in un package delle dimensioni del chip originale non solo il 6502 ma anche tutta la circuiteria accessoria. Un esempio di questo tipo di acceleratori \u00e8 lo \"Zip Chip\" per l'Apple II, che in un unico package inseribile nello zoccolo del 6502 in formato DIP40 integrava la CPU e 350 circuiti accessori. Lo Zip Chip elevava la frequenza del 6502 a 4 od 8\u00a0MHz, a seconda dei modelli.\nSimulatori.\nUn simulatore funzionante del 6502 \u00e8 stato realizzato in JavaScript dal gruppo visual6502.org utilizzando la tecnica del reverse engineering. Infatti gli schemi tecnici originali della MOS sono stati disegnati a mano e andati perduti. Il gruppo diretto da Michael Steil \u00e8 riuscito nell'intento ricavando delle immagini ad alta definizione dei vari strati del processore mediante acidi e fotografando gli stessi mediante micro fotografia. Il tutto \u00e8 stato presentato alla ventisettesima edizione del Chaos Communication Congress a Berlino.\nNella cultura di massa.\nNel film di fantascienza \"Terminator\" (1984) ad un certo punto viene proiettato sullo schermo ci\u00f2 che il robot T-800 vede attraverso i suoi occhi artificiali: all'immagine appare sovrapposto del codice assembly del 6502, che proviene da alcuni programmi per l'Apple II, di cui uno comparso su una rivista per computer denominata \"Nibble\".\nNella sitcom animata \"Futurama\" il co-protagonista Bender, un robot androide del 4\u00b0 millennio, afferma in una puntata di possedere un 6502 come \"cervello\". David X. Cohen, produttore televisivo e principale autore della serie ha affermato che lui ed i suoi amici David Borden e David Schiminovich scrissero durante il periodo scolastico un compilatore in assembly 6502 per un linguaggio di loro creazione (chiamato \"FLEET\") per l'Apple II Plus, e ci\u00f2 lo ha portato ad inserire detta citazione nella sitcom."}
{"id": "210663", "revid": "3732", "url": "https://it.wikipedia.org/wiki?curid=210663", "title": "Elzeviro", "text": "Lelzev\u00ecro \u00e8 un carattere tipografico, nitido ed elegante, creato nel XVII secolo dall'incisore Christoffel van Dyck (1605 ca. - 1670) per una famiglia di tipografi ed editori olandesi, gli Elzevier, da cui ha derivato la propria denominazione l'attuale casa editrice Elsevier.\nNel giornalismo italiano ha in seguito acquisito il significato di articolo dotto di terza pagina con caratteristiche di trattazione saggistica ed erudita di un argomento.\nIspirazione.\nChristoffel van Dyck, a cui si deve la creazione del tipo, ebbe l'idea di riprodurre i caratteri delle antiche tipografie italiane. L'elzeviro \u00e8 curviforme, con occhio chiaro e risulta facilmente leggibile.\nNella tipografia.\nLa tipografia degli Elzevier venne fondata nel Cinquecento da Lodewijk (1540-1617), un protestante emigrato dalle Fiandre stabilitosi a Leida durante la rivolta olandese. Per tutto il Seicento l'azienda fu diretta dai suoi figli e nipoti, diventando una delle tipografie pi\u00f9 rinomate d'Europa. Il nome degli stampatori olandesi Elzevier viene continuato oggi da una casa editrice tuttora esistente in Olanda, la Elsevier, specializzata in testi scientifici.\nNell'editoria italiana.\nNell'editoria italiana il termine ha subito un'evoluzione: dal nome di un carattere tipografico al nome di un tipo di articolo giornalistico che contraddistingue la Terza pagina dei quotidiani.\nCome carattere tipografico l'elzeviro fu ripreso in Italia nella seconda met\u00e0 dell'Ottocento per contrastare la decadenza dei caratteri romani, cominciata gi\u00e0 nella seconda met\u00e0 del Settecento. Il suo esordio avvenne, prima ancora che nei quotidiani, nell'editoria libraria. Nel giugno 1877 l'editore Zanichelli di Bologna pubblic\u00f2 una raccolta di poesie di Lorenzo Stecchetti, \"Postuma\", utilizzando il carattere Elzevier. In luglio Zanichelli diede alle stampe le \"Odi barbare\" di Giosu\u00e8 Carducci. In poco tempo il tipo elzeviro divenne il carattere pi\u00f9 ricercato, specialmente tra i poeti, tanto che i tipografi lo misero rapidamente a disposizione degli autori.\nNel 1900 un quotidiano nazionale inizi\u00f2 a stampare l'articolo letterario in elzeviro: fu il \"Corriere della Sera\" di Luigi Albertini. , conferiva pi\u00f9 leggerezza alla pagina e permetteva inoltre di utilizzare un corpo pi\u00f9 ridotto pur mantenendo una grande leggibilit\u00e0. L'esempio fu presto imitato dagli altri quotidiani.\nIl 10 dicembre 1901 \"Il Giornale d'Italia\" stamp\u00f2 tutta una pagina in elzeviro: il quotidiano romano decise di dare il massimo risalto alla prima nazionale della \"Francesca da Rimini\" presso il Teatro Costanzi con Eleonora Duse primadonna. Riemp\u00ec tutta una pagina con articoli sull'evento, da diversi punti di vista, scegliendo per l'occasione pagina 3. L'esempio rimase isolato.\nNegli anni seguenti l'articolo letterario fu trasferito dapprima nella seconda pagina (di spalla) e, infine, nella terza. Approd\u00f2 nella terza pagina come articolo di apertura sul \u00abCorriere della Sera\u00bb nel 1905. Nel passaggio dalla prima alla terza pagina \"l'articolo scritto in elzeviro ebbe modo di nobilitare e regolare l'intera pagina\". Nel corso degli anni venti del secolo XX l'elzeviro divenne il carattere utilizzato nell'articolo di apertura della Terza pagina di tutti i quotidiani, specialmente per le grandi recensioni teatrali d'autore. Da allora tutti gli articoli di apertura delle Terze pagine dei quotidiani furono chiamati \"Elzeviri\". \nL'elzeviro contribu\u00ec in modo decisivo a diffondere in Italia il gusto per la \"prosa d'arte\": la scrittura era caratterizzata dall'uso di figure retoriche e dalla ricchezza stilistica. All'autore veniva lasciato ampio spazio di manovra: egli poteva recensire un'opera (letteraria o teatrale), oppure svolgere una riflessione erudita su un tema di attualit\u00e0 o di costume, oppure ancora firmare un breve saggio critico. Uno dei maestri riconosciuti del genere fu Emilio Cecchi. Per il prestigio della sua collocazione nella Terza pagina, gli autori degli elzeviri erano esclusivamente scrittori affermati: non potevano scrivere elzeviri i giornalisti. Per questo, l'elzeviro rappresent\u00f2 per molte generazioni di scrittori un punto d'arrivo, la dimostrazione del raggiungimento di un livello di eccellenza.\nNel dopoguerra l'elzeviro perse il suo carattere di \"vertice della cultura\": la Terza pagina doveva diventare interessante anche per un pubblico non intellettuale. I direttori quindi aprirono l'elzeviro ai giornalisti di professione.\nSu alcuni quotidiani l'elzeviro divenne anche una rubrica fissa, affidata a uno o pi\u00f9 giornalisti in rotazione; fra questi vanno ricordati Dino Buzzati e Tommaso Landolfi con i loro pezzi per il \"Corriere della Sera\". Non era infrequente, poi, che alcuni di loro raccogliessero i propri elzeviri in volume: \u00e8 il caso ad esempio di \"Farfalla di Dinard\" e \"Auto da f\u00e9\", due opere che raccolgono gli elzeviri composti da Eugenio Montale, per il \"Corriere della Sera\" e \"Un paniere di chiocciole\" e \"Del meno\" che contengono quelli scritti da Tommaso Landolfi, anche questi ultimi pubblicati in origine sul \"Corriere della Sera\".\nNel XXI secolo, scomparsa la Terza pagina, il termine elzeviro sopravvive come titolo di rubrica in alcuni quotidiani:"}
{"id": "210670", "revid": "6923", "url": "https://it.wikipedia.org/wiki?curid=210670", "title": "Simboli di valuta", "text": "I simboli di valuta sono segni grafici comunemente usati come abbreviazione per i nomi delle valute. Sebbene internazionalmente si utilizzi ISO 4217 in sostituzione dei simboli di valuta, questi ultimi sono adoperati pi\u00f9 spesso, soprattutto negli stati dove sono comunemente adottate.\nSebbene molti dei simboli siano presenti come entit\u00e0 HTML o come caratteri Unicode, alcuni simboli sono caduti in disuso in seguito all'introduzione dell'euro. In assenza di valuta, viene utilizzato il simbolo generico di valuta.\nStoria.\nIl simbolo del dollaro \u00e8 stato uno dei primi simboli di valuta, derivato dal real da 8. Il simbolo della sterlina, usato anche per la lira italiana, deriva invece dalla L di \"libra\". Numerosi simboli presentano delle linee orizzontali o verticali. Nel caso dell'euro le linee parallele rappresentano la stabilit\u00e0 della moneta.\nPosizione del simbolo.\nIl simbolo di valuta pu\u00f2 precedere o seguire la somma di denaro. In numerosi stati, in particolare quelli anglosassoni, \u00e8 frequente trovare il simbolo prima della quantit\u00e0: esempi di questo tipo si riscontrano con le valute in uso in Australia, Brasile, Danimarca, Regno Unito, Stati Uniti d'America e Svizzera. In altre nazioni viene specificato dopo, come se fosse un'unit\u00e0 di misura: esempi sono Romania, Norvegia, Svezia ed Ungheria. In alcuni casi, come l'escudo capoverdiano o il franco francese, la valuta sostituisce il separatore decimale.\nEuro.\nSecondo la commissione europea il simbolo dell'euro pu\u00f2 essere posizionato prima o dopo la cifra. Il \"Manuale interistituzionale di convenzioni redazionali\" prescrive l'utilizzo del codice EUR o del simbolo \u20ac dopo la cifra, ad eccezione delle lingue inglese, irlandese, neerlandese e maltese.\nSimboli di valuta nel mondo.\nIl seguente \u00e8 un elenco di vari simboli usati per le valute:"}
{"id": "210671", "revid": "125726504", "url": "https://it.wikipedia.org/wiki?curid=210671", "title": "Adriano Galliani", "text": "Legato professionalmente dagli anni '70 alla Fininvest, di propriet\u00e0 di Silvio Berlusconi, \u00e8 noto principalmente per essere stato, dal 1986 al 2017, amministratore delegato dell'Associazione Calcio Milan; contemporaneamente, ha ricoperto per due volte il ruolo di vicepresidente vicario della societ\u00e0 rossonera (dal 2004 al 2006 e nuovamente dal 2008 al 2017). Dal 2002 al 2006 \u00e8 stato presidente della Lega Nazionale Professionisti, nonch\u00e9 vicepresidente della Lega Serie A dal 2013 al 2017. Dal 2018 \u00e8 amministratore delegato del Monza e dal 2021 vicepresidente della Lega Serie B.\nAl di fuori del calcio, dal 2017 al 2019 \u00e8 stato presidente di Mediaset Premium e delle societ\u00e0 immobiliari appartenenti al gruppo Fininvest. Dal 23 marzo 2018 \u00e8 senatore della Repubblica Italiana per il partito Forza Italia.\nNel 2010 ha ricevuto il Globe Soccer Award alla carriera e nel 2011 \u00e8 stato inserito nella \"Hall of Fame\" del calcio italiano per il suo ruolo da dirigente.\nCarriera.\nGli inizi.\nAdriano Galliani nasce a Monza il 30 luglio 1944, da una famiglia di media borghesia; il padre era segretario comunale, mentre la madre era una piccola imprenditrice che gestiva un'azienda di trasporti. Si diploma geometra (anche se, al giorno d'oggi, viene spesso chiamato \"dottor Galliani\", in realt\u00e0 non ha mai conseguito nessuna laurea) e lavora al comune di Monza per otto anni, venendo anche candidato a sindaco nelle liste della Democrazia Cristiana. Grazie ad una legge che prevedeva che chiunque avesse lavorato in un ente pubblico potesse riscattare i contributi versati all'Inadel oppure girarli all'Inps, nel 1976 Galliani presenta una domanda a quest'ultimo ente, che gli fa ottenere una pensione sociale di 223\u20ac percepita ancora oggi, il che ha generato polemiche.\nNel 1975 acquista dall'ingegner Ottorino Barbuti una piccola societ\u00e0, la \"Elettronica Industriale\", un'azienda di Lissone (MB) specializzata in apparecchiature per la ricezione dei segnali televisivi.\nIn pochi anni diventa fornitore di Telemontecarlo, all'epoca la quarta emittente italiana per importanza. \nCanale 5.\nQuesto lo porta, nel 1979, alla collaborazione con Silvio Berlusconi, allora proprietario di Telemilano, al quale propone di sviluppare il segnale televisivo con ripetitori per tutta la nazione e con il quale fonda Canale 5, dopo aver ceduto il 50% della societ\u00e0 \"Elettronica Industriale\" allo stesso Berlusconi per la gestione congiunta del segnale televisivo. Inizia anche la sua carriera di dirigente sportivo, con il Monza nel 1984, ricoprendo per due stagioni consecutive (1984-85 e 1985-86) la carica di vicepresidente.\n\u00c8 nominato Amministratore delegato di Mediaset nel 1986, e lo resta fino al 1998.\nMilan.\nIl 24 marzo 1986 diventa amministratore delegato del Milan; successivamente viene nominato anche vicepresidente vicario. In questa veste, nel 1991, si rende protagonista di un episodio molto controverso: durante la partita di ritorno dei quarti di finale di Coppa dei Campioni contro l'Olympique Marsiglia, un black out improvviso (poi rientrato in parte) convince Galliani a far ritirare i rossoneri dal terreno di gioco. In quel momento il risultato era di 1-0 per i francesi; a causa di quella decisione il Milan perder\u00e0 la partita per 3-0 a tavolino e verr\u00e0 anche estromesso dalle competizioni europee nella stagione successiva.\nNel 2002 diventa anche presidente della Lega Nazionale Professionisti. Tale carica, assunta e mantenuta durante l'incarico alla presidenza del Milan, ha suscitato molte polemiche per il cosiddetto \"conflitto di interessi\". La sera del 22 giugno 2006 si dimette dalla presidenza della Lega Nazionale Professionisti dopo la notizia del suo deferimento a opera del procuratore federale Stefano Palazzi che indaga sullo scandalo di Calciopoli: lo comunica lo stesso Galliani con una lettera ai consiglieri in cui ribadisce la sua \"totale estraneit\u00e0 da ogni addebito\". La Corte Federale lo condanner\u00e0 poi in secondo grado a una squalifica di 9 mesi, ridotta a 5 mesi pi\u00f9 una multa dall'arbitrato del CONI.\nDal 21 dicembre 2004 al 15 giugno 2006 ha assunto le funzioni di vicepresidente vicario della societ\u00e0 a seguito delle dimissioni di Silvio Berlusconi, impossibilitato a ricoprire l'incarico a motivo di una legge disciplinante il conflitto d'interesse (all'epoca Berlusconi era Presidente del Consiglio dei Ministri della Repubblica Italiana). Ricoprir\u00e0 nuovamente la carica dall'8 maggio 2008 al 13 aprile 2017.\nIl 18 gennaio 2013 viene eletto vicepresidente della Lega Serie A.\nIl 13 aprile 2017, con la cessione della societ\u00e0 rossonera da parte di Fininvest alla Rossoneri Sport Investment Lux, societ\u00e0 facente riferimento all'imprenditore cinese Li Yonghong, chiude ufficialmente la sua carriera nel Milan, in cui, da amministratore delegato, ha conquistato 29 trofei in 31 anni.\nIngresso in politica.\nIl 28 aprile 2017 viene nominato presidente delle societ\u00e0 immobiliari del gruppo Fininvest.\nIl 25 luglio diventa presidente di Mediaset Premium. Il 27 giugno entra nel Consiglio di Amministrazione del Gruppo Fininvest\nIn vista delle elezioni politiche italiane del 2018 viene candidato da Berlusconi nel collegio proporzionale Lombardia 3 (Varese-Como-Lecco) ed \u00e8 eletto.\nIl 5 luglio dello stesso anno viene nominato capo dei dipartimenti di Forza Italia in un'ottica di rinnovamento del partito.\nMonza.\nIl 28 settembre 2018 viene ufficializzata l\u2019acquisizione del Monza da parte di Silvio Berlusconi e Galliani viene nominato amministratore delegato della societ\u00e0 brianzola, facendo cos\u00ec ritorno nel club che aveva lasciato da vicepresidente nel 1986; il Monza ottiene quindi un assetto dirigenziale quasi identico a quello caratteristico del Milan dell'era berlusconiana. Sotto la nuova gestione la squadra ottiene, nel 2019-2020, la vittoria del campionato di Serie C e la conseguente promozione in Serie B dopo 19 anni di attesa mettendo poi sotto contratto gli ex giocatori del Milan Kevin Prince Boateng, Mario Balotelli e Gabriel Paletta. Il 7 gennaio 2021 viene eletto vicepresidente della Lega Nazionale Professionisti B. Risultato positivo al COVID-19 dopo aver cenato il 21 febbraio in hotel a Roma con Beppe Marotta, Piero Ausilio e l\u2019avvocato dell\u2019Inter prima delle elezioni federali, verr\u00e0 ricoverato all\u2019Ospedale San Raffaele il 7 marzo e rimarr\u00e0 in terapia intensiva per dieci giorni, durante i quali arriver\u00e0 a perdere dieci chili, prima di risultare guarito dal virus ed essere dimesso il 26 marzo.\nVicende giudiziarie.\nFalso in bilancio per l'acquisto di Medusa Film.\nNell'ottobre del 1995 la Procura della Repubblica di Milano invia un invito a comparire a Silvio Berlusconi, a Carlo Bernasconi e ad altri tre manager del gruppo, Adriano Galliani, Giancarlo Foscale (cugino di Berlusconi) e Livio Gironi, per i reati di falso in bilancio e (limitatamente a Berlusconi) di appropriazione indebita relativi all'acquisto della rimanente quota di Medusa Film avvenuta nel 1987. Secondo il pubblico ministero Margherita Taddei, che gi\u00e0 da un anno indaga sui libretti al portatore di Berlusconi, dei 28 miliardi e mezzo di lire pagati ai precedenti proprietari per l'acquisto di Medusa Cinematografica 10 miliardi e 200 milioni vengono restituiti sottobanco e finiscono su alcuni libretti al portatore di Berlusconi. Nel mese successivo, il pm Taddei chiede il rinvio a giudizio per tutti e cinque gli indagati. Nel dicembre del 1996 si tiene l'udienza preliminare e nel febbraio del 1997 il giudice per le indagini preliminari Cristina Mannocci decide il rinvio di tutti e cinque gli indagati per falso in bilancio, mentre concede a Berlusconi la prescrizione del reato per l'accusa di appropriazione indebita. Nell'ottobre dello stesso anno Berlusconi e gli altri imputati versano di propria iniziativa circa 18 miliardi di lire a Reteitalia, come rimborso dei 10 miliardi e 200 milioni (con gli interessi maturati in 9 anni) che, secondo l'accusa, avrebbero distolto dal bilancio ma continuano a negare ogni ammissione di colpa (di fatto, versano il denaro a loro stessi contando di beneficiare delle attenuanti e di far scattare di conseguenza la prescrizione del reato). Da parte sua, durante il processo Bernasconi tenta pure di motivare la somma finita sui libretti di Berlusconi come la restituzione di un vecchio prestito di Luigi Berlusconi (padre di Silvio, morto nel 1989) ai precedenti proprietari della Medusa, che invece negano tale ricostruzione.\nIl 3 dicembre dello stesso anno il processo si conclude con la condanna di Berlusconi a un anno e 4 mesi (condonati per l'amnistia del 1990) e a una multa di 60 milioni di lire (10 condonati) e con la condanna di Bernasconi a un anno e 4 mesi (ugualmente condonati) e a 10 milioni di multa, mentre gli altri tre vengono assolti in quanto avrebbero firmato il bilancio del 1989 senza essere a conoscenza della sopravvalutazione e della restituzione di quella somma (il pm Taddei chiede invece un anno e 8 mesi per tutti e cinque).\nIl 9 febbraio 2000 il processo di appello si conclude con l'assoluzione di Berlusconi, la conferma della condanna di Bernasconi a un anno e 4 mesi (gi\u00e0 condonati) e dell'assoluzione di Galliani, Foscale e Gironi. La seconda Corte d'appello di Milano ritiene da un lato non provato che Berlusconi abbia conosciuto e approvato il falso in bilancio, dall'altro che Bernasconi abbia agito da solo mentre il sostituto procuratore Ugo Dello Russo chiede la conferma della condanna di Berlusconi. La Fininvest e la difesa commentano la sentenza continuando a sostenere la regolarit\u00e0 di tutta l'operazione a dispetto delle testimonianze dei precedenti proprietari.\nIl 1\u00ba ottobre 2001 in Cassazione viene confermata anche l'assoluzione di Berlusconi, con respingimento del ricorso presentato dai magistrati milanesi, mentre nei confronti di Bernasconi, morto pochi mesi prima, il reato viene considerato estinto per morte del reo.\nCalciopoli.\nNel 2006 per \"Calciopoli\" la Corte Federale lo condanna in secondo grado ad una squalifica di 9 mesi, ridotta a 5 mesi pi\u00f9 una multa dall'arbitrato del CONI.\nFalso in bilancio con il Milan.\nNel corso del 2007 viene rinviato a giudizio (insieme al vicepresidente dell' Rinaldo Ghelfi e all'ex dirigente Mauro Gambaro) nell'ambito dell'inchiesta sul falso in bilancio condotta dal PM Carlo Nocerino. I dirigenti accusati avrebbero ritoccato i conti dei due club calcistici attraverso lo scambio di alcuni giocatori i cui prezzi sarebbero stati gonfiati. Il e l' sono accusati di aver violato la legge 231 che obbliga le societ\u00e0 \"a predisporre modelli organizzativi atti a prevenire reati\". I fatti contestati risalgono al periodo compreso tra 1999 e il 2003.\nPeraltro, con sentenza del 31 gennaio 2008 il GUP di Milano, Paola Di Lorenzo, ha prosciolto sia Galliani, sia la societ\u00e0 A.C. Milan da ogni addebito perch\u00e9 \u00abil fatto non costituisce reato\u00bb in quanto esso fu depenalizzato durante il secondo governo di Berlusconi.\nConcorso in bancarotta del Parma.\nIl 13 ottobre 2015 viene indagato per concorso in bancarotta fraudolenta: durante la sessione invernale del calciomercato 2015 avrebbe comprato il difensore Gabriel Paletta sottocosto contribuendo all'impoverimento del patrimonio del che poi sarebbe fallito poco tempo dopo.\nEvasione fiscale e false fatturazioni.\nIl 26 gennaio 2016 la Guardia di Finanza perquisisce la sede del Milan e Galliani \u00e8 indagato, insieme ad altri dirigenti e procuratori, per evasione fiscale e false fatturazioni riguardo alla compravendita di giocatori: gli agenti avrebbero fatturato in maniera fittizia alle societ\u00e0 le loro prestazioni esclusive mentre i club avrebbero completamente dedotto dal reddito imponibile queste spese beneficiando anche della detrazione sull'IVA relativa alla pseudo prestazione ricevuta.\nDiritti televisivi.\nIl 2 dicembre 2017 il quotidiano \"La Stampa\" scrive che Galliani nel dicembre 2016 avrebbe incassato 50.000 euro su conti esteri intestati alla moglie Malika El Hazzazi da parte di Andrea Francesco Silva, ex della MP &amp; Silva che Galliani e Marco Bogarelli (ex numero 1 di Infront Italy, l'advisor della Lega calcio) avevano individuato come successore dello stesso Bogarelli dimessosi nel novembre di quell'anno perch\u00e9 coinvolto nell'inchiesta della Procura di Milano riguardante la spartizione dei diritti tv. Galliani non risulta indagato e gli arresti di Bogarelli e di due suoi ex collaboratori erano stati respinti dal gip e poi dal Tribunale del Riesame in estate. L'ex AD del Milan, assistito dagli avvocati Leandro Cantamessa e Niccol\u00f2 Ghedini, si difende dicendo che Andrea Silva \u00e8 solo un omonimo di Riccardo Silva, il vero titolare della MP &amp; Silva, e che il bonifico non ha nulla a che vedere con il calcio trattandosi di una vicenda personale trasparente e ampiamente documentata.\nVita privata.\nGi\u00e0 sposato due volte (la seconda con Daniela Rosati, ex presentatrice Mediaset), il 9 ottobre 2004 sposa Malika El Hazzazi, modella di origine marocchina. Dalla prima moglie ha avuto tre figli: Micol, Gianluca e Fabrizio. Attualmente la sua compagna \u00e8 la brasiliana Helga Costa. Suo nipote Adrian, nato nel 2001 a New York, \u00e8 calciatore."}
{"id": "210673", "revid": "481666", "url": "https://it.wikipedia.org/wiki?curid=210673", "title": "Leda Gys", "text": "Biografia.\nNativa di Trastevere, nacque in una famiglia piccolo borghese, da Giulio e Teresa Ilardi.\nVenne introdotta nello spettacolo appena ventenne dal poeta romanesco Trilussa, con cui ebbe una relazione sentimentale. Il suo compagno infatti la raccomand\u00f2 per lavorare negli studi cinematografici della \"Celio Film\" e della \"Cines\" di Roma, e lo stesso anagrammando il suo nome di battesimo coni\u00f2 anche il suo nome d'arte, \"Leda Gys\".\nScritturata quindi come \u00abattrice giovane\u00bb, nel 1913 esord\u00ec come comparsa nel film \"Dopo la morte\". Nello stesso ottenne il suo primo successo con il film \"L'Histoire d'un Pierrot\" nel ruolo di Louisette. In quel periodo recit\u00f2 accanto alle \"dive\" del momento come Francesca Bertini ed Hesperia.\nVenne notata anche con film brillanti come \"Leda innamorata\" (1915), prima pellicola che reca il suo nome gi\u00e0 nel titolo e parodia delle dive cinematografiche dell'epoca. Fu partner cinematografica di Mario Bonnard in numerosi film girati tra il 1915 e il 1916 con la \"Caserini Film\", prima di tornare alla Cines dove recit\u00f2 fra gli altri nel film \"Christus\" nel ruolo della Madonna.\nSuccessivamente, venne scritturata dalla napoletana \"Polifilms\" dove fu notata dal distributore-produttore Gustavo Lombardo. La Gys lasci\u00f2 Trilussa e intrecci\u00f2 una relazione sentimentale con Lombardo che dur\u00f2 tutta la vita. Nel 1920 nacque il loro figlio, e futuro patron della \"Titanus\", Goffredo, e si sposarono nel 1932.\nFu \u00abprima attrice\u00bb della \"Lombardo Film\" dal 1917 (poi dal 1928 Titanus) e interpret\u00f2 numerosi film, fra i quali vi fu \"I figli di nessuno\", tratto dal romanzo di Ruggero Rindi. Il maggior successo artistico della carriera della Gys arriv\u00f2 con la commedia \"Santarellina\" del 1923, tratto dalla \"pi\u00e8ce\" teatrale \"Mam'zelle Nitouche\" di Henri Meilhac e Albert Millaud.\nIl film con cui concluse la carriera, peraltro l'ultimo muto della Titanus, fu \"La signorina Chicchiricch\u00ec\", e si ritir\u00f2 dalle scene per occuparsi del figlio.\nInterpret\u00f2 oltre 80 film, specializzandosi nel filone partenopeo, che ebbe grande fortuna non solo nel meridione d'Italia ma anche tra gli emigrati negli Stati Uniti d'America. La sua recitazione, spigliata e spontanea, si stacca dai \"clich\u00e9\" del cinema muto italiano di quegli anni.\nManifesti di Leda Gys.\nMolti manifesti dei film dell'attrice furono realizzati dal pittore Anselmo Ballester"}
{"id": "210677", "revid": "519091", "url": "https://it.wikipedia.org/wiki?curid=210677", "title": "Stadio Giuseppe Meazza", "text": "Lo stadio Giuseppe Meazza \u00e8 un impianto calcistico italiano di propriet\u00e0 del comune di Milano, che ospita le gare interne del e dell'.\nIn ragione del quartiere dove sorge, \u00e8 noto anche come stadio San Siro, nome che ebbe ufficialmente dal 19 settembre 1926 (giorno dell'inaugurazione) al 2 marzo 1980, quando fu intitolato alla memoria di Giuseppe Meazza, gloria del calcio milanese e italiano. Edificato dal presidente del Milan Piero Pirelli, venne acquistato dal comune di Milano nel 1935.\nSoprannominato \"la Scala del calcio\" o \"il tempio del calcio\", \u00e8 uno degli stadi pi\u00f9 conosciuti a livello internazionale, oltre a essere il pi\u00f9 capiente d'Italia, potendo ospitare spettatori. Nel 2009 fu giudicato dal quotidiano britannico \"The Times\" il secondo stadio pi\u00f9 bello del mondo e, secondo un'analisi condotta da Camera di commercio e Universit\u00e0 degli Studi di Milano nel 2014, il Meazza \u00e8 uno dei simboli pi\u00f9 identificativi della citt\u00e0 dopo il Duomo e la Triennale.\nCon i torinesi Allianz Stadium e Olimpico Grande Torino e il romano Olimpico fa parte del gruppo di quattro stadi italiani a rientrare nella Categoria 4 UEFA, quella con maggior livello tecnico.\nStoria.\nNell'estate 1925 il presidente del , Piero Pirelli, si rese promotore della costruzione di uno stadio calcistico nelle vicinanze dell'ippodromo per il trotto. La struttura, costruita a spese dello stesso Pirelli e pensata dall'ingegnere Alberto Cugini e dall'architetto Ulisse Stacchini, era composta da quattro tribune rettilinee, una delle quali parzialmente coperta, e poteva ospitare fino a spettatori.\nLo stadio fu inaugurato il 19 settembre 1926 con una partita amichevole tra e Milan. L'incontro si concluse per 6-3 in favore dei nerazzurri e il primo gol venne segnato da Giuseppe Santagostino. La prima partita ufficiale si disput\u00f2 qualche settimana pi\u00f9 tardi, il 3 ottobre, in occasione della gara d'esordio del Milan nella stagione 1926-1927 contro la (vittoria per 2-1 dei genovesi).\nNel 1935 l'impianto venne acquistato dal comune di Milano che contestualmente diede inizio a una prima operazione di ampliamento costruendo quattro curve di raccordo tra le tribune e incrementando la capienza delle due tribune di testata. Al termine dei lavori, curati dall'ingegner Bertera e dall'architetto Perlasca, lo stadio aveva una nuova capienza di spettatori.\nDall'ottobre del 1941 al giugno del 1945, mentre nella penisola era in corso il secondo conflitto bellico, il Milan lasci\u00f2 temporaneamente San Siro per trasferirsi all'Arena Civica: l'impianto era infatti difficilmente raggiungibile dai tifosi per via della penuria di energia elettrica, che era indispensabile per far funzionare i tram che portavano i rossoneri allo stadio. A partire dalla stagione calcistica 1947-1948, San Siro divenne l'impianto casalingo anche dell'altra squadra milanese, l'Inter.\nNel 1955 lo stadio sub\u00ec una drastica trasformazione per via del secondo ampliamento, curato dall'ingegnere Ferruccio Calzolari e dell'architetto Armando Ronca: venne realizzata una struttura portante per un secondo anello di tribune che sovrastavano, e in parte coprivano, le vecchie tribune; la capienza totale sal\u00ec cos\u00ec a spettatori, che successivi provvedimenti dettati dalla sicurezza ridussero a , suddivisi tra in piedi e a sedere, all'incirca . L'immagine architettonica dello stadio venne ammodernata dalle rampe elicoidali che permettevano l'accesso al secondo anello. Nel 1957 si svolsero i lavori per la realizzazione dell'impianto di illuminazione notturna, mentre dieci anni pi\u00f9 tardi, nel 1967, venne installato il tabellone luminoso elettronico.\nIn occasione della Coppa del mondo del 1990, organizzata in Italia, il Comune di Milano decise di realizzare un profondo rinnovamento dello stadio. Nel periodo 1987-1990, venne costruito un terzo anello e furono coperti tutti i posti a sedere. Il progetto, firmato dagli architetti Giancarlo Ragazzi, Enrico Hoffer e dall'ingegnere Leo Finzi, prevedeva infatti sostegni autonomi, disposti attorno allo stadio esistente, su cui poter appoggiare il nuovo anello. Vennero cos\u00ec edificate undici torri cilindriche in cemento armato che davano accesso alle gradinate; quattro di queste, oltre a contenere vari locali di servizio, fungevano da sostegno alle travi reticolari di copertura. Il colore dei seggiolini installati distingueva cromaticamente i quattro settori in cui venne suddiviso lo stadio: rosso e arancione per i rettilinei, verde e blu per le curve. Gli posti a sedere che ne risultarono furono tutti coperti da lastre in policarbonato che garantivano un maggior comfort agli spettatori e un'illuminazione naturale al campo di gioco. La parte sovrastante il terreno di gioco rimase a cielo aperto, permettendo che le partite potessero comunque svolgersi in condizioni naturali, climatiche e di luminosit\u00e0. Venne anche realizzato un nuovo impianto di illuminazione. Lo stadio cos\u00ec ampliato fu ufficialmente inaugurato il 25 aprile 1990, poche settimane prima di ospitare la partita di apertura del campionato del mondo.\nNell'edizione 1994-1995 della Coppa UEFA, la scelse lo stadio milanese per disputare la semifinale d'andata contro il e la finale di ritorno contro il .\nNell'estate 2008, in seguito ai lavori di riqualificazione dello stadio per l'adeguamento della struttura agli standard UEFA, la capienza dello stadio pass\u00f2 a posti. Nel quadriennio 2011-2014 l'impianto sub\u00ec alcuni lavori di ammodernamento, tra cui la sostituzione del manto erboso con un tappeto in erba mista di fibre naturali e sintetiche.\nNell'estate del 2015 ulteriori lavori hanno interessato il primo anello rosso. Il fossato presente tra la tribuna e il campo da gioco \u00e8 stato colmato per la realizzazione di nuovi \"ground box\" con 140 poltroncine che consentono di assistere alla partita praticamente da bordo campo. Sono state inoltre eliminate le vecchie panchine semi-interrate e portate a livello del terreno, sul modello degli stadi inglesi e inglobate nei nuovi allestimenti del settore Pitch view.\nNella stagione 2019-2020 l'impianto milanese ha ospitato le gare interne dell' in Champions League, a causa dei lavori di ristrutturazione del Gewiss Stadium di Bergamo.\nNel 2021 lo stadio Meazza \u00e8 stato designato come una delle due sedi della fase finale della UEFA Nations League: l'impianto meneghino ha ospitato una delle due semifinali e la finale per il primo posto.\nProgetti di ristrutturazione o rifunzionalizzazione.\nA partire dal 2013 si sono alternate diverse proposte e progetti da parte dell'Inter e del Milan circa una possibile ristrutturazione o addirittura abbattimento di San Siro, fino ad arrivare ad un progetto che ne prevede la rifunzionalizzazione e la costruzione di un nuovo stadio poco distante.\nTra il 2013 e il 2015 i due club milanesi sembravano aver preso due strade diverse: mentre l'Inter prevedeva di rimanere a San Siro, ristrutturandolo, ammodernandolo e diminuendone la capienza a posti con la riqualificazione del terzo anello, il Milan annunci\u00f2 l'intenzione di trasferirsi al Portello per costruire un nuovo stadio di propriet\u00e0 da posti. In seguito, per\u00f2, i rossoneri tornarono sui loro passi a causa dei costi eccessivi. \nTra giugno e luglio 2019 le due societ\u00e0 milanesi hanno annunciato l'intesa per la costruzione di un nuovo stadio condiviso nell'area di San Siro. La nuova struttura, con un costo previsto tra i 600 e i 700 milioni di euro, ha una capienza di posti, mentre la riqualificazione dell'intera area prevedeva in una seconda fase l'abbattimento dello Stadio Meazza. Il 26 settembre 2019 sono stati presentati i due progetti finalisti, quello di Populous e quello di Sportium/Manica. Nel novembre successivo il Comune di Milano ha dato parere favorevole alla costruzione del nuovo stadio ma subordinandolo ad alcune condizioni, tra cui la rifunzionalizzazione dello Stadio Meazza. Nel maggio 2020 Inter e Milan hanno presentato i due nuovi progetti, che prevedono il mantenimento di alcune strutture dell'impianto di San Siro.\nCapienza.\nI posti a sedere sono cos\u00ec suddivisi:\nIncontri calcistici di rilievo.\nIncontri della Nazionale italiana di calcio.\nIl Meazza, con 45 partite, \u00e8 il secondo stadio italiano ad aver ospitato pi\u00f9 incontri ufficiali della Nazionale italiana, dopo lo Stadio Olimpico di Roma.\nLa prima partita degli azzurri fu un'amichevole contro la Cecoslovacchia disputata il 20 febbraio 1927, terminata con il risultato di 0-0. La prima partita valida per una competizione ufficiale fu disputata il 22 febbraio 1931 contro l'Austria, vinta con il risultato di 2-1 e valevole per la Coppa Internazionale 1931-1932.\nA San Siro l'Italia ha avuto modo di disputare due gare ufficiali delle due maggiori competizioni internazionali. Il 3 maggio 1934 la semifinale dei Mondiali vinta 1-0 contro l'Austria, e il 12 giugno 1980 la prima partita del girone eliminatorio degli Europei pareggiata 0-0 con la Spagna.\nSono tre gli spareggi utili per qualificarsi ai Mondiali che l'Italia ha disputato a Milano. Il primo fu quello vinto contro la Grecia per i Mondiali casalinghi del 1934; il secondo quello vittorioso ai danni dell'Egitto per quelli del 1954 e l'ultimo, pi\u00f9 recente, quello pareggiato contro la Svezia che non permise all'Italia di qualificarsi a Russia 2018.\nIl 17 novembre 2018 la nazionale italiana ha disputato anche un match valevole per la prima edizione della UEFA Nations League. La partita giocata contro il Portogallo \u00e8 terminata con il risultato di 0-0.\nIncontri dei campionati internazionali per nazionali.\nUEFA Nations League 2020-2021 (fase finale).\nLa partita contro la Spagna \u00e8 stata la prima sconfitta della nazionale italiana a San Siro, la cui imbattibilit\u00e0 durava da 94 anni.\nFinali di competizioni europee per club.\nUEFA Champions League.\nL'Inter \u00e8 stata la seconda, dopo il Real Madrid, ed ultima squadra, fino ad oggi, ad aver giocato e vinto la finale nello stadio di casa. \nSupercoppa UEFA.\nQuando ancora la Supercoppa UEFA non veniva assegnata in gara unica su campo neutro, per quattro edizioni il Milan disput\u00f2 la sua gara casalinga tra le mura amiche, aggiudicandosi il trofeo per due volte.\nMuseo.\nInaugurato il 5 ottobre 1996, il museo (primo in Italia allestito all'interno di uno stadio), racconta la storia dell' e del attraverso una raccolta di cimeli quali maglie storiche, coppe e trofei, palloni, scarpe, oggetti d'arte, oggetti e ricordi di ogni genere. Il museo \u00e8 situato nell'area del secondo anello blu.\nAttivit\u00e0 extracalcistiche.\nAltri sport.\nLo stadio \u00e8 stato teatro di due incontri della nazionale italiana di rugby, nel 1988 contro la Romania (match valido per la Coppa FIRA) e nel 2009 contro la Nuova Zelanda, facendo registrare in questo caso un'affluenza di pi\u00f9 di spettatori, record italiano per un incontro di tale disciplina.\nSi sono svolte anche la quarta e la quattordicesima edizione della partita del cuore, rispettivamente nel 1995 e nel 2005.\nLo stadio \u00e8 stato designato come sede della cerimonia di apertura delle Olimpiadi invernali 2026.\nConcerti.\nL'impianto, a partire dagli anni ottanta, ha ospitato i concerti di alcuni tra i maggiori artisti internazionali. Il primo in assoluto ad esibirsici \u00e8 stato Bob Marley, che \"battezz\u00f2\" lo stadio il 27 giugno 1980. Successivamente ha avuto modo di ospitare Bob Dylan e Santana nel 1984, Bruce Springsteen nel 1985, i Duran Duran e David Bowie nel 1987, Michael Jackson nel 1997, e in tempi pi\u00f9 recenti, i Red Hot Chili Peppers nel 2004, gli U2 nel 2005 e 2009, i Rolling Stones nel 2006, Madonna nel 2009, i Depeche Mode nel 2009 e 2017, i Muse nel 2010 e 2019, Bon Jovi nel 2013, i Pearl Jam e i One Direction nel 2014, Rihanna e Beyonc\u00e9 nel 2016 e i Coldplay nel 2017.\nEdoardo Bennato, nel luglio 1980, \u00e8 stato il primo artista italiano a esibirsi e far segnare il tutto esaurito.\nNel giugno 2009 lo stadio \u00e8 stato teatro del concerto benefico \"Amiche per l'Abruzzo\". Nel 2016 Laura Pausini diventa la prima artista donna a tenere due concerti consecutivi nello stadio milanese, il 4 e 5 giugno. L'artista italiano ad essersi esibito il maggior numero di volte all'interno dello stadio \u00e8 Vasco Rossi, con 29 concerti all'attivo realizzati tra il 1990 e il 2019, seguito da Luciano Ligabue con 12 concerti. Vasco Rossi, oltre a essere l'artista che si \u00e8 esibito il maggior numero di volte a San Siro, detiene anche il record di concerti consecutivi realizzati: sei serate in replica tra il primo e il 12 giugno 2019.\nL\u2019artista straniero ad aver tenuto il maggior numero di concerti a San Siro \u00e8 invece Bruce Springsteen.\nDa anni esiste un \"Comitato antirumore\" attivo nel quartiere, nato dall'unione di cittadini residenti nelle zone limitrofe allo stadio, che dopo svariate battaglie contro l'inquinamento acustico, hanno ottenuto che il volume dei concerti non superi limiti che vanno dai 78 agli 82 decibel. Un limite che molto spesso ha condizionato la resa dei concerti e che a volte ha addirittura influenzato negativamente alcuni artisti nell'accettare di suonare nello stadio.\nVisite pastorali.\nIl 2 giugno 2012 lo Stadio Giuseppe Meazza ha accolto Papa Benedetto XVI, che vi ha incontrato i cresimandi della Diocesi di Milano all'interno della visita pastorale del Papa a Milano in occasione del VII Incontro Mondiale delle famiglie.\nIl 25 marzo 2017 lo Stadio ha accolto l'ultima tappa della visita pastorale di Papa Francesco alla Citt\u00e0 di Milano. L'incontro, di nuovo destinato ai cresimandi, accompagnati da padrini, madrine, genitori ed educatori, ha registrato la partecipazione di oltre 78.000 persone.\nCollegamenti.\nLo stadio \u00e8 servito dalle seguenti linee di collegamento Atm:\nMedia.\nCinema e televisione.\nDi seguito sono riportate le opere cinematografiche e televisive, reperibili in lingua italiana, dove lo stadio appare in una o pi\u00f9 scene."}
{"id": "210683", "revid": "125944655", "url": "https://it.wikipedia.org/wiki?curid=210683", "title": "Carlo Ancelotti", "text": "Da giocatore ha esordito in Serie C nel , per poi passare dapprima alla , con cui ha vinto uno scudetto e quattro volte la coppa nazionale, e poi al Milan di Arrigo Sacchi prima e di Fabio Capello poi, con cui ha vinto due scudetti, una Supercoppa italiana, due Coppe dei Campioni, due Supercoppe europee e due Coppe Intercontinentali.\nDopo aver ricoperto l'incarico di vice del CT della nazionale italiana Sacchi al , ha iniziato la carriera di allenatore nel 1995 alla , in Serie B. In seguito ha allenato Parma (1996-1998), Juventus (1999-2001) e Milan (2001-2009). Alla guida della squadra rossonera ha vinto uno scudetto, una Coppa Italia, una Supercoppa italiana, due UEFA Champions League, due Supercoppe europee e una Coppa del mondo per club. Tra il 2009 e il 2011 \u00e8 stato sulla panchina del , aggiudicandosi la doppietta Premier League-FA Cup. Nella stagione 2011-2012 \u00e8 subentrato in corsa sulla panchina del , con cui ha vinto la Ligue 1 al secondo tentativo, nel 2012-2013. Nell'estate del 2013 \u00e8 stato ingaggiato dal Real Madrid, con cui si \u00e8 aggiudicato la Coppa del Re e la UEFA Champions League, la decima del club spagnolo. Approdato al nel 2016, ha vinto la Bundesliga; in seguito ha allenato il tra il 2018 e il 2019 e nuovamente il Real Madrid dal 2021. \u00c8 uno dei cinque allenatori (insieme a Tomislav Ivi\u0107, Ernst Happel, Jos\u00e9 Mourinho, Eric Gerets e Giovanni Trapattoni) ad aver vinto il massimo campionato di 4 paesi diversi (Premier League, Serie A, Bundesliga e Ligue 1).\nNella sua carriera ha vinto la Coppa dei Campioni/Champions League due volte da calciatore (con il Milan) e tre volte da allenatore (due con il Milan e una con il Real Madrid), stabilendo in questo caso un record condiviso solo con Bob Paisley e Zin\u00e9dine Zidane. Considerato uno dei migliori allenatori di tutti i tempi e soprannominato \"Carlo Magno\" dalla stampa spagnola, nel 2014 entra a far parte della Hall of Fame del calcio italiano.\n\u00c8 l'allenatore ad aver vinto pi\u00f9 competizioni UEFA per club, ben 7 (a pari merito con Giovanni Trapattoni e Alex Ferguson), vinte con Milan, Real Madrid e Juventus. Nel 2020, in occasione dei 50 anni del Paris Saint-Germain Football Club, viene nominato miglior allenatore della storia del club.\nBiografia.\nAncelotti \u00e8 stato sposato per 25 anni con Luisa Gibellini (1957-2021) dalla quale ha avuto due figli: Katia e Davide. Dopo la fine del suo matrimonio, ha avuto una relazione di qualche anno con una giornalista rumena, Marina Cretu. Nel 2011, mentre era al Chelsea, ha conosciuto Mariann Barrena McClay, una donna d'affari canadese di origini spagnole, con la quale si \u00e8 sposato nel luglio 2014 a Vancouver.\nIl 12 novembre 2007 l'Universit\u00e0 bulgara di Plovdiv 'Paisii Hilendarski' gli ha conferito una Laurea honoris causa in Comunicazione e Sport.\nNel 2009 ha pubblicato l'autobiografia intitolata \"Preferisco la coppa: vita, partite e miracoli di un normale fuoriclasse\", i cui proventi economici sono stati destinati interamente alla \"Fondazione Borgonovo\" per la lotta alla SLA.\nNel 2019 la rivista francese France Football lo inserisce nella top 50 degli allenatori pi\u00f9 forti della storia del calcio.\n\u00c8 apparso nei film \"L'allenatore nel pallone\" e \"L'allenatore nel pallone 2\" con Lino Banfi. Ha interpretato in entrambi se stesso: nel primo film \u00e8 ancora un calciatore della Roma, mentre nel \"sequel\" allena il Milan. \u00c8 apparso nel ruolo di se stesso anche nel film \"Mezzo destro mezzo sinistro - 2 calciatori senza pallone\", con Gigi e Andrea durante una partita di tennis. Ha recitato anche nel film \"Don Camillo\" con Terence Hill, giocando nei \"Devils\" di Peppone (Colin Blakely).\nCaratteristiche tecniche.\nGiocatore.\nIniziata la sua carriera come centravanti, \u00e8 stato spostato indietro prima nel ruolo di trequartista e poi come mediano. Centrocampista forte sia fisicamente sia in fase d'interdizione del gioco, possedeva doti tecniche e di manovra oltrech\u00e9 un tiro potente dalla lunga distanza. Durante la sua esperienza al Milan, \u00e8 stato l'alter ego del tecnico Arrigo Sacchi, imponendosi come perno della squadra rossonera dopo esserlo gi\u00e0 stato alla Roma.\nAllenatore.\nCaratterizzato dalla capacit\u00e0 unica di adattarsi ad ambiente, rosa e richieste della dirigenza \u2014 diventata con l'andare degli anni il suo tratto distintivo \u2014, in panchina Ancelotti ha saputo farsi apprezzare \"in primis\" sul piano umano: ci\u00f2 grazie soprattutto alla sua cosiddetta \u00ab\"leadership calma\"\u00bb, incentrata sul confronto diretto e onesto tra calciatore e tecnico. Ritrovatosi ad allenare calciatori anche molto diversi tra loro, ha sempre trovato il modo di farli coesistere, riuscendo cos\u00ec a vincere svariati trofei in ogni club in cui ha lavorato.\nLa filosofia calcistica di Ancelotti ricalca quella del suo mentore Arrigo Sacchi, perci\u00f2 rigidamente improntata sul 4-4-2, studiato da vice dello stesso Sacchi in nazionale. Schierando il con questo modulo, ha lanciato la prolifica coppia d'attacco Crespo-Chiesa, esportando poi questi dettami alla , prima di modificarli durante le sue otto stagioni alla guida del : sulla panchina rossonera ha avuto il merito di arretrare definitivamente Andrea Pirlo da mezzapunta a mediano (esperimento gi\u00e0 tentato da Carlo Mazzone al ), virando verso un 4-3-2-1 nel quale il tecnico poteva cos\u00ec disporre in campo, contemporaneamente, ben quattro potenziali \"numeri dieci\" \u2014 il succitato Pirlo, Seedorf, Rui Costa e Kak\u00e1 \u2014 a supporto di un'unica punta; con questa particolare disposizione in campo, il suo Milan conquister\u00e0, tra gli altri, uno scudetto e due Champions League.\nNelle successive esperienze in giro per l'Europa, che lo hanno portato in Inghilterra, in Francia, in Spagna e in Germania, Ancelotti ha continuato a sperimentare ogni genere di modulo calcistico: il 4-3-3 al e al , il 4-3-2-1 al il 4-3-2-1 e il 4-2-3-1 al .\nCarriera.\nGiocatore.\nClub.\nParma.\nAncelotti inizia a giocare a calcio nella squadra del suo paese natale, il Reggiolo, dove entra a far parte della formazione Juniores. A 16 anni passa alle giovanili del . Dopo l'esordio nella stagione 1976-77, e le ventuno presenze (con otto reti) dell'anno successivo, nel 1978-79 Ancelotti \u00e8 ormai diventato un tassello fondamentale della formazione parmense. In panchina \u00e8 arrivato Cesare Maldini, che ha intuito le doti di centrocampista di Ancelotti ma anche il suo fiuto per il gol, e lo schiera come attaccante arretrato alle spalle delle punte di ruolo. Il secondo posto conquistato nel girone A della C1 porta il Parma allo spareggio. A Vicenza, contro la , il diciannovenne Ancelotti \u00e8 l'eroe della promozione: sull'1-1 segna la doppietta che regala la Serie B al Parma.\nQuel giorno, in tribuna al Menti, c'\u00e8 lo stato maggiore della Roma al completo: il presidente Dino Viola, il tecnico Liedholm, il ds Luciano Moggi. Liedholm vuole a tutti i costi il gioiellino del Parma, ma non \u00e8 il solo. Le mani avanti le ha messe anche l'Inter, che addirittura lo ha vestito di nerazzurro in un'amichevole contro l'Hertha Berlino a San Siro nel maggio 1978. Sembra fatta, ma a Milano temporeggiano e la Roma va avanti. Trattativa estenuante, il presidente del Parma vorrebbe portarsi il campioncino tra i cadetti, ma Viola d\u00e0 carta bianca a Moggi che spara alto: valutazione un miliardo e mezzo, per l'appena ventenne Ancelotti. Nelle casse del Parma finiscono 750 milioni per la met\u00e0 del cartellino.\nRoma.\nUna volta in forza ai capitolini, il tecnico Nils Liedholm decide di spostare Ancelotti in una posizione arretrata, impiegandolo come mediano, ruolo che ne esaltava le doti. L'esordio in Serie A arriva il 16 settembre 1979, in un Roma-Milan terminato a reti inviolate, e conclusa la sua prima stagione in \"giallorosso,\" porta a casa il suo primo trofeo in carriera: la Coppa Italia 1979-1980.\nRiuscito a superare un normale primo attimo di sbandamento, \"Carletto\" ci mette poco a farsi voler bene dai tifosi e introdursi nei meccanismi della squadra, la quale sfiora il titolo di campione d'italia 1980-1981 e vince ancora la Coppa Italia, nella cui finale Ancelotti va a segno. Durante la stagione 1981-1982 inizia per\u00f2 ad essere afflitto da problemi alle ginocchia: dapprima nell'ottobre 1981 (durante una partita contro la Fiorentina), e poi in un allenamento del gennaio 1982 (alla vigilia dell'incontro con l') si infortuna infatti al ginocchio destro, collezionando cos\u00ec appena 5 presenze in campionato, chiuso al terzo posto dalla Roma, e costringendosi a saltare il vittorioso mondiale di Spagna del 1982 in maglia azzurra.\nSi riscatta per\u00f2 nella stagione seguente, in cui si vede titolare assieme ai vari Pruzzo, Conti, Vierchowod e Falcao nella formazione che si aggiudica lo scudetto 1982-1983, il secondo nella storia dei \"giallorossi\". Nel dicembre 1983, durante una gara contro la Juventus, Ancelotti si infortuna al ginocchio sinistro, tenendosi di conseguenza fuori dalla fase conclusiva della Coppa dei Campioni di quell'anno, persa dai capitolini in casa contro il Liverpool dopo i rigori; torna per\u00f2 in campo riuscendo ad aggiudicarsi la Coppa Italia 1983-1984.\nLa stagione seguente Sven Goran Eriksson prende il posto di Liedholm in panchina, e schiera Carletto costantemente, rendendolo leader del centrocampo. Nel 1985, Ancelotti diventa capitano della Roma, e la sua squadra arriva a un passo dallo scudetto nella stagione 1985-1986, ma vince ancora la Coppa Italia. Dopo un altro anno di \"Carletto\" nella Capitale, il presidente Viola pensa di aver gi\u00e0 spremuto il meglio dall\u2019Ancelotti giocatore, lasciandolo cos\u00ec partire dopo otto anni in giallorosso coronati da uno scudetto (1982-1983) e 4 Coppe Italia (1979-1980, 1980-1981, 1983-1984 e 1985-1986).\nMilan.\nIl nuovo allenatore \"rossonero\" Arrigo Sacchi \u00e8 convinto che un giocatore come \"Carletto\" possa far comodo al suo rivoluzionario Milan, e cos\u00ec nel 1987 convince il presidente Silvio Berlusconi a sborsare 5,8 miliardi di lire per prelevarlo dai capitolini. Il vecchio guerriero diventa l\u2019uomo nuovo del calcio \"sacchiano\", nonch\u00e9 suo miglior interprete e perfetto intermediario tra tecnico e squadra, imponendosi fin da subito e vincendo lo scudetto 1987-1988.\nLa sorte continua per\u00f2 ad accanirsi contro di lui, e nel 1988 si blocca di nuovo per l\u2019asportazione del menisco del ginocchio destro; riesce per\u00f2 a riprendersi e a tornare in campo, vincendo la Supercoppa Italiana e la sua prima Coppa dei Campioni, della quale si ricorda il suo gol segnato con tiro dalla lunga distanza nella semifinale vinta per 5 a 0 contro il Real Madrid.\nLa stagione seguente, dopo aver trionfato in Supercoppa europea e Coppa Intercontinentale, si infortuna al ginocchio sinistro nei quarti di finale della Coppa dei Campioni 1989-1990 contro il Malines, saltando le semifinali ma facendo in tempo a presentarsi in campo per la finale di Vienna vinta sul Benfica.\nBissa i trionfi in Supercoppa Europea e Coppa Intercontinentale nella stagione 1990-1991, mentre nella sua ultima stagione al Milan Carlo Ancelotti trova in panchina Fabio Capello, nuovo tecnico che guida la squadra verso lo scudetto utilizzando con parsimonia il vecchio campione, al terzo successo personale. Il 17 maggio 1992, nella sua ultima partita a San Siro vinta per 4-0 dai rossoneri sul Verona, realizza una doppietta prima di chiudere la carriera a 33 anni.\nNazionale.\nConta 26 presenze e un gol con la maglia della nazionale italiana, con la quale prende parte (pur senza scendere in campo) al e, successivamente, al e al , durante i quali \u00e8 protagonista attivo in campo.\nIl suo unico gol azzurro risale all'esordio in nazionale, il 6 gennaio 1981, durante la gara -Italia (1-1), valida per il Mundialito 1980-1981; nel torneo, risulta l'unico marcatore azzurro. Gli infortuni al ginocchio gli impediscono di prender parte alla spedizione di Spagna 1982, cos\u00ec, per rivederlo nella lista dei convocati azzurri in un grande torneo occorre attendere il 1986: \u00e8 l'anno del Mondiale in Messico. Ancelotti \u00e8 nella lista dei 22 convocati da Bearzot, ma le caratteristiche altimetriche della zona (circa 2.000 m s.l.m.) lo penalizzano nei test atletici, tant'\u00e8 che il centrocampista reggiano rimane in tribuna per tutta la durata del torneo, a vantaggio di Fernando De Napoli.\nNel 1988 \u00e8 tra i convocati della giovane nazionale che, guidata da Azeglio Vicini, arriva alla semifinale dell'Europeo di Germania; nel torneo, scende in campo in tutte le gare disputate dagli azzurri. Nel successivo Mondiale italiano del 1990, gioca invece soltanto 3 gare (tra cui la finale del terzo posto) anche a causa di una contrattura al quadricipite femorale della coscia destra (postumo di uno strappo muscolare), subita nel corso della gara d'esordio contro l'Austria.\nAllenatore.\nInizi e Reggiana.\nAncelotti inizia la carriera di allenatore come vice del suo ex tecnico Arrigo Sacchi nella nazionale italiana tra il 1992 e il 1995.\nIl suo esordio ufficiale arriva nel 1995, appena trentaseienne, quando passa in forza alla , in Serie B, dove, non essendo ancora in possesso del patentino per allenare, viene affiancato da Giorgio Ciaschini nel ruolo di tutor. Dopo un brutto inizio che vede dopo sette giornate la sua squadra all'ultimo posto, la fiducia datagli dalla societ\u00e0 viene ripagata grazie ai successi contro Venezia, Salernitana, Bologna, Verona, e , che portano i \"granata\" in testa alla classifica al termine del girone di andata, nonostante qualche sconfitta subita fuori casa. All'inizio del girone di ritorno la Reggiana accusa un netto calo di prestazioni: vince a stento contro il fanalino di coda Pistoiese, \u00e8 sconfitta dal Perugia e pareggia contro Genoa e Cosenza. Alla venticinquesima giornata arriva la vittoria per 2-0 in casa della Lucchese, dalla quale la squadra di Ancelotti riparte con sei vittorie consecutive in casa, alternandole con pareggi importanti e perdendo solo nella trasferta di Salerno. Con la vittoria per 1-0 a Verona contro l'Hellas gi\u00e0 promosso in massima serie, Ancelotti centra il quarto posto in campionato, che vale il ritorno in Serie A per la Reggiana dopo un solo anno di cadetteria.\nParma.\nNel 1996 diventa allenatore del Parma, il club che lo aveva lanciato da calciatore. Volendo praticare solamente il 4-4-2 \"sacchiano,\" la famiglia Tanzi, a capo della societ\u00e0 emiliana, imposta assieme al tecnico una campagna acquisti improntata sul suo modulo: arrivano cos\u00ec due attaccanti complementari come Crespo e Chiesa, esterni come Stanic e Pedros, e difensori moderni e aggressivi come Z\u00e9 Maria e Thuram, mentre partono calciatori poco gestibili tatticamente come Asprilla e Stoichkov. Il Parma di Ancelotti inizia bene, schiantando il Napoli per 3-0 alla prima giornata del campionato 1996-1997, a cui seguono un pareggio a Piacenza, e la vittoria in casa contro la Reggiana, che lo stesso tecnico di Reggiolo aveva portato Serie A la stagione precedente. Gli equivoci maturati dal modulo rigidamente impuntato rallentano la corsa in classifica, con il Parma a met\u00e0 dicembre che ha vinto solo tre partite, e che nel mercato invernale vede partire il fantasista Zola, sofferente delle imposizioni tattiche del nuovo tecnico. Anche nelle coppe il Parma ne risente, e gi\u00e0 eliminato dal Pescara nel turno estivo di Coppa Italia, cede anche al Vitoria Guimaraes ai 32esimi di finale di Coppa Uefa. La doppia vittoria con Milan e Juventus rilancia per\u00f2 i \"crociati\", che prima di marzo perdono solo a Napoli. Il 18 maggio a Torino i \"giallobl\u00f9\" si giocano lo scontro diretto per lo \"scudetto\" contro la Juventus, che \u00e8 prima in classifica a +6 sulla squadra di Ancelotti; finisce 1-1, e il tecnico viene espulso per proteste del dubbio Penalty concesso ai bianconeri. Il Parma termina cos\u00ec il campionato al secondo posto in classifica, record ancora oggi non superato, e per di pi\u00f9 al termine della prima stagione che permette ai vice-campioni nazionali di partecipare alla Champions League, perci\u00f2 Ancelotti conquista al primo colpo la prima storica qualificazione dei parmensi ai preliminari.\nNell'estate del 1997, come rinforzo per la Champions, Tanzi acquista in saldo dal Milan Roberto Baggio, ma Ancelotti impedisce il passaggio del fuoriclasse al Parma, poich\u00e9 ritiene, come era accaduto con Zola, che l'inserimento del fantasista romperebbe gli equilibri del modulo 4-4-2 (a distanza di anni si dichiarer\u00e0 poi pentito di tale scelta). Il mercato estivo non riserva acquisti degni di nota e la stagione si rivela anonima: il Parma supera il preliminare di Champions League, ma viene eliminato ai gironi chiuse il campionato al sesto posto in classifica, qualificandosi alla Coppa UEFA; in Coppa Italia viene eliminato in semifinale dal Milan.\nJuventus.\nNel febbraio 1999 Ancelotti subentra a stagione in corso a Marcello Lippi alla guida della Juventus, che guida alla semifinale di UEFA Champions League persa contro il Manchester United, poi vincitore della competizione. In campionato la squadra bianconera si piazza quinta a pari merito con Roma e Udinese: lo spareggio di fine campionato contro i friulani (vincitori per la regola dei gol fuori casa) condanna i bianconeri a disputare la Coppa Intertoto. In estate la Juventus di Ancelotti si aggiudica la Coppa Intertoto e ottiene cos\u00ec la qualificazione alla Coppa UEFA.\nLa nuova stagione vede la Juve impegnata in Coppa UEFA, dove i bianconeri superano tre turni e vengono eliminati agli ottavi di finale dagli spagnoli del (vittoria di misura a Torino e sconfitta per 4-0 in Galizia). In campionato, dalla fine di ottobre la squadra bianconera, insieme alla , scalza l' dalla vetta della graduatoria e chiude il girone d'andata al secondo posto, dietro i romani. Pur dominando il girone di ritorno e trovandosi, il 19 marzo 2000, ben 9 punti sopra i rivali a 8 giornate dalla fine, la compagine torinese terminer\u00e0 il campionato dietro la Lazio, a causa della sconfitta per 1-0 maturata all'ultima giornata, al Curi, contro il , in una partita molto controversa, prima sospesa e poi ripresa su un campo ai limiti della praticabilit\u00e0.\nNella stagione 2000-2001 Ancelotti \u00e8 ancora sulla panchina dei bianconeri, che porta al secondo posto di fila, stavolta alle spalle della Roma. Va molto peggio in UEFA Champions League, dove, nonostante i pronostici favorevoli, la Juventus non riesce a superare la fase a gironi, ma chiude financo all'ultimo posto il proprio raggruppamento, perdendo anche la possibilit\u00e0 di essere ripescata in Coppa UEFA. Anche per questo, e nonostante i 144 punti in campionato ottenuti in due anni, nel giugno del 2001 si conclude il rapporto, mai idilliaco, tra Ancelotti e il club torinese: gli stessi tifosi bianconeri lo avevano contestato sin dal giorno del suo arrivo, a causa del passato da giocatore delle grandi avversarie, Milan e Roma.\nMilan.\n2001-2006.\nDopo esser rimasto senza panchina, il 5 novembre 2001 \u00e8 chiamato a sostituire in corso d'opera l'allenatore Fatih Terim sulla panchina del Milan. Chiude la stagione al quarto posto, aggiudicandosi la possibilit\u00e0 di partecipare ai preliminari di UEFA Champions League. Approda inoltre alle semifinali di entrambe le coppe, subendo l'eliminazione contro la Juventus in Coppa Italia e contro il in Coppa UEFA (seconda semifinale di Coppa UEFA della storia rossonera, trent\u2019anni dopo la prima).\nNella stagione seguente sfiora il \"treble\", vincendo la prima finale tutta italiana di UEFA Champions League all'Old Trafford di Manchester contro la Juventus (0-0 dopo i tempi regolamentari, 3-2 dopo i rigori) e la Coppa Italia contro la Roma. In campionato, dopo un girone d'andata chiuso da \"campione d'inverno\", finisce terzo dietro Juventus e Inter (pur vincendo il maggior numero di scontri diretti contro le avversarie).\nUno dei suoi meriti pi\u00f9 grandi da allenatore \u00e8 il definitivo spostamento di Andrea Pirlo da mezzapunta a regista di centrocampo. Questa soluzione, gi\u00e0 sperimentata nel 2000 da Carlo Mazzone al Brescia, dove il trequartista era Roberto Baggio, avrebbe dato ottimi risultati e avrebbe portato il giocatore bresciano a laurearsi in quel ruolo campione del mondo nel 2006.\nLa stagione successiva parte male, con la sconfitta ai rigori nella finale di Supercoppa italiana disputata negli Stati Uniti contro la Juventus. Ancelotti si riscatta qualche settimana dopo vincendo la Supercoppa europea (1-0 allo Stadio Louis II contro il Porto di Jos\u00e9 Mourinho). Il Milan vincer\u00e0 con largo anticipo lo scudetto dopo un duello con la Roma, deciso proprio dalla vittoria dei rossoneri nello scontro diretto del 2 maggio 2004 (i rossoneri avevano sbancato anche l'Olimpico a gennaio). Non riesce, per\u00f2, a conquistare a dicembre la Coppa intercontinentale, battuto ai rigori a Tokyo dal Boca Juniors (1-1 dopo i tempi regolamentari), n\u00e9 a bissare il successo in Champions League, a causa della rimonta subita dal Deportivo La Coru\u00f1a: la squadra galiziana, dopo il 4-1 subito a Milano, ribalta il risultato, vincendo per 4-0 la gara di ritorno al Riazor.\nLa stagione 2004-2005 comincia con la vittoria della Supercoppa italiana contro la Lazio, tuttavia il Milan non riesce a ripetersi in campionato e deve accontentarsi del secondo posto. In UEFA Champions League il Milan, giunto a disputare la finale per la decima volta nella propria storia, viene sconfitto il 25 maggio 2005 dal Liverpool allo stadio Atat\u00fcrk di Istanbul: in vantaggio di 3 gol alla fine del primo tempo, si fa rimontare in soli 6 minuti, per poi perdere ai tiri di rigore, dopo un vano assalto alla porta avversaria durato per tutto il secondo tempo e i supplementari.\nAnche la stagione 2005-2006 ricalca la falsariga della precedente: il Milan \u00e8 altamente competitivo in tutte le manifestazioni, ma non riesce a portare a casa alcun titolo. I rossoneri finiscono secondi dietro la Juventus in campionato e vanno fuori nelle semifinali di UEFA Champions League, eliminati dai futuri campioni del Barcellona (0-1 in casa e 0-0 in Catalogna).\n2006-2009.\nA seguito della vicenda di Calciopoli, la stagione 2006-2007 vede il Milan ai blocchi di partenza con una penalizzazione iniziale di 8 punti. I rossoneri, costretti a inseguire, non riescono a imporsi nel derby con l' (che vincer\u00e0 4-3 all'andata e 2-1 al ritorno, e a fine stagione si aggiudicher\u00e0 il titolo) e finiscono fuori dalla Coppa Italia dopo la semifinale persa contro la Roma per 3-1. In Europa, per\u00f2, il Milan \u00e8 protagonista in UEFA Champions League: superato il girone ottenendo con due turni d'anticipo il primo posto (raggiunto per il quinto anno consecutivo) e conseguentemente, l'accesso agli ottavi di finale, il club rossonero supera e squadre blasonate come il e il Manchester Utd (sconfitto nettamente a San Siro per 3-0), prima di alzare per la settima volta il pi\u00f9 prestigioso trofeo continentale allo Stadio Olimpico di Atene il 23 maggio 2007, contro il Liverpool. A condannare la squadra che due anni prima aveva compiuto una grande rimonta in Turchia, \u00e8 una doppietta di Filippo Inzaghi.\nGrazie a questa vittoria, il Milan accede direttamente al tabellone della UEFA Champions League dell'anno successivo, senza passare dai preliminari.\nIl 31 agosto 2007 Ancelotti si aggiudica per la seconda volta la Supercoppa europea da allenatore, questa volta contro il Siviglia, grazie ai gol di Filippo Inzaghi, Marek Jankulovski e Kak\u00e1. Il 16 dicembre Ancelotti chiude il ciclo di vittorie alzando la Coppa del mondo per club a Yokohama, dopo una finale-rivincita con il Boca Juniors, vinta per 4-2. Il tecnico emiliano diviene cos\u00ec il terzo allenatore a vincere tale manifestazione dopo averla gi\u00e0 conquistata da giocatore.\nSecondo l'Istituto Internazionale di Storia e Statistica del Calcio, Carlo Ancelotti \u00e8 stato il miglior allenatore dell'anno nel 2007. Il tecnico del Milan ha ottenuto 193 punti, precedendo Alex Ferguson (Manchester United, 134) e Juande Ramos (Siviglia, poi passato al Tottenham, 104).\nLa stagione 2007-2008 si conclude con i rossoneri al quinto posto in Serie A. Per la prima volta nel corso della gestione Ancelotti, il Milan non centra la qualificazione alla Champions League.\nNel 2008-2009, nonostante un avvio brillante (raggiunge la testa della classifica alla decima giornata dopo che aveva ottenuto zero punti nelle prime due partite), non va oltre il terzo posto in Serie A e non si qualifica agli ottavi di finale di Coppa UEFA. Ancelotti riceve anche la sua prima espulsione da allenatore rossonero l'11 aprile 2009 per proteste, nella partita esterna contro il Chievo, a quasi otto anni dal suo esordio come tecnico del Milan. In precedenza, era stato allontanato dal direttore di gara per due volte ai tempi del .\nAl termine dell'ultima giornata della Serie A 2008-2009, l'allenatore emiliano, confermando le numerose voci dei mesi precedenti, dichiara ai giornalisti di aver deciso, consensualmente con la societ\u00e0, di interrompere il suo rapporto contrattuale con il Milan con un anno di anticipo, venendo sostituito da Leonardo. Con le sue 420 partite da allenatore negli 8 anni in rossonero, diventa il secondo tecnico per numero di panchine con il Milan dopo Nereo Rocco (459).\nChelsea.\nIl 1\u00ba giugno 2009 il Chelsea ufficializza l'ingaggio di Carlo Ancelotti come nuovo allenatore. Il 9 agosto, alla prima partita ufficiale sulla panchina inglese, conquista il Community Shield, battendo per 4-1 ai rigori il Manchester United, dopo il 2-2 dei 90' regolamentari. Vince il proprio girone eliminatorio in Champions League, ma viene eliminato dall'Inter (che era anche stata l'ultima italiana a vincere in Inghilterra contro l'Arsenal nella stagione 2003-2004): le sconfitte per 2-1 a San Siro e 1-0 a Stamford Bridge allontanano subito Carlo Ancelotti dal principale obiettivo stagionale, come dichiarato in sede di ingaggio dal patron Roman Abramovi\u010d. Il 9 maggio 2010, conquista la sua prima Premier League, grazie alla sonora vittoria per 8-0 contro il Wigan a Stamford Bridge; il Chelsea stabilisce anche il record di reti stagionali in Premier League (103). Ancelotti \u00e8, cos\u00ec, il primo allenatore italiano a vincere il campionato inglese e il secondo straniero a farlo alla prima stagione in Inghilterra, dopo Jos\u00e9 Mourinho. Il 15 maggio 2010, vincendo la FA Cup contro il Portsmouth con il risultato di 1-0, \u00e8 stato anche il primo allenatore nella storia dei \"Blues\" a conseguire il \"double\" Premier League-FA Cup (ma non il primo a conseguire un double in assoluto nel Chelsea, dato che il primo fu Jos\u00e9 Mourinho con l'accoppiata Campionato-Coppa di Lega).\nIl 22 maggio 2011, in seguito a una stagione inferiore alle aspettative con un secondo posto in campionato e l'eliminazione in Champions League ai quarti di finale contro il Manchester United, il Chelsea decide di esonerare Ancelotti. Il suo punteggio (71) era il record negativo da quando Abramovi\u010d \u00e8 proprietario della squadra londinese, poi superato in negativo dal bilancio della stagione 2015-16 (50).\nParis Saint-Germain.\nDopo sei mesi senza allenare, durante i quali \u00e8 opinionista nelle partite di Champions League per Sky Italia, il 30 dicembre 2011 viene ingaggiato dal Paris Saint-Germain; sostituisce Antoine Kombouar\u00e9 (il quale aveva portato la squadra parigina a chiudere il girone di andata della Ligue 1 2011-2012 al primo posto). Con un ingaggio da 13,5 milioni di euro lordi l'anno, Ancelotti \u00e8 all'epoca il secondo allenatore pi\u00f9 pagato al mondo dopo Jos\u00e9 Mourinho: secondo un'inchiesta della rivista specializzata brasiliana \"Pluri Consultoria\" del 2012, per\u00f2, con 7,4 milioni di euro netti rispetto ai 7,3 di Mourinho, risulta essere proprio Ancelotti l'allenatore che guadagna di pi\u00f9 al mondo.\nIl suo esordio ufficiale alla guida del PSG arriva l'8 gennaio 2012 nella partita valida per i trentaduesimi di finale della Coppa di Francia 2011-2012: vittoria per 2-1 in casa del Saint-Colomban Locmin\u00e9 e passaggio del turno. Dopo la vittoria all'esordio, Ancelotti porta i suoi ad altri 4 successi (3 in campionato e una in Coppa di Francia), diventando il primo allenatore del Paris Saint-Germain a vincere le prime 5 gare disputate sotto la propria guida. La striscia di risultati utili consecutivi si ferma dopo 12 gare (8 vittorie e 4 pareggi), con la sconfitta casalinga nei quarti di finale di Coppa di Francia contro l'Olympique Lione del 21 marzo 2012, che decreta anche l'eliminazione della squadra parigina dalla competizione. Nelle ultime partite di campionato, la squadra di Ancelotti dilapida il vantaggio accumulato dal suo predecessore nel girone d'andata: ne approfitta il Montpellier, che si aggiudica la Ligue 1 all'ultima giornata con 3 punti di vantaggio sui parigini.\nNella seconda stagione, Ancelotti porta il PSG ai quarti di finale di Coppa di Lega (eliminazione ai rigori contro il Saint-\u00c9tienne, poi vincitore della competizione) e della Champions League (dalla quale esce, pur senza perdere, per la regola dei gol fuori casa contro il Barcellona). Eliminato anche in Coppa di Francia (contro l'Evian Thonon Gaillard ai rigori), riesce a conquistare il campionato francese con 2 giornate di anticipo. \u00c8 il terzo titolo per la squadra della capitale francese, conquistato 19 anni dopo il precedente, e il terzo titolo nazionale conquistato da Ancelotti con tre squadre differenti.\nReal Madrid.\nIl 25 giugno 2013 il ufficializza l'ingaggio di Ancelotti, che firma un'intesa triennale con il club spagnolo.\nIl 18 gennaio 2014, con la vittoria esterna in casa del Betis, Ancelotti raggiunge la cinquecentesima vittoria da professionista. Il 16 aprile mette in bacheca il suo primo trofeo da madridista, battendo il per 2-1 nella finale di Coppa del Re. Tredici giorni pi\u00f9 tardi, raggiunge la finale della Champions League battendo 4-0 in trasferta il di Pep Guardiola (dopo la vittoria 1-0 all'andata). Questa \u00e8 la quarta finale di Champions League per Ancelotti come allenatore, che eguaglia il record di Miguel Mu\u00f1oz, Marcello Lippi e Alex Ferguson. Il 24 maggio, conquista la sua terza Champions (eguagliando il record di Bob Paisley) e porta il Real Madrid alla storica \"D\u00e9cima\". La vittoria arriva grazie a una \"remuntada\" iniziata nei minuti di recupero: in svantaggio per 0-1 nei confronti dell'Atl\u00e9tico Madrid, le \"Merengues \"ottengono il pari al 93' con Sergio Ramos, per poi dilagare ai supplementari e vincere 4-1. Ancelotti, con questo successo, diventa il quinto allenatore, dopo Ernst Happel, Ottmar Hitzfeld, Jos\u00e9 Mourinho e Jupp Heynckes, a vincere il trofeo con due squadre diverse. Come gi\u00e0 nel 2002-2003, il \"triplete \"sfuma: in Campionato, la squadra non va oltre il terzo posto, fermandosi dietro l'Atletico Madrid e il Barcellona, per i risultati degli scontri diretti (a parit\u00e0 di punti complessivi).\nLa stagione 2014-2015 si apre con una sconfitta nella Supercoppa di Spagna perdendo il doppio confronto contro i campioni di Spagna dell'Atletico Madrid. Si rif\u00e0 in Supercoppa europea battendo il e conquistando il 20 dicembre il Mondiale per club. Il finale di stagione si rivela, invece, deludente: il Madrid viene eliminato agli ottavi di finale della Coppa del Re dai rivali dell'Atletico Madrid, in Champions League arriva fino alle semifinali dove viene eliminato dalla mentre in campionato chiude al 2\u00ba posto alle spalle del Barcellona (negando al tecnico la possibilit\u00e0 di vincere quattro campionati in quattro Paesi diversi).\nIl 25 maggio 2015 viene cos\u00ec esonerato.\nBayern Monaco.\nIl 19 dicembre 2015 viene ufficializzato come nuovo allenatore del a partire dal 1\u00ba luglio 2016 e per le successive tre stagioni. Prende il posto di Josep Guardiola, ingaggiato dal .\nIl 14 agosto vince il primo trofeo alla guida dei bavaresi, la Supercoppa di Germania, battendo per 2-0 il . Il 25 febbraio 2017 colleziona la millesima partita da allenatore in carriera nella partita contro l', vinta 8-0. Il 29 aprile 2017, dopo la vittoria per 6-0 in casa del , vince il titolo di campione di Germania con 3 giornate di anticipo. Con la vittoria del campionato tedesco, entra nella stretta cerchia di allenatori capaci di vincere il titolo in quattro paesi diversi (nel suo caso Italia, Inghilterra, Francia, Germania), raggiungendo Giovanni Trapattoni, Ernst Happel, Tomislav Ivi\u0107, Jos\u00e9 Mourinho ed Eric Gerets.\nIl 28 settembre 2017 viene esonerato dal Bayern Monaco in seguito alla sconfitta per 0-3 in Champions League contro il e il non brillante avvio di stagione in Bundesliga.\nNapoli.\nIl 23 maggio 2018 \u00e8 ufficializzato come nuovo allenatore del in sostituzione di Maurizio Sarri, neo-allenatore del Chelsea, tornando ad allenare in Italia a nove anni dall'esperienza milanista. Esordisce sulla panchina partenopea il 18 agosto seguente, allo Stadio Olimpico di Roma, in occasione della prima giornata di campionato, gara vinta per 2-1 contro la . L'11 dicembre il Napoli viene eliminato nella fase a gruppi della Champions League nel girone che comprendeva anche e , pur avendo guadagnato 9 punti (gli stessi del Liverpool, che supera il turno a parit\u00e0 di differenza reti, ma per maggior numero di reti segnate) ed avendo perso una sola partita. Il cammino in Coppa Italia, invece, si interrompe ai quarti di finale, dove il Napoli \u00e8 sconfitto per 0-2 a San Siro dal . In Europa League gli azzurri superano due turni ed escono di scena ai quarti contro l', perdendo per 0-2 all'Emirates Stadium e per 0-1 in casa. In campionato la squadra azzurra termina in seconda posizione, alle spalle della .\nLa stagione successiva \u00e8 segnata da un avvio deludente in campionato, a causa di nervosismi incrociati tra squadra, propriet\u00e0 e tifosi e alcuni errori tattici e gestionali direttamente imputabili al Mister di Reggiolo. Il 10 dicembre 2019, al termine della partita vinta per 4-0 contro il , che sancisce la qualificazione dei partenopei agli ottavi di finale di Champions League (prima volta da imbattuti nel girone), Ancelotti viene esonerato, con la squadra al settimo posto in Serie A, risultato di 21 punti ottenuti in 15 giornate (5V 6N 4P.)\nEverton.\nIl 21 dicembre 2019 viene ufficializzata la sua nomina a tecnico dell', con cui firma un contratto di quattro anni e mezzo. Il 26 dicembre esordisce con una vittoria ai danni del (1-0). Il cammino in FA Cup si ferma al terzo turno contro i concittadini del (1-0). Termina la stagione al dodicesimo posto in Premier League, con dieci punti di distacco dalla zona utile per la qualificazione all'Europa League.\nAlla guida dell'Everton anche per l\u2019annata successiva, inizia la Premier League con quattro vittorie di fila e la Coppa di Lega con tre successi che valgono il superamento dei primi turni ai danni di , e (il cammino si fermer\u00e0 ai quarti di finale venendo eliminato dal ); l'Everton non vinceva almeno le prime sei gare di una stagione dal 1938-1939 e Ancelotti viene eletto Premier League Manager of the Month per il mese di settembre. Alle vittorie iniziali seguono un pareggio nel derby con il , che coincide con la gara numero 800 di Ancelotti nei vari campionati, e tre sconfitte che compromettono il primo posto in classifica tornando per\u00f2 prima della fine dell\u2019anno al secondo posto dietro al Liverpool grazie a quattro vittorie consecutive. Nel febbraio 2021 il suo Everton elimina il dalla FA Cup agli ottavi con un rocambolesco 5-4 ai supplementari (verr\u00e0 poi eliminato ai quarti dal ) e batte i rivali del Liverpool ad Anfield Road dopo 22 anni (2-0) superandoli in classifica. Termina il campionato al decimo posto con 59 punti, mancando per tre punti la qualificazione alla UEFA Conference League.\nRitorno al Real Madrid.\nIl 1\u00ba giugno 2021, a 6 anni dalla fine della prima esperienza, viene annunciato il suo ingaggio come nuovo allenatore del , con il quale sottoscrive un contratto di 3 anni, andando a sostituire Zin\u00e9dine Zidane. Il 16 gennaio 2022 guida le \"merengues\" alla vittoria della Supercoppa di Spagna 2022, vinta in finale contro l', diventando il primo allenatore italiano ad aggiudicarsi il trofeo. Quattro giorni pi\u00f9 tardi tocca quota 150 panchine con il Real (113 vittorie, 18 pareggi e 19 sconfitte) in occasione della vittoria esterna contro l\u2019 agli ottavi di Coppa del Re.\nStatistiche.\nStatistiche da allenatore.\n\"Statistiche aggiornate al 26 febbraio 2022\". In grassetto le competizioni vinte."}
{"id": "210687", "revid": "290948", "url": "https://it.wikipedia.org/wiki?curid=210687", "title": "Macchina utensile", "text": "Una macchina utensile \u00e8 una macchina atta a trasformare forma e dimensione di oggetti di qualsiasi materiale, mediante asportazione selettiva di sovramateriale in varie forme, tramite appositi utensili.\nIl termine \"macchina utensile\" \u00e8 solitamente usato per definire macchine che utilizzano una fonte di moto e quindi di energia diversa dal movimento umano, sebbene a volte necessitino di un operatore per il loro funzionamento.\nStoria.\n \nMoti.\nPer una macchina utensile possono essere identificati tre moti, realizzati attraverso l'azione di uno o pi\u00f9 motori elettrici:\nLa composizione del moto di taglio e del moto di alimentazione \u00e8 detta \"moto di lavoro\". Ad esempio in una trapantrice si ha moto di lavoro elicoidale, dato dalla composizione di un moto di taglio rotatorio e di un moto di alimentazione traslatorio. Il particolare moto di lavoro di una macchina utensile ne influenza la forma del truciolo asportato.\nClassificazione.\nVi sono vari sistemi di classificazione. Il primo si basa sul tipo di moto di taglio:\nUna classificazione un po' pi\u00f9 grossolana ma assai comune distingue:\nUn'altra importante e pi\u00f9 generale classificazione riguarda la produzione che si pu\u00f2 ottenere coi vari tipi di macchine:\nComponenti.\nI principali componenti di una macchina utensile sono differenti a seconda del moto di taglio.\nI principali componenti di una macchina utensile con moto di taglio rotatorio sono:\nI principali componenti di una macchina utensile con moto di taglio rettilineo sono:\nBancale.\nIl bancale \u00e8 la struttura portante della macchina utensile e necessita di un peso elevato per conferire stabilit\u00e0 e rigidit\u00e0 alla stessa, nonch\u00e9 di buona resistenza a vari tipi di sollecitazione (soprattutto flessione) e capacit\u00e0 di assorbimento delle vibrazioni che si generano durante la lavorazione del pezzo. Per questi motivi il materiale spesso utilizzato \u00e8 la ghisa, tuttavia nelle macchine pi\u00f9 moderne \u00e8 diffusa anche la struttura in acciaio saldato.\nMotori elettrici.\nI motori elettrici trasformano l'energia elettrica in energia meccanica, e possono essere a corrente continua o alternata. I motori elettrici, che possono essere in numero variabile (generalmente uno o due), forniscono l'energia per tutti i moti della macchina ed hanno potenza diversa, a seconda del moto che devono alimentare. Il motore con il carico pi\u00f9 gravoso \u00e8 quello che alimenta il moto di lavoro, la potenza complessiva si aggira nell'ordine di grandezza dei kW.\nTesta motrice e cambio.\nContengono i comandi meccanici e gli organi di trasmissione atti a trasformare il moto dei motori elettrici, aumentandone o diminuendone il numero di giri e di conseguenza la coppia torcente.\nLa testa motrice consente il bilanciamento e la rotazione del mandrino, mentre le apposite leve variano il numero di giri che sono espressi in (giri/min).\nAlberi.\nGli alberi sono gli elementi che convogliano il moto, girando ad un determinato numero di giri, su di essi possono essere calettati degli organi di trasmissione. In genere gli alberi si distinguono in albero motore (mosso direttamente dal rotore del motore elettrico) e alberi condotti (collegati all'albero motore o ad altri alberi condotti tramite organi di trasmissione). L'ultimo albero motore, che fornisce il moto di lavoro, viene definito \"mandrino\" e su di esso vengono innestati gli organi di serraggio del pezzo o dell'utensile.\nFissaggio dell'utensile.\nNella fresa e nel trapano l'utensile viene montato sul mandrino.\nNel tornio, invece, gli organi per il fissaggio sono generalmente di due tipi: torretta e contropunta.\nLa torretta \u00e8 un dispositivo montato sul carro per permettere il rapido cambio di appositi portautensili, i quali (opportunamente regolati) posizionano gli utensili nella posizione ideale, ottimizzando la produzione industriale.\nNei torni a controllo numerico (Computerized Numeric Control) gli utensili vengono cambiati automaticamente da un apposito meccanismo.\nI mandrini pi\u00f9 diffusi sono quelli di tipo autocentrante, con tre morse radiali poste a 120\u00b0 di inclinazione tra loro, che scorrono tramite un sistema a cremagliera fino a prendere in morsa il pezzo.\nQuesto sistema consente il montaggio e lo smontaggio del pezzo con estrema velocit\u00e0, anche in modo completamente automatico. \nNel mandrino \"plateau\" a 4 morsetti per pezzi non cilindrici ma squadrati, \u00e8 necessario l'uso durante il montaggio di un comparatore centesimale per riscontrare l'efficacia del centraggio pezzo.\nLa contropunta serve a effettuare la centratura sulla faccia del pezzo opposta al mandrino, per il montaggio in asse.\nPer pezzi lunghi montati a sbalzo serve anche a ridurre le vibrazioni durante l'asportazione del truciolo, permette con il montaggio di mandrino autocentrante l'esecuzione della centratura dei pezzi, la foratura, l'alesatura, la maschiatura, e l'esecuzione di piccole conicit\u00e0. \u00c8 in posizione fissa, e per il suo spostamento \u00e8 necessario agire sugli appositi grani a brugola mentre il montaggio del pezzo va fatto tra le punte con l'uso della brida e del disco menabrida. \u00c8 registrabile con utilizzo di un comparatore centesimale montato su supporto magnetico piazzato sulle guide di scorrimento carro o sul carro stesso.\nApplicazioni.\nLe macchine utensili hanno il loro campo di applicazione primario nell'industria manifatturiera e meccanica, soprattutto nella lavorazione dei metalli.\nVelocit\u00e0 di taglio.\nIn caso di moto circolare, la velocit\u00e0 di taglio, il diametro in lavorazione e il numero di giri al minuto e sono legati tra loro dalle seguenti formule:\nDove Vp \u00e8 velocit\u00e0 periferica (o velocit\u00e0 di taglio) in metri al minuto e D \u00e8 il diametro in lavorazione (diametro in millimetri, ad esempio della punta sul trapano o del pezzo da tornire).\nI valori di Vp sono ricavabili dalle schede utensile e dai manuali tecnici in base al materiale da lavorare ed al tipo di utensile, dal suo materiale e dalle sue dimensioni. Ad esempio, punte in acciaio superrapido hanno valori intorno ai 20~30 m/min, utensili in Carburo metallico sono sugli 80~100 m/min.\nIn genere la velocit\u00e0 di taglio adoperabile dipende da:\nSe \u00e8 presente il dispositivo del ritardo, opportune leve permettono la selezione delle velocit\u00e0 principali \"V\" \"di volata\" e \"R\" \"di ritardo\" espresse in millimetri per giro e l'inversione dell'avanzamento del carro porta utensile \"A\". Il cambio consente la variazione degli avanzamenti di \"A\" e con maschi da filettatura (\"filiere\") consente variare il passo nell'esecuzione di filettature M (Metriche) o W (Whitworth).\nSicurezza.\nLe macchine utensili presentano rischi importanti per la salute e la sicurezza delle persone, e spesso sono oggetto di incidenti sul lavoro. A tale proposito, la sicurezza delle macchine utensili \u00e8 oggetto di norme tecniche internazionali (spesso recepite a livello nazionale e transnazionale), specifiche per macchine utensili o applicabili a tutte le macchine, tra cui ad esempio la norma ISO 12100-1 \"Sicurezza del macchinario - Concetti fondamentali, principi generali di progettazione\".\nEsempi di misure di sicurezza comunemente adottate sulle macchine utensili sono le protezioni perimetrali, che permettono agli operatori di non avere impedimenti visivi durante l'ispezione dei processi produttivi, come richiesto dalla norma ISO 14120.\nAltri esempi di misure di sicurezza includono:\nNonostante l'esistenza di norme tecniche e legislazioni apposite e l'applicazione di apposite misure di sicurezza, gli incidenti da macchine utensili sono abbastanza comuni, in considerazione del fatto che cause frequenti di tali incidenti sono l'uso scorretto delle macchine e l'elusione intenzionale delle protezioni delle macchine. Spesso tali comportamenti pericolosi sono da ricondursi a una scarsa accessibilit\u00e0 alla macchina dovuta alle stesse protezioni o a \"esigenze di lavorazione\".\nSecondo un'indagine promossa dalla Regione Lombardia, risulta inoltre che alcune misure adottate nell'ambito della sicurezza delle macchine utensili, tra cui l'uso di doppi pulsanti e l'uso di checklist basate sui requisiti di singole norme tecniche, risultano di per s\u00e9 non sufficienti a garantire la sicurezza di tali macchine. In generale, si evidenzia la scarsa chiarezza e la non esaustivit\u00e0 della normativa vigente al fine di assicurare un adeguato livello di sicurezza delle macchine utensili, e dunque la necessit\u00e0 di ricorrere all'utilizzo delle norme tecniche applicabili, che sono spesso volontarie anzich\u00e9 obbligatorie, ma la cui applicazione dovrebbe essere ritenuta estremamente necessaria e utile dai fabbricanti."}
{"id": "210688", "revid": "6340", "url": "https://it.wikipedia.org/wiki?curid=210688", "title": "Anni '10", "text": ""}
{"id": "210697", "revid": "9316", "url": "https://it.wikipedia.org/wiki?curid=210697", "title": "Cultura Wari", "text": ""}
{"id": "210699", "revid": "2164271", "url": "https://it.wikipedia.org/wiki?curid=210699", "title": "Alessandro Costacurta", "text": "Annoverato tra i migliori difensori della storia del calcio italiano, ha legato la propria carriera al , con cui ha esordito in Coppa Italia nel 1986, prima di essere prestato per il campionato 1986-1987 al in Serie C1 e poi militare nella societ\u00e0 rossonera 20 stagioni consecutive, dal 1987 al 2007. Nel suo palmar\u00e8s annovera, tra gli altri trofei, 7 scudetti e 5 Coppe dei Campioni/Champions League. Insieme ai compagni di reparto Mauro Tassotti, Paolo Maldini e Franco Baresi, ha composto una delle migliori linee difensive della storia del calcio, consentendo al Milan di stabilire il record assoluto di partite consecutive senza sconfitta (58) nei cinque principali campionati europei (dal 26 maggio 1991 al 14 marzo 1993).\nConta 59 presenze e 2 gol con la nazionale italiana, con la quale ha preso parte a due campionati del mondo ( e ) e un campionato d'Europa (), divenendo vicecampione del mondo nel 1994.\nNell'ultima partita della sua carriera, disputata il 19 maggio 2007 contro l', ha segnato su calcio di rigore la rete che lo ha reso il marcatore pi\u00f9 anziano (41 anni) nella storia della Serie A. Esclusi i portieri \u00e8 inoltre il calciatore pi\u00f9 anziano a essere sceso in campo in Serie A e uno degli otto che sono scesi in campo a oltre 40 anni compiuti (gli altri sono Vierchowod, Maldini, Zanetti, Totti, Piola, Pellissier e Ibrahimovic).\nNel 2004 \u00e8 risultato 50\u00ba nell'UEFA Golden Jubilee Poll, un sondaggio online condotto dalla UEFA per celebrare i migliori calciatori d'Europa dei cinquant'anni precedenti.\nBiografia.\nNel 1983, all'et\u00e0 di 17 anni, perse il padre. Ha indicato in Fabio Capello, suo tecnico nella Berretti del Milan, e Cesare Maldini le figure che lo hanno aiutato a superare quel momento difficile.\nNel 1994 si \u00e8 sposato con Floriana Lainati, da cui si \u00e8 separato due anni pi\u00f9 tardi. Nel 2003 la Sacra Rota ha riconosciuto la nullit\u00e0 del matrimonio tra i due e Costacurta ha sposato il 16 giugno 2004 la show-girl Martina Colombari, con la quale lo stesso anno ha avuto il figlio Achille.\nLa sua abilit\u00e0 nella pallacanestro gli \u00e8 valsa il nomignolo Billy (sponsor dell'Olimpia Milano a cavallo tra gli anni 1970 e 1980). Simpatizzante dell', ha rifiutato per questo motivo un trasferimento ai rivali del .\nDopo il ritiro \u00e8 diventato opinionista di Sky Calcio.\nIl 1\u00ba febbraio 2018 \u00e8 stato nominato subcommissario della FIGC.\nCaratteristiche tecniche.\nCostacurta era un difensore duttile, capace di agire sia da libero sia da marcatore puro; all'occorrenza poteva essere impiegato anche come terzino, sia a destra che a sinistra. Non particolarmente prestante sul piano fisico e atletico, era per\u00f2 in possesso di un'intelligenza tattica non comune, e coniugava questa dote con l'abilit\u00e0 nell'impostazione della manovra, il senso della posizione e la prontezza nell'applicare il fuorigioco (elemento chiave della difesa a zona di Arrigo Sacchi). Talvolta si incaricava dell'esecuzione dei calci di rigore.\nInizialmente offuscato dalla caratura del compagno di reparto Franco Baresi, nel corso degli anni Costacurta riusc\u00ec a cancellare gli scetticismi nei suoi confronti, rivelandosi un componente fondamentale della retroguardia del Milan anche in et\u00e0 avanzata.\nCarriera.\nGiocatore.\nClub.\nGli esordi e il ritorno al Milan.\nProdotto del vivaio del in cui crebbe e si form\u00f2 calcisticamente, Costacurta entr\u00f2 in prima squadra nella stagione 1985-1986 dove non gioc\u00f2 nessuna partita. Esord\u00ec nella stagione 1986-1987, disputando due gare di Coppa Italia. Subito dopo pass\u00f2 in prestito al , in Serie C1, a fare esperienza. Torn\u00f2 al Milan per la stagione 1987-1988, la prima con Arrigo Sacchi sulla panchina rossonera e che vide i rossoneri conquistare a fine stagione il loro 11\u00ba scudetto. Costacurta esord\u00ec in Serie A il 25 ottobre 1987 in Verona-Milan (6\u00aa giornata d'andata, 0-1 il risultato finale), ma a fine stagione, chiuso da Filippo Galli, raccolse solo 7 presenze in campionato e una in Coppa Italia.\n1988-1996: l'affermazione in Europa e nel mondo.\nLa stagione 1988-1989 fu quella della svolta. Infatti, Costacurta super\u00f2 Galli nella gerarchie di Sacchi e divenne titolare, con Mauro Tassotti, Franco Baresi e Paolo Maldini, di una linea difensiva annoverata tra le migliori di sempre. A fine stagione le presenze in campionato saranno 26 e per Costacurta arriv\u00f2 il trionfo in Coppa dei Campioni 1988-1989, nella finale contro lo Steaua Bucarest, battuto per 4-0 al Camp Nou di Barcellona; Costacurta gioc\u00f2 74 minuti prima di essere sostituito da Galli.\nNel 1989-1990, Costacurta vinse la Coppa Intercontinentale 1989 contro l'Atl\u00e9tico Nacional, la Supercoppa UEFA 1989 contro il Barcellona di Cruijff e la Coppa dei Campioni 1989-1990 consecutiva contro Benfica 1-0. In campionato, invece, il Milan fin\u00ec secondo a causa della sconfitta contro il Verona nella penultima giornata, nel corso del quale fu espulso lo stesso Costacurta (insieme al mister Sacchi e ai compagni di squadra Rijkaard e Van Basten) per insulti rivolti a uno dei guardalinee. In quella stagione, il difensore realizz\u00f2 il suo primo gol in Serie A, ai danni dell', nel derby di ritorno perso dai rossoneri per 1-3. Nel marzo 1991, pochi mesi dopo aver conquistato la Coppa Intercontinentale 1990 e la Supercoppa UEFA 1990, il Milan fu squalificato per un anno dalle competizioni europee, perdendo inoltre la sfida di Coppa dei Campioni contro l'Olympique Marsiglia.\nNella stagione 1991-1992 Fabio Capello sostitu\u00ec sulla panchina del Milan Arrigo Sacchi, diventato CT della nazionale italiana. Gli schemi oppressivi di Sacchi furono abbandonati in favore di un 4-4-2 improntato su una maggiore libert\u00e0. Dopo un inizio altalenante la squadra balz\u00f2 in testa alla classifica e conquist\u00f2 lo scudetto senza subire sconfitte, grazie anche a un'ottima tenuta difensiva.\nLa stagione 1992-1993 si apr\u00ec con la vittoria della Supercoppa italiana 1992 contro il e prosegu\u00ec con la vittoria dello scudetto e il raggiungimento della finale di Champions League. Nell'ultimo atto della competizione giocato a Monaco di Baviera i ragazzi di Capello persero 1-0 contro l'Olympique Marsiglia, nonostante un'ottima partita di Costacurta. Sempre sotto la guida di Capello il Milan vinse la Supercoppa italiana 1993, il terzo scudetto consecutivo e raggiunsero la finale di Champions League, merito soprattutto di una difesa solidissima e da record. Pur privi di capitan Baresi e di Costacurta, squalificati, i rossoneri conquistarono il trofeo battendo per 4-0 il Barcellona nella finale di Atene. L'inizio della stagione 1994-1995 fu favorevole con la vittoria della Supercoppa italiana 1994, ma il prosieguo non fu altrettanto felice. Il Milan perse a Tokyo la Coppa Intercontinentale contro gli argentini del V\u00e9lez Sarsfield, anche a causa della giornata negativa (condita da un'espulsione) di Costacurta, e anche la finale Champions League, la seconda della gestione Capello, contro gli olandesi dell'Ajax. Dopo la vittoria dello scudetto nella stagione 1995-1996, Fabio Capello lasci\u00f2 il Milan, mettendo fine a un lungo ciclo di trionfi.\n1996-2007: gli anni di transizione, lo scudetto del 1999 e l'era Ancelotti.\nDopo le stagioni 1996-1997 e 1997-1998 negative per il Milan, terminate all'11\u00ba e al 10\u00ba posto, e fuori dalle coppe europee pure dopo costose campagne acquisti, la squadra rossonera sub\u00ec forti contestazioni. Per la stagione 1998-1999 la societ\u00e0 decise di rifondare la squadra affidandosi al tecnico Alberto Zaccheroni, fautore di un gioco improntato sul 3-4-3. Zaccheroni rivoluzion\u00f2 la squadra, partendo proprio dalla difesa. Dopo alcuni esperimenti, il tecnico opt\u00f2 per una linea difensiva composta da Luigi Sala, Costacurta e Maldini: Costacurta, reduce da un periodo poco brillante, torn\u00f2 atleticamente competitivo e offr\u00ec ottime prestazioni, contribuendo alla conquista del 16\u00ba scudetto rossonero.\nNella stagione 2001-2002, con l'arrivo di Fatih Terim, il difensore rossonero perse il posto da titolare sia per la poca alchimia con l'allenatore che per la rapida ascesa di Martin Laursen nel ruolo di difensore centrale; con l'avvento di Carlo Ancelotti, chiamato sulla panchina rossonera al posto dell'esonerato Terim, Costacurta ritorn\u00f2 nei piani tattici del Milan, riconquistando il posto da titolare.\nCon l'arrivo di Alessandro Nesta nell'estate 2002, Costacurta \u2013 confermato \"in extremis\" nella rosa rossonera \u2013 non fu pi\u00f9 il difensore centrale titolare. Tuttavia riusc\u00ec a ritagliarsi un ruolo importante, giocando da terzino su entrambi i lati del campo. In posizione di terzino destro disput\u00f2, da titolare, la finale vinta all'Old Trafford contro la ai tiri di rigore, nonostante venisse da contusione al polpaccio sinistro. Quattro giorni dopo Costacurta vinse anche la Coppa Italia contro la .\nCostacurta salt\u00f2 la Supercoppa UEFA 2003, vinta dal Milan contro il . Nel mese di dicembre annunci\u00f2 che la squalifica nell'Intercontinentale 1994 non avrebbe influito sulla sua futura partecipazione alla Coppa Intercontinentale 2003: complice l'infortunio di Nesta, fu schierato titolare. Il match termin\u00f2 col risultato di 1-1, e cos\u00ec furono i rigori a dare la vittoria ai sudamericani per 3-1, con l'ultimo tiro rossonero fallito proprio da Costacurta, il cui \"penalty\" fu smorzato dal terreno e parato da Roberto Abbondanzieri. In compenso, il 2 maggio 2004 vinse il suo settimo scudetto a due giornate dal termine del campionato grazie allo 1-0 contro la Roma.\nDopo una buona stagione, all'inizio dell'annata 2004-2005 Costacurta cominci\u00f2 ad avere poco spazio, essendo chiuso da Nesta, da Maldini e dal nuovo arrivato Jaap Stam. Disput\u00f2 diverse partite, ma non scese in campo nella finale di Champions League 2004-2005 persa ai rigori contro il . Anche nel corso della stagione 2005-2006 Costacurta offr\u00ec ottime prestazioni, giocando tra l'altro anche la semifinale di ritorno contro il Barcellona che sanc\u00ec l'eliminazione del Milan dalla coppa.\nAll'inizio della stagione 2006-2007 fu impiegato titolare in entrambe le gare del preliminare di Champions League 2006-2007 contro la Stella Rossa che qualificarono i rossoneri alla fase a gironi della competizione. Disput\u00f2 la sua ultima partita in carriera il 19 maggio 2007, a 41 anni, a San Siro in Milan-Udinese (2-3), segnando su rigore l'ultimo gol della carriera (terzo in Serie A, a pi\u00f9 di quindici anni di distanza dal secondo), prima di uscire dal campo ricevendo una standing ovation da parte dai tifosi rossoneri. Con questo gol, Costacurta divent\u00f2 il calciatore pi\u00f9 anziano ad aver mai segnato in Serie A: con i suoi 41 anni e 25 giorni batt\u00e9 il precedente primato di Silvio Piola, che in Novara-Milan del 7 febbraio 1954 segn\u00f2 a 40 anni, 6 mesi e 9 giorni. Il 23 maggio, pur non scendendo in campo, conquist\u00f2 la Champions League ai danni del Liverpool, l'ultimo trofeo in maglia rossonera.\nCostacurta \u00e8 terzo per numero di presenze nella storia del , con 458 partite di campionato e 663 in totale; davanti a lui Franco Baresi (719) e Paolo Maldini (902).\nNazionale.\nCostacurta disput\u00f2, tra il 1986 e il 1990, 8 partite con l', partecipando a due campionati europei di categoria (1988 e 1990).\nNel giugno del 1990, nonostante fosse reduce da ottime stagioni con la maglia del Milan, il C.T. Azeglio Vicini non lo incluse nella rosa che disput\u00f2 il in Italia preferendogli nello stesso ruolo Riccardo Ferri. Il 18 dicembre 1990 fu convocato in nazionale maggiore per la sfida contro valida per le qualificazioni all'Europeo 1992, ma non scese in campo.\nIl 13 novembre 1991 il nuovo commissario tecnico Arrigo Sacchi, gi\u00e0 suo tecnico al Milan, lo fece esordire, a 25 anni, in Italia- (1-1) disputata a Genova. Il 4 giugno 1992, al Foxboro Stadium di Foxborough, Costacurta realizz\u00f2 il suo primo gol in nazionale, in Italia- (2-0), incontro valevole per la U.S. Cup 1992.\nPartecip\u00f2 da titolare al , formando con il capitano Baresi la coppia difensiva centrale dell'Italia. Esord\u00ec il 18 giugno 1994 in Italia-Irlanda (0-1), prima gara della fase a gironi, risultando tra i migliori \"azzurri\". Quando Baresi si infortun\u00f2 nella seconda partita del girone, contro la , Sacchi consegn\u00f2 a Costacurta le chiavi della difesa azzurra: a dispetto di qualche scetticismo, Costacurta forn\u00ec ottime prestazioni. Nella semifinale vinta contro la , in cui si riconferm\u00f2 uno dei migliori azzurri, rimedi\u00f2 un'ammonizione per un fallo su Stoi\u010dkov e, essendo diffidato, fu costretto a saltare la finale persa contro il : per Costacurta fu la seconda finale saltata per squalifica in meno di tre mesi (dopo quella di Champions League con il Milan).\nIl 6 settembre 1995, nella vittoria per 1-0 sulla , Costacurta indoss\u00f2 per la prima volta la fascia da capitano degli azzurri. Disput\u00f2 da titolare anche il in cui l'Italia fu eliminata al termine della fase a gironi.\nCon l'arrivo di Cesare Maldini sulla panchina azzurra, Costacurta conserv\u00f2 il posto da titolare e partecip\u00f2 al , risultando uno dei migliori giocatori italiani. L'Italia raggiunse i quarti di finale che la videro opposta alla padrona di casa, e Costacurta realizz\u00f2 il terzo calcio di rigore della serie necessaria per assegnare la vittoria, allorch\u00e9 la partita si protrasse oltre i tempi regolamentari e quelli supplementari sullo 0-0. Tuttavia, gli errori di Demetrio Albertini e Luigi Di Biagio fecero s\u00ec che a passare il turno fossero gli avversari, in forza del punteggio di 3-4.\nNon confermato nella rosa azzurra dal nuovo CT Dino Zoff, Costacurta concluse la sua carriera in nazionale con 59 presenze (3 delle quali da capitano) e 2 reti.\nAllenatore e dirigente.\nNella stagione 2007-2008 Costacurta \u00e8 diventato un collaboratore tecnico del Milan, lavorando con il mister Carlo Ancelotti e il viceallenatore Mauro Tassotti.\nIl 2 luglio 2008 ha conseguito il patentino professionista di prima categoria UEFA pro.\nIl 27 ottobre dello stesso anno ha intrapreso la prima esperienza da allenatore, sostituendo Giuseppe Brucato alla guida del , in Serie B, prendendo la squadra a met\u00e0 classifica. Esordisce nella sconfitta per 1-0 contro il Rimini. Il 9 febbraio 2009, all'indomani della sconfitta contro il , si dimette dopo aver totalizzato 4 vittorie, 4 pareggi e 6 sconfitte, che avevano fatto scendere il Mantova ai margini della zona retrocessione.\nIl 1\u00ba febbraio 2018, a seguito del commissariamento della FIGC da parte del Comitato Olimpico, viene nominato vice del commissario straordinario Roberto Fabbricini. Rimane in carica fino al 22 ottobre successivo.\nDopo il ritiro.\nDal 24 agosto 2010 fa parte della squadra di Sky come commentatore e opinionista. \u00c8 uno degli ospiti fissi del programma \"Sky Calcio Club\".\nStatistiche.\nPresenze e reti nei club.\n\"Statistiche aggiornate al 19 maggio 2007.\"\nStatistiche da allenatore.\n\"Statistiche aggiornate al 9 febbraio 2009.\""}
{"id": "210703", "revid": "125955638", "url": "https://it.wikipedia.org/wiki?curid=210703", "title": "K'akhaber K'aladze", "text": "Dall'ottobre 2012 al luglio 2017 \u00e8 stato Ministro dell'Energia e delle Risorse Naturali e secondo vicepremier del governo Ivanishvili e dall'ottobre dello stesso anno sindaco della capitale Tbilisi.\n\u00c8 stato il primo giocatore dell'ex-Unione Sovietica, insieme ad Andrij \u0160ev\u010denko, a vincere la Champions League (nel 2003) e l'unico ad averne vinte due (2003 e 2007), entrambe con la maglia del .\nBiografia.\nKaladze \u00e8 stato socio del ristorante \"Giannino\" di Milano fino al 2009 con una quota del 15% e ne possiede un altro a Kiev. Inoltre ha anche due alberghi, uno a Kiev e l'altro sul Mar Nero, mentre nel 2008 ha fondato la \"Kala Capital\", una holding finanziaria con lo scopo di attrarre capitali esteri in Georgia.\nControversie.\nDeferito per i fatti di Genoa- 1-4 del campionato di Serie A 2011-2012 (pressioni da parte dei tifosi allo stadio con i giocatori che si dovettero togliere la maglia), il 6 ottobre 2012 la Procura federale ha chiesto 30.000 euro di multa per Kaladze e altri suoi 14 compagni di squadra, ma il procedimento \u00e8 terminato con un non luogo a procedere nei suoi confronti il successivo 9 ottobre.\nIl 28 maggio 2012 viene iscritto nel registro degli indagati dalla procura di Cremona: avrebbe partecipato alla combine di Lazio-Genoa 4-2 del maggio 2011 per la quale sono stati arrestati Omar Milanetto e Stefano Mauri e indagati Giuseppe Sculli e Domenico Criscito. Il 30 novembre seguente la procura di Cremona ha chiesto una proroga di sei mesi per lui e altri 32 degli indagati per il calcioscommesse iscritti nel registro nel maggio 2012. Il 9 febbraio 2015 la procura di Cremona termina le indagini e per Sculli, Criscito e Kaladze viene chiesta l'archiviazione.\nCaratteristiche tecniche.\nDifensore dotato di potenza e resistenza fisica, bravo nella copertura e nella marcatura a uomo, poteva ricoprire sia il suo ruolo naturale di centrale che quello di terzino sinistro.\nCarriera sportiva.\nClub.\nDinamo Tblisi.\nKaladze esordisce nel campionato georgiano con la maglia della Dinamo Tblisi, il pi\u00f9 importante club del paese, a 16 anni, nella stagione 1993-1994. In una delle 9 partite disputate in quella stagione riesce anche ad andare a segno.\nL'anno successivo diviene titolare al centro della difesa e veste la maglia del club della capitale georgiana fino al gennaio del 1998 quando passa alla chiudendo la sua esperienza in patria con quattro titoli nazionali all'attivo.\nDinamo Kiev.\nNella Dinamo Kiev Kaladze trova come allenatore il \"colonnello\" Valerij Lobanovs'kyj e diviene amico della stella della squadra, il giovane attaccante Andriy Shevchenko. Con la compagine ucraina vince tre campionati consecutivi e nel 1999, arriva in semifinale di Champions League, battuto dal Bayern Monaco. Nel frattempo Kaladze \u00e8 sempre pi\u00f9 un punto fermo della nazionale georgiana e, segnalato al da \"Sheva\", nel gennaio del 2001, poco prima di compiere 23 anni, approda in rossonero.\nMilan.\nIl giovane Kaladze diventa subito un punto fermo della squadra rossonera e, sotto la guida di Alberto Zaccheroni prima e di Cesare Maldini poi, disputa un ottimo girone di ritorno, realizzando anche 3 reti. Nel maggio 2001, per\u00f2, un dramma familiare lo segna e lo colpisce profondamente: dalla Georgia si viene a sapere che suo fratello Levan, di cui non si hanno pi\u00f9 notizie, \u00e8 stato rapito con la richiesta di 600 000 dollari per il suo rilascio. Kakhaber vivr\u00e0 per anni nell'angoscia fino a perdere le speranze nel febbraio del 2006, quando il Ministro degli Interni georgiano annuncer\u00e0 che tra i corpi senza vita ritrovati nel maggio precedente era presente anche quello di Levan.\nNel novembre 2001 il Milan passa sotto la guida di Carlo Ancelotti e per il club rossonero inizia un nuovo ciclo vincente, di cui Kaladze \u00e8 tra i protagonisti. \u00c8 infatti il terzino sinistro titolare della squadra che raggiunger\u00e0 la finale della UEFA Champions League 2002-2003 contro la Juventus e batter\u00e0 i bianconeri ai tiri di rigore all'Old Trafford di Manchester, vincendo il prestigioso trofeo per la sesta volta nella storia del club rossonero. Kaladze vince anche la Coppa Italia 2002-2003 e la Supercoppa europea 2003. Ha, invece, un ruolo marginale nella squadra che nel 2003-2004 si aggiudica lo scudetto, anche a causa di una serie di guai fisici.\nDopo essere stato sul punto di lasciare il Milan, quasi convinto da Roman Abramovi\u010d ad approdare al Chelsea, Kaladze torna, nella stagione 2005-2006, a ricoprire un ruolo importante nella squadra grazie alla nuova posizione di centrale di difesa che Ancelotti gli affida per sopperire all'assenza dell'infortunato Paolo Maldini. La sua annata \u00e8 contrassegnata anche da un gol segnato all'Inter, che vale al Milan il successo nel derby di ritorno di campionato.\nNelle due stagioni successive Kaladze viene usato come centrale di difesa, come gi\u00e0 avveniva nella nazionale georgiana, ruolo che ricopre con buone prestazioni, vincendo la UEFA Champions League 2006-2007, in coppia con Alessandro Nesta. Dal 2008 viene utilizzato sempre meno, anche a causa di ripetuti infortuni.\nGenoa.\nIl 31 agosto 2010 viene ufficializzato il suo passaggio a titolo definitivo al Genoa, con cui il difensore sottoscrive un contratto biennale. per un ingaggio di 1,2 milioni di euro a stagione.\nEsordisce in maglia rossoblu il 12 settembre 2010 contro il Chievo e il 30 gennaio 2011 segna il suo primo gol per il Genoa realizzando la rete del definitivo 3-1 contro il . Nella prima stagione in Liguria totalizza 27 presenze e un gol.\nIl 4 marzo 2011 prolunga il contratto con il Genoa fino al 2013. Nella prima gara della stagione 2011-2012, il 20 agosto 2011 contro la nel terzo turno di Coppa Italia, segna la rete del definitivo 4-3 che permette al Genoa di qualificarsi al turno successivo.\nIl 12 maggio 2012 annuncia l'intenzione di ritirarsi dallo sport per iniziare la carriera politica in Georgia e il giorno seguente ha giocato la sua ultima partita casalinga contro il finita 2-0, risultato che ha permesso la permanenza in massima serie del Genoa.\nIl 31 maggio 2013 Kaladze ha disputato una partita di addio al calcio cui hanno preso parte gli \"Amici di Kaladze\" e il Milan Glorie. L'incasso della partita \u00e8 stato devoluto in beneficenza per i progetti di Fondazione Milan.\nNazionale.\nDopo aver militato nell'Under-17 e nell'Under-19, ha collezionato 3 presenze nella nazionale Under-21 georgiana tra il 1995 e il 1996. Ha esordito in nazionale maggiore all'et\u00e0 di 18 anni, il 27 marzo 1996, in amichevole a Limassol contro Cipro e ha segnato il primo (e unico) gol con la maglia della Georgia il 6 febbraio 2007 in una gara amichevole contro la Lettonia.\nIl 5 settembre 2009, durante la gara di qualificazione al campionato mondiale del 2010 tra Georgia e Italia, ha segnato 2 autoreti che hanno decretato il 2-0 per l'Italia.\nSi \u00e8 ritirato dalla nazionale nel 2011, dopo aver disputato 83 partite, di cui 50 come capitano.\nCarriera politica.\nDopo il ritiro dal calcio Kaladze \u00e8 tornato in Georgia e ha intrapreso la carriera politica, aderendo al partito Sogno Georgiano, fondato dal milionario georgiano Bidzina Ivanishvili per la sfida contro il presidente Mikhail Saakashvili nelle elezioni politiche del 2012 e in quelle presidenziali del 2013.\nDopo la vittoria delle elezioni politiche del 2012 \u00e8 eletto deputato ed \u00e8 stato nominato Ministro dell'Energia e delle Risorse Naturali, incarico che \u00e8 stato confermato il 25 ottobre 2012 quando il governo Ivanishvili ha ottenuto la fiducia dal parlamento georgiano. Inoltre \u00e8 stato nominato anche secondo vicepremier prima dopo Irakli Alasania e poi, nel febbraio 2013, dopo Giorgi Margvelashvili.\nIl 12 luglio 2017 si dimette per candidarsi alla carica di sindaco di Tbilisi, venendo eletto alle consultazioni del 22 ottobre con il 51%. A fine settembre, per sostenere la ricostruzione della foresta di Borjomi, nella capitale organizza una partita benefica alla quale partecipano ex giocatori come Francesco Totti, Paolo Maldini, Zvonimir Boban, Carles Puyol, Andrij \u0160ev\u010denko, Javier Zanetti, Rivaldo, Demetrio Albertini, Christian Abbiati, Massimo Oddo, Alessandro Costacurta, Dino Baggio, Hern\u00e1n Crespo e Luca Toni.\nStatistiche.\nPresenze e reti nei club.\n\"Statistiche aggiornate al 13 maggio 2012.\""}
{"id": "210705", "revid": "1543377", "url": "https://it.wikipedia.org/wiki?curid=210705", "title": "Qualificazioni al campionato mondiale di calcio 2006", "text": "AFC.\nSquadre qualificate:\nCAF.\nSquadre qualificate:\nCONCACAF.\nSquadre qualificate:\nCONMEBOL.\nSquadre qualificate:\nUEFA.\nSquadre qualificate:\nSpareggi intercontinentali.\nSpareggio AFC-CONCACAF.\nQualificata: \nSpareggio CONMEBOL-OFC.\nQualificata: "}
{"id": "210714", "revid": "287204", "url": "https://it.wikipedia.org/wiki?curid=210714", "title": "Rima (disambigua)", "text": ""}
{"id": "210720", "revid": "122832420", "url": "https://it.wikipedia.org/wiki?curid=210720", "title": "Test di gravidanza", "text": "Il test di gravidanza serve per verificare con buona probabilit\u00e0 se una donna \u00e8 incinta o meno.\nI test immediati, quelli cio\u00e8 acquistabili in farmacia o all'ipermercato, sono basati sull'individuazione della presenza della gonadotropina corionica nelle urine. La gonadotropina corionica, anche detta HCG, \u00e8 una glicoproteina prodotta dalla placenta e composta da due parti, una detta alfa e una detta beta, che \u00e8 quella rilevata nei test di gravidanza.\nI test sono costituiti da uno stick di materiale plastico che al suo interno ha una striscia reattiva alla gonadotropina corionica. Per rilevare la presenza della gonadotropina \u00e8 sufficiente esporre per pochi secondi lo stick al flusso di urina (di solito \u00e8 consigliato farlo di mattina) e dopo pochi minuti, in caso positivo, sulla parte visibile della striscia reattiva appaiono delle righe o altri simboli.\nI test immediati sono in grado di rilevare la presenza dell'HCG a partire da 8 giorni dopo la fecondazione della cellula uovo, solitamente vengono venduti in confezioni da due in modo da poter confermare l'esito dopo qualche giorno. Non sono infrequenti i casi di falsi negativi, talvolta la concentrazione di gonadotropina nelle prime settimane di gravidanza non \u00e8 sufficiente per far reagire la striscia. I falsi positivi invece sono legati alla presenza di gonadotropina dovuta a stati patologici.\nNel tampone che viene esposto all'urina sono presenti anticorpi specifici per il \u03b2-HCG che essendo liberi di muoversi per capillarit\u00e0 seguono l'urina e salgono fino alle due strisce che inizialmente sono invisibili, la prima striscia \u00e8 quella dove sono presenti anticorpi che sono anch'essi specifici per il \u03b2-HCG ma sono fissati al supporto (quindi sono confinati nella loro striscia), infine abbiamo una striscia di controllo dove sono presenti anticorpi specifici per l'Fc (frammento cristallizzabile) degli anticorpi che si trovano all'inizio (quelli che si muovono insieme all'urina perci\u00f2 sono liberi di muoversi).\nSe la striscia di controllo si colora significa che gli anticorpi specifici per il \u03b2-HCG trasportati dall'urina per capillarit\u00e0 hanno attraversato necessariamente la prima striscia; se la prima striscia \u00e8 colorata vuol dire che era presente \u03b2-HCG nell'urina e verificando che si sia colorata anche la striscia di controllo possiamo accertare una gravidanza.\nInvece se si colora solo l'ultima striscia il \u03b2-HCG non era presente e possiamo esserne certi(99,9%) poich\u00e9 ben 2 serie di anticorpi contro l'HCG non hanno legato niente.\nL'ultima striscia si colora poich\u00e9 gli anticorpi che sono presenti riconoscono in modo specifico l'Fc degli anticorpi specifici per il \u03b2-HCG.\nA volte pu\u00f2 succedere che questa striscia non si colori; ci\u00f2 significa che l'urina non \u00e8 arrivata per capillarit\u00e0 all'ultima striscia quindi bisogna ripetere il test. Il test di gravidanza andrebbe comunque ripetuto un paio di giorni dopo per confermare l'esito del risultato.\nAlcuni test introdotti sul mercato da poco (primi mesi del 2009) sono in grado di indicare anche quale settimana di gestazione si \u00e8 raggiunta. Questi stessi test dichiarano di essere efficaci gi\u00e0 qualche giorno prima la data presunta del ciclo mestruale.\nIn casi di esiti dubbi o qualora non sia certa la datazione della gravidanza viene di solito consigliato l'esame che rileva la concentrazione di \u03b2-HCG nel sangue."}
{"id": "210723", "revid": "1516566", "url": "https://it.wikipedia.org/wiki?curid=210723", "title": "Controramponato", "text": "Controramponato \u00e8 un termine utilizzato in araldica per indicare una pezza ramponata da due parti, coi ramponi scambiati."}
{"id": "210724", "revid": "121141367", "url": "https://it.wikipedia.org/wiki?curid=210724", "title": "Flannery O'Connor", "text": "Biografia.\nFlannery O'Connor fu l'unica figlia di Edward F. O'Connor e di Regina Cline O'Connor. Nel 1937 al padre fu diagnosticato un lupus eritematoso sistemico per il quale questi mor\u00ec il 1\u00ba febbraio 1941, quando Flannery aveva solo 15 anni. Flannery non dovette affrontare soltanto il peso della perdita del padre, ma anche il problema dell'ereditariet\u00e0 della malattia.\nAll'et\u00e0 di sei anni, Flannery insegn\u00f2 a un pollo a camminare all'indietro e fu la prima occasione di celebrit\u00e0. Gli inviati della rivista Path\u00e8 News filmarono la piccola \"Mary O'Connor\" con il suo pollo e quelle immagini fecero il giro del paese. Flannery disse in seguito: \u00abC'ero anch'io con il pollo. Ero l\u00e0 solo per assisterlo, ma fu il momento culminante della mia vita. Tutto quello che \u00e8 accaduto dopo, \u00e8 stata solo una anticlimax\u00bb.\nLa O'Connor frequent\u00f2 la Peabody Laboratory School, presso la quale si diplom\u00f2 nel 1942. Entr\u00f2 al Georgia State College for Women (ora Georgia College and State University) per un corso della durata di tre anni e si laure\u00f2 in sociologia nel giugno del 1945. Nel 1946 venne accettata al prestigioso Iowa Writers' Workshop.\nTra il gennaio 1946 e il settembre 1947, la O'Connor tenne un diario che sostanzialmente \u00e8 una raccolta di preghiere. In queste annotazioni raccont\u00f2 la sua nuova vita e con suppliche poetiche intrattenne un dialogo speciale con Dio. Le meditazioni scaturirono dall'ambiente che frequentava a Iowa City: le biblioteche, le aule affollate, le strade. In esse traspaiono i desideri profondi della scrittrice: \u00abPer favore aiutami Dio a essere una brava scrittrice... Se devo faticare per il mio lavoro di scrittrice, caro Dio, lascia che sia al Tuo servizio. Mi piacerebbe essere santa in modo intelligente.\u00bb\nQueste annotazioni intime sono state raccole in \"Diario di preghiera\" (A Prayer Journal, 2013).\nDall'estate del 1948, O'Connor lavor\u00f2 al suo primo romanzo e a diversi racconti presso Yaddo, una comunit\u00e0 di artisti di Saratoga Springs, dove rimase per alcuni mesi, facendovi la conoscenza di Robert Lowell ed Elizabeth Hardwick.\nNel 1949, a New York, conobbe Robert Fitzgerald (poeta e traduttore dal greco di opere teatrali e di poemi, come l'Edipo re e i poemi omerici) e accett\u00f2 l'invito di soggiornare con lui e la moglie Sally presso Redding, nel Connecticut.\nNel 1951 le fu diagnosticato il lupus, per cui fece ritorno alla fattoria di famiglia, Andalusia, a Milledgeville. Le aspettative di vita erano di cinque anni, ma lei sopravvisse quasi per 15. Ad Andalusia allevava pavoni, arrivando ad averne un centinaio. Amante dei volatili, allev\u00f2 anche anatre, galline, e utilizz\u00f2 questi animali come simboli nei propri scritti. Descrisse i suoi pavoni in un saggio intitolato \"The Kings of Birds\".\nFlannery era una fervente cattolica, che si trovava a vivere nella \"Bible Belt\", il Sud protestante. Si procur\u00f2 libri di teologia cattolica e occasionalmente teneva conferenze su argomenti religiosi e letterari, viaggiando anche parecchio nonostante la fragilit\u00e0 della sua salute. Non si addormentava senza aver letto qualcosa della \"Summa Theologiae\" di Tommaso d'Aquino. Tenne pure una fitta corrispondenza epistolare con scrittori del calibro di Robert Lowell e Elizabeth Bishop. Non si spos\u00f2 mai, confidando solo nella compagnia dei suoi corrispondenti epistolari e di sua madre.\nLa O'Connor scrisse 32 racconti, 2 romanzi, alcune prose d'occasione e pi\u00f9 di 100 recensioni di libri per due giornali locali, mentre affrontava la battaglia contro il lupus. Mor\u00ec al Baldwin County Hospital il 3 agosto 1964, all'et\u00e0 di 39 anni, per complicazioni dovute all'emergenza di un fibroma in aggiunta al lupus. Fu sepolta a Milledgeville, Georgia, al Memory Hill Cemetery. Sua madre mor\u00ec nel 1997.\nDivenne famosa soprattutto per i due romanzi \"La saggezza nel sangue\" (1952) e \"Il cielo \u00e8 dei violenti\" (1960). Significativi anche i suoi racconti, che in mezzo a situazioni grottesche e personaggi memorabili sottolineano la presenza di un fattore imponderabile nell'esistenza dell'uomo grazie all'introduzione nella trama di circostanze imprevedibili e a una profonda indagine sui comportamenti umani."}
{"id": "210725", "revid": "1516566", "url": "https://it.wikipedia.org/wiki?curid=210725", "title": "Controsbarrato", "text": "Controsbarrato \u00e8 un termine utilizzato in araldica. \nIl termine si riferisce ad uno \"sbarrato\" attraversato da una linea diagonale posta nel senso della banda che divide le sbarre in due porzioni con gli smalti alternati."}
{"id": "210726", "revid": "103400237", "url": "https://it.wikipedia.org/wiki?curid=210726", "title": "MOS 6510", "text": "Il MOS 6510 era un microprocessore a 8 bit prodotto da MOS Technology. \nEra una versione modificata del MOS 6502 e fu impiegato dalla Commodore International solo per l'home computer Commodore 64 e nella sua versione portatile, l'SX-64. In entrambi i computer i piedini addizionali del processore furono usati per l'accesso a diversi banchi di memoria e, nel Commodore 64, anche per controllare il motore elettrico del datassette.\nCaratteristiche tecniche.\nLa differenza principale col 6502 era l'aggiunta di una porta di I/O ad 8 bit bidirezionale (nella versione pi\u00f9 comune del MOS 6510 si sfruttavano in genere solo 6 bit di I/O); vi \u00e8 inoltre un ingresso per il generatore di clock esterno ed il bus indirizzi di tipo tri-state. La frequenza operativa del 6510 nel Commodore 64 era di circa 1\u00a0MHz, anche se c'era una piccola differenza fra i modelli di computer per il mercato americano e quelli per il mercato europeo: il processore lavorava a 0,985 MHz nella versione PAL ed a 1,023\u00a0MHz in quella NTSC. Era possibile, scrivendo la giusta sequenza di bit nel registro mappato in memoria all'indirizzo $01, esporre completamente l'intera RAM di 64 kB del Commodore 64, mascherando del tutto la ROM o l'hardware preposto all'I/O.\nLe caratteristiche tecniche principali sono:\nVersioni e derivati.\nNel 1984 fu presentata da Commodore la nuova linea 264, che comprendeva il Commodore 16, il Commodore 116 ed il Commodore Plus/4. Tutti questi computer utilizzavano il MOS 7501, una CPU derivata direttamente dal 6510 rispetto a cui si differenziava per il bus I/O a 7 bit, un differente clock e la presenza della logica necessaria a gestire direttamente il bank switching della memoria. Altra novit\u00e0 era l'adozione del nuovo processo produttivo HMOS, che sostituiva il precedente processo NMOS, permettendo maggiori prestazioni grazie alle ridotte dimensioni dei transistor.\nNel 1985 fu presentata da MOS Technology la famiglia di chip MOS 85xx, realizzata con la seconda evoluzione del processo produttivo HMOS. Essa comprendeva:\nTutti questi processori erano compatibili fra loro a livello di microcodice: l'unica eccezione era l'8502, che presentava alcuni microcodici addizionali non documentati.\nIl 6510T era una versione speciale realizzata per gestire le unit\u00e0 a dischi esterne modello Commodore 1551: rispetto al 6510 aveva 8 linee di I/O e non presentava il segnale \"RDY\" n\u00e9 gli interrupt non mascherabili (NMI)."}
{"id": "210731", "revid": "767487", "url": "https://it.wikipedia.org/wiki?curid=210731", "title": "Controscaglionato", "text": "Controscaglionato \u00e8 un termine utilizzato in araldica per indicare lo scaglionato partito, cogli smalti scambiati."}
{"id": "210733", "revid": "126257", "url": "https://it.wikipedia.org/wiki?curid=210733", "title": "Vajo", "text": "Il vajo (dal latino \"vallis\", \"valle\") si intende, nel dialetto locale (dialetto vicentino) un canalone ripido e incuneato tra i contrafforti delle pareti di una montagna.\nLa loro \"ri-scoperta\" in senso alpinistico-sportivo, soprattutto nella loro veste invernale, \u00e8 piuttosto recente, e si deve soprattutto all'esplorazione sistematica dell'alpinista e scrittore Tarcisio Bell\u00f2 nella zona delle Piccole Dolomiti. Si annoverano, tra gli altri, il Vajo Dei Cavai e il Vajo Scuro del Pasubio."}
{"id": "210734", "revid": "709565", "url": "https://it.wikipedia.org/wiki?curid=210734", "title": "Controvaio", "text": "Controvaio \u00e8 un termine utilizzato in araldica per indicare un vaio colle pezze d'azzurro, giunte per le basi.\nSi usa invece il termine controvaiato quando, mantenendo la stessa forma del controvaio, le pezze (o \"campanelle\") sono di smalto differente dall'azzurro e dall'argento."}
{"id": "210737", "revid": "767487", "url": "https://it.wikipedia.org/wiki?curid=210737", "title": "Convesso (araldica)", "text": ""}
{"id": "210742", "revid": "110157", "url": "https://it.wikipedia.org/wiki?curid=210742", "title": "M\u00f6riken-Wildegg", "text": "M\u00f6riken-Wildegg (toponimo tedesco; ) \u00e8 un comune svizzero di 4\u00a0386 abitanti del Canton Argovia, nel distretto di Lenzburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nM\u00f6riken-Wildegg \u00e8 servito dalla stazione di Wildegg sulle ferrovie Aarau-Brugg e Seetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210743", "revid": "126257", "url": "https://it.wikipedia.org/wiki?curid=210743", "title": "Coperto (araldica)", "text": ""}
{"id": "210755", "revid": "473173", "url": "https://it.wikipedia.org/wiki?curid=210755", "title": "Cordato", "text": ""}
{"id": "210759", "revid": "37401", "url": "https://it.wikipedia.org/wiki?curid=210759", "title": "Cordelliera", "text": "Cordelliera \u00e8 un termine utilizzato in araldica per indicare dei cordoni intrecciati che ornano esteriormente le arme delle nubili e delle vedove ed anche annodati per le maritate. \nLe nobili le portano d'argento, le principesse reali composte d'oro e di azzurro.\nSi dice che la cordelliera sia stata istituita dalla regina Anna di Bretagna in onore di san Francesco, il cui nome era quello del padre della regina stessa."}
{"id": "210761", "revid": "110157", "url": "https://it.wikipedia.org/wiki?curid=210761", "title": "Niederlenz", "text": "Niederlenz (toponimo tedesco) \u00e8 un comune svizzero di 4\u00a0754 abitanti del Canton Argovia, nel distretto di Lenzburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210770", "revid": "767487", "url": "https://it.wikipedia.org/wiki?curid=210770", "title": "Honkytonk Man", "text": "Honkytonk Man \u00e8 un film del 1982 diretto da Clint Eastwood basato sull'omonimo romanzo di Clancy Carlile.\nTrama.\nAnni trenta, Grande depressione. Red Stovall \u00e8 un autore di canzoni country, malato di tubercolosi e alcolizzato, che si mette in viaggio con il giovane nipote alla volta del Grand Ole Opry di Nashville, tempio del country, dove lo attende un'audizione. Il viaggio \u00e8 lungo e avventuroso, tra locali fumosi, canzoni, furti di polli e case di piacere, e il legame tra lo scapestrato zio e il saggio nipote si fa sempre pi\u00f9 stretto. Quella di Red, per\u00f2, \u00e8 una morte annunciata, e lui l'affronta con incrollabile noncuranza."}
{"id": "210771", "revid": "196390", "url": "https://it.wikipedia.org/wiki?curid=210771", "title": "Mohammed Ali", "text": ""}
{"id": "210780", "revid": "6923", "url": "https://it.wikipedia.org/wiki?curid=210780", "title": "Isole Ellice", "text": ""}
{"id": "210785", "revid": "2117329", "url": "https://it.wikipedia.org/wiki?curid=210785", "title": "Rohr (Aarau)", "text": "Rohr \u00e8 una frazione di 3\u00a0313 abitanti del comune svizzero di Aarau, nel Canton Argovia (distretto di Aarau).\nGeografia fisica.\nIl borgo dista 4 km dal capoluogo comunale e appena 45 km da Zurigo\nStoria.\nGi\u00e0 comune autonomo istituito nel 1810 per scorporo dal comune di Suhr, nel 2010 \u00e8 stato aggregato al comune di Aarau.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210792", "revid": "465169", "url": "https://it.wikipedia.org/wiki?curid=210792", "title": "Monster", "text": ""}
{"id": "210802", "revid": "198277", "url": "https://it.wikipedia.org/wiki?curid=210802", "title": "Alex Calderoni", "text": "In carriera ha collezionato 63 presenze in Serie A e 181 in Serie B.\nCarriera.\nDal 1993-1994 al 1995-1996 milita nel in Serie B, dove in tre stagioni non gioca nemmeno una partita. Passa cos\u00ec in prestito al in Serie C2 nel 1996-1997 in cui gioca da titolare, collezionando 31 presenze con 38 reti subite.\nNel 1997-1998 ritorna al (nel frattempo retrocesso in Serie C1), dove assunse il ruolo di portiere di riserva giocando una sola partita. Nella stagione successiva, viene ceduto all'Alzano Virescit nel quale colleziona 34 presenze.\nNella stagione 1999-2000 arriva il salto di categoria, grazie alla storica promozione della piccola societ\u00e0 bergamasca. Il giocatore fa quindi il suo esordio in Serie B il 29 agosto 1999 in Alzano Virescit- (2-1), collezionando nel corso della stagione 38 presenze.\nL'anno successivo passa alla squadra della sua citt\u00e0 natale, il , ma ci rester\u00e0 solamente durante il girone d'andata (11 partite disputate e 23 reti subite), per poi passare in prestito al nel gennaio 2001, qui colleziona 15 presenze con 28 reti subite.\nNella stagione 2001-2002 viene chiamato dall'Atalanta a giocare in Serie A. Tuttavia al primo anno con i nerazzurri non gioca alcuna partita. Per tre stagioni resta uno dei due portieri di riserva della societ\u00e0 orobica. Esordisce nella massima serie nella sua unica presenza durante la stagione 2002-2003 in Atalanta-Inter (1-1), al posto dello squalificato Massimo Taibi, salvando il risultato in diverse occasioni. Tuttavia a fine anno l'Atalanta retrocede in Serie B e nella stagione 2003-2004 gioca due partite.\nNella seconda parte della stagione di Serie A 2004-2005 l'allenatore Delio Rossi decide di schierare Calderoni come primo portiere della squadra al posto di Massimo Taibi, contribuendo alla serie di vittorie che permettono all'Atalanta di chiudere il campionato in fase di rimonta ma con la retrocessione in Serie B.\nGioca da titolare le due stagioni successive: nel 2005-2006 vince il campionato di Serie B giocando 39 partite e subendo 36 reti, mentre nel 2006-2007 difende la porta atalantina in Serie A, disputando 37 partite, subendo 50 reti.\nNell'estate del 2007 viene acquistato a titolo definitivo dal Treviso in Serie B. L'11 luglio 2008 diventa ufficialmente un giocatore del Torino.\nIl 1\u00ba febbraio 2010 viene acquistato a titolo definitivo dalla . In campionato disputa 19 partite e a fine stagione si svincola.\nIl 29 settembre 2010 firma un contratto della durata di due anni con l'Atletico Roma. Ha esordito il 3 ottobre nella sfida di campionato contro la Lucchese, vinta dall'Atletico Roma (2-0).\nIl 7 gennaio 2011 viene acquistato in prestito dal , squadra in cui ha iniziato la sua carriera. Nell'estate del 2011, a seguito del fallimento dell'Atletico Roma rimane svincolato, per poi tornare a vestire la maglia del il 2 settembre 2011, con la quale si legher\u00e0 fino a giugno 2012.\nDopo essere rimasto svincolato, il 5 febbraio 2013 firma un contratto fino al 30 giugno con il Padova. Viene convocato per la prima volta il 16 febbraio per la sfida contro la persa dai biancoscudati (2-1); tuttavia nel corso della stagione non scende mai in campo.\nIl 30 agosto 2013 passa a titolo definitivo alla Juve Stabia in Serie B dopo essere rimasto ancora una volta svincolato. Poi il 21 settembre, fa il suo esordio stagionale contro il Cittadella (partita terminata 2-0 per le vespe stabiesi). Il 15 gennaio 2014 rescinde anticipatamente il contratto con gli stabiesi, rimanendo svincolato. Il giorno successivo firma per la , scendendo cos\u00ec di categoria per giocare. Il 10 marzo 2015 risolve in anticipo il contratto che lo lega alla societ\u00e0 toscana fino al giugno seguente, dopo aver perso per 1-5 il match del 7 marzo 2015 contro il Teramo Calcio (la Carrarese era in vantaggio 1-0 al termine del primo tempo).\nIl 16 luglio 2015 si trasferisce alla Ribelle, formazione militante in Serie D. Dopo il ritiro, avvenuto al termine della stagione, ha iniziato a gestire insieme alla moglie uno stabilimento balneare a Cervia. Nella stagione 2018-2019 torna sui suoi passi e ricomincia a giocare in Promozione con la maglia del Ronco Edelweiss di Forl\u00ec, conquistando il salto in Eccellenza.\nStatistiche.\nPresenze e reti nei club.\n\"Statistiche aggiornate al 26 dicembre 2013.\""}
{"id": "210803", "revid": "285333", "url": "https://it.wikipedia.org/wiki?curid=210803", "title": "Joe Quesada", "text": "\u00c8 conosciuto anche come Joey Q.\nScrittore e disegnatore.\nQuesada esordisce come disegnatore nei primi anni novanta alla Valiant Comics, con le serie \"X-O Manowar\" e \"Ninjak\". Poco dopo crea insieme con Dennis O'Neil Azrael, per la DC Comics.\nPi\u00f9 tardi fond\u00f2 la sua casa editrice, la Event Comics, e cre\u00f2 Ash, un vigile del fuoco con superpoteri. Dopo la Event stipul\u00f2 nel 1998 un contratto con la Marvel Comics per realizzare numerosi albi, per i quali fu fondata appositamente l'etichetta \"Marvel Knights\".\nGrazie al successo di questa linea Quesada fin\u00ec per assumere un ruolo pi\u00f9 manageriale all'interno della Marvel, divenendo \"Editor-in-Chief\" (supervisore capo o direttore editoriale) di tutte le testate dell'editore nel 2000.\nDa quando divenne \"Editor-in-Chief\" le sue tavole e le sue sceneggiature spesso furono consegnate con grande ritardo, in particolare nei casi di \"Daredevil: Father\" e \"NYX\"; Quesada addusse le sue accresciute responsabilit\u00e0 di manager come causa dei suoi ritardi, ma \u00e8 ancora fortemente criticato per la scarsa puntualit\u00e0.\n\"Editor-in-Chief\" alla Marvel Comics.\nJoe Quesada \u00e8 diventato famoso come \"Editor-in-Chief\" della Marvel Comics. Ha conseguito questa posizione nel 2000, rimpiazzando Bob Harras. In questo ruolo per uno dei due principali editori dell'industria del fumetto mondiale, le sue decisioni sono state e sono molto influenti. \u00c8 stato sottoposto sia a molti elogi che molte critiche per il suo operato.\nQuesada divenne \"Editor-in-Chief\" nello stesso periodo in cui Bill Jemas divenne presidente della Marvel, ma quando Jemas fu licenziato Quesada rimase.\nA Quesada \u00e8 riconosciuto il merito di aver riportato in auge la Marvel dopo la bancarotta e la crisi di vendite alla fine degli anni novanta. Restitu\u00ec alla \"Casa delle Idee\" (cos\u00ec viene anche chiamata la Marvel) la posizione di \"leader\" del mercato, tagliando drasticamente titoli che non vendevano e rilanciando, con diverse iniziative e l'arruolamento degli autori pi\u00f9 prestigiosi, le serie cardine dell'Universo Marvel e progetti innovativi (come l'universo Ultimate). Nel corso degli anni novanta la Marvel invece aveva seguito una politica differente, puntando sulla fama dei suoi principali personaggi, trascurando l'importanza degli autori.\nQuesada diresse la crescita della Marvel come marchio dell'industria dell'intrattenimento al di fuori del campo dei fumetti con film come X-Men e Spider-Man. L'orientamento di Quesada fu di provare a convertire la Marvel dall'essere un'impresa dedicata esclusivamente ai fumetti in un'impresa dell'intrattenimento in generale.\nJoe Quesada non ama affatto le morti nei fumetti e impose all'inizio del suo mandato una sospensione del recupero dei personaggi morti. Come prima cosa imped\u00ec a Chris Claremont di far risorgere immediatamente Psylocke, uccisa nel 2001. Comunque, nel tempo, la sua \"moratoria\" si fece pi\u00f9 morbida e pi\u00f9 personaggi risorsero, come la stessa Psylocke nel 2005. In alcune sue dichiarazioni rilasciate sul \"forum\" internet \"The Unreachable Star\" nell'agosto 2004 ha spiegato che non c'\u00e8 una vera e propria politica ufficiale di restrizione delle resurrezioni (\"Dead Means Dead\" \"policy\", in italiano si pu\u00f2 rendere con \"Morto Resta Morto\"), affermando invece, a proposito del ritorno di Psylocke e Colosso, che le regole per la resurrezione dei personaggi trapassati erano di esaminare le circostanze della morte di ciascuno e che questo tipo di eventi doveva essere richiesto dallo svolgimento delle trame, non essere usato per far salire le vendite. Il tutto deve avere un motivo logico e una spiegazione convincente, essere chiaramente pianificato ed essere sensato perch\u00e9 possa avvenire. Per esempio, nelle parole di Quesada, la morte di Psylocke non \u00e8 una \"morte classica\", cio\u00e8 una di quelle morti irreversibili (cita ad esempio Gwen Stacy, la defunta fidanzata di Peter Parker) secondo la sua linea, ma la sua resurrezione alla fine \u00e8 stata consentita perch\u00e9 consentiva di approfondire il personaggio, ovvero c'era una ragione narrativa per consentirla. A proposito del ritorno di Colosso invece il pensiero del supervisore capo \u00e8 questo: Joss Whedon \u00e8 stato capace di azzeccare spiegazioni logiche con il suo ritorno di Colosso - sacrificatosi anni addietro per fermare il Virus Legacy - riguardo al perch\u00e9 il personaggio dovrebbe essere ancora vivo e alle ragioni alla base di un suo rientro.\nJoe Quesada inizialmente ha inoltre posto al bando le note a pi\u00e8 di pagina (rimandi a storie precedenti), sebbene come nel caso delle morti anche questo bando si sia allentato in tempi pi\u00f9 recenti. Altra cosa a lui sgradita su cui \u00e8 intervenuto \u00e8 la numerazione degli albi. In casi come \"La rinascita degli eroi\" infatti la Marvel (sotto la direzione di Bob Harras) aveva fatto ripartire dal numero uno le sue pi\u00f9 celebri testate (quelle dedicate ai principali eroi come Uomo Ragno, Fantastici Quattro e Vendicatori), mentre sotto la sua gestione fu ripristinata la numerazione originale. Ci\u00f2 malgrado sotto di lui ci sono stati alcuni rilanci dal numero uno come \"New Avengers\", che sostituisce la tradizionale testata dedicata al supergruppo.\nJoe Quesada \u00e8 stato tra i principali artefici della creazione di tre \"etichette\" di successo:\nQuesada ha sostenuto di non essere personalmente a favore dei contratti in esclusiva per gli autori in luogo del libero professionismo, sia con la Marvel sia con la DC, sebbene capisca che \u00e8 il modo in cui funziona il mercato nel periodo in cui egli si trova ad operare.\nDurante la gestione di Quesada la Marvel si \u00e8 mossa nell'aggressivo mercato dei \"trade paperback\", la qual cosa \u00e8 stata criticata da alcuni perch\u00e9 avrebbe danneggiato il commercio degli albi tradizionali. D'altro canto, questo permette ai nuovi lettori di recuperare velocemente e facilmente una storia completa e avvicinarsi a una serie favorendone l'acquisto e le vendite. La Marvel ha inoltre precorso i tempi nella pubblicazione di raccolte giganti (volumi di tre, quattro o pi\u00f9 centinaia di pagine) con copertina cartonata, elogiate per la qualit\u00e0 editoriale e i contenuti.\nSeguendo la tradizione della rubrica di Stan Lee \"Stan's Soapbox\", Joe Quesada scriveva un redazionale mensile, che appare nella maggior parte dei fumetti pubblicati dalla Marvel Comics, intitolato \"Cup o' Joe\" in cui illustra e spiega le novit\u00e0 e le scelte editoriali.\nAll'inizio del 2011 Quesada ha ricevuto l'incarico dalla Marvel di occuparsi maggiormente della parte relativa alla produzione di film, serie TV, merchandising e simili in qualit\u00e0 di \"Chief Creative Officer\"; \u00e8 stato sostituito da Axel Alonso come \"Editor-in-Chief\"."}
{"id": "210808", "revid": "111373", "url": "https://it.wikipedia.org/wiki?curid=210808", "title": "Suhr", "text": "Suhr (toponimo tedesco) \u00e8 un comune svizzero di 10\u00a0130 abitanti del Canton Argovia, nel distretto di Aarau.\nStoria.\nDal suo territorio nel 1810 furono scorporate le localit\u00e0 di Buchs e Rohr, divenute comuni autonomi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSuhr \u00e8 servito dall'omonima stazione sulla ferrovia Zofingen-Wettingen e sulla Wynental- und Suhrentalbahn (linea S14 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Suhr si trova lo Stadion Br\u00fcgglifeld, lo stadio della citt\u00e0 di Aarau."}
{"id": "210819", "revid": "110157", "url": "https://it.wikipedia.org/wiki?curid=210819", "title": "Brunegg", "text": "Brunegg (toponimo tedesco) \u00e8 un comune svizzero di 810 abitanti del Canton Argovia, nel distretto di Lenzburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210827", "revid": "104458", "url": "https://it.wikipedia.org/wiki?curid=210827", "title": "Birr (Svizzera)", "text": "Birr (toponimo tedesco) \u00e8 un comune svizzero di 4\u00a0444 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBirr \u00e8 servito dall'omonima stazione sulla ferrovia Zurigo-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210836", "revid": "104458", "url": "https://it.wikipedia.org/wiki?curid=210836", "title": "Birrhard", "text": "Birrhard (toponimo tedesco) \u00e8 un comune svizzero di 705 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210839", "revid": "182193", "url": "https://it.wikipedia.org/wiki?curid=210839", "title": "Football Club Bolzano 1996", "text": "Il Football Club Bolzano 1996 (abbreviato F.C. Bolzano e noto semplicemente come Bolzano) \u00e8 stata una societ\u00e0 calcistica e di calcio a 5 italiana con sede nella citt\u00e0 di Bolzano.\nFondata come solo club calcistico nel 1931 e noto con la suddetta denominazione a partire dal 1996, nel corso della sua storia ha diversificato le proprie attivit\u00e0, occupandosi anche di altri sport. Insieme al , \u00e8 l'unico club del Trentino-Alto Adige ad aver militato in seconda divisione italiana: \u00e8 pertanto, a livello storico, la societ\u00e0 pi\u00f9 prestigiosa della provincia di Bolzano.\nNel 2015 il Bolzano ha avviato il processo di fusione con un'altra squadra cittadina, l\"Associazione Sportiva Dilettantistica Virtus Don Bosco\", andando a costituire un nuovo club denominato \"Associazione Sportiva Dilettantistica Calcio Virtus Bolzano\" (abbreviato \"ASDC Virtus Bolzano\" o \"AC Virtus Bolzano\").\nDopo un ulteriore anno di attivit\u00e0 autonoma senza una prima squadra (quindi nel settore giovanile, nel calcio a 5 e nel calcio per disabili), nel 2017 il club \u00e8 definitivamente confluito nella Virtus Bolzano e ha cessato di esistere.\nStoria.\nL'A.C. Bolzano.\nLa societ\u00e0 venne fondata come \"Associazione Calcio Bolzano\" nel 1931. Nel 1947 la squadra venne promossa in Serie B (girone B), categoria che riusc\u00ec a mantenere solo per una sola stagione, ma la societ\u00e0 entr\u00f2 nella storia del calcio italiano.\nNel 1959-60 il Bolzano and\u00f2 molto vicino ad una nuova promozione in B, arrivando per\u00f2 secondo, dietro di un solo punto alla Pro Patria. Nel 1996 cambia denominazione in \"Football Club Bolzano 1996\".\nDal 2000 al 2006.\nNel campionato d'Eccellenza 2000-01 il Bolzano si classifica quarto con 55 punti, dietro a Rovereto (63 punti), Arco (57) e Mezzocorona (56).\nL'anno successivo, sempre in Eccellenza, il Bolzano giunge nuovamente quarto dietro all'imbattuto Mezzocorona, all'Arco e al Comano Fiav\u00e8. Nel 2002-03 il Bolzano vince il torneo chiudendo a 58 punti, 7 in pi\u00f9 di Porfido Albiano e Brixen.\nIl ritorno del Bolzano in Serie D (stagione 2003-04) coincide con un'immediata retrocessione in Eccellenza. La squadra, giunta quindicesima, perde ai play-out con lo Jesolo; viene tuttavia riammessa durante l'estate. Nella stagione 2004-05 i biancorossi terminano il girone D di Serie D all'undicesimo posto, con 41 punti, ottenendo cos\u00ec la salvezza.\nNella stagione successiva, la 2005-06, il Bolzano conclude in quarta posizione, perdendo nella semifinale dei play-off contro la Sambonifacese. In Coppa Italia Serie D la squadra raggiunge i quarti di finale, dove viene sconfitta dal .\nDal 2006 al 2015.\nNella stagione 2006-07, la squadra termina la stagione al quindicesimo posto, finendo ai play-out. Qui incontra la Sanvitese: all'andata, in casa, gli altoatesini vincono 3-0, ma al ritorno a San Vito al Tagliamento perdono 1-4 e retrocedono in Eccellenza visto il peggior piazzamento in classifica (37 punti contro i 38 dei friulani). La squadra termina inoltre il campionato con il secondo peggior attacco del girone, con solo 32 gol realizzati.\nDurante l'estate 2007, il presidente del club Franco Murano propone alla dirigenza S\u00fcdtirol-Alto Adige una fusione, al fine di riportare il Bolzano in C2 e di permettere al S\u00fcdtirol-Alto Adige di iscriversi al campionato trasferendo la sede da Bressanone a Bolzano (dato che il locale Stadio Druso era l'unico impianto altoatesino omologato per la Serie C2). La trattativa non and\u00f2 per\u00f2 a buon fine e le due squadre restarono separate, con il S\u00fcdtirol comunque in grado di iscriversi alla quarta serie.\nIl Bolzano gioca cos\u00ec la stagione 2007-08 in Eccellenza, vincendo il campionato e tornando cos\u00ec in Serie D dopo solo una stagione. La promozione matematica viene ottenuta il 4 maggio 2008 grazie alla vittoria sul campo dell'Arco per 0-2. Nello stesso anno il club esce agli ottavi dalla Coppa Italia regionale.\nLa stagione successiva per\u00f2 non \u00e8 fortunata per la matricola altoatesina, che retrocede in Eccellenza dopo essersi classificata all'ultimo posto nella classifica del proprio girone con 21 punti all'attivo. Nell'estate 2009 il presidente Murano cerc\u00f2 di ottenerne il ripescaggio, ma la squadra non venne inserita nelle graduatorie.\nNella stagione 2009-10 la squadra bianco-rossa partecipa nuovamente al campionato di Eccellenza, ove trova i rivali del , anch'essi retrocessi dalla Serie D. Mentre i trentini vincono il girone davanti al \"Fersina\", il Bolzano si salva all'ultima giornata andando a vincere 2 a 0 sul campo di Appiano.\nNella stagione 2010-11 la squadra bianco-rossa partecipa nuovamente al campionato di Eccellenza, che viene vinto dall'ASC St. Georgen. La rosa del Bolzano si rivela invece non all'altezza del campionato, che si conclude con l'ultimo posto in classifica e la retrocessione in Promozione.\nNella stagione 2011-2012 i biancorossi disputano il campionato di Promozione gestito dal Comitato Autonomo di Bolzano. A fine 2011 il presidente Murano ha stretto un accordo di collaborazione fra la sua societ\u00e0 e la . Dopo un solo anno di Promozione il Bolzano ritorna in Eccellenza assieme al San Martino in Passiria. Nella stagione 2012-2013, dopo una partenza molto negativa con sei sconfitte nelle prime sette partite, il Bolzano (grazie anche all'inserimento del forte centrocampista ivoriano Adama Dosso) sembra riprendersi con un filotto di sette risultati utili consecutivi spinge la compagine biancorossa fino a met\u00e0 classifica. Poi, per\u00f2, la squadra risprofonda nei propri limiti, chiudendo il girone d'andata con tre sconfitte consecutive, di cui due sul proprio campo. Nel girone di ritorno arrivano tanti pareggi e le poche vittorie conseguite non bastano a far s\u00ec che la gloriosa squadra bolzanina non retroceda nuovamente nel girone altoatesino di Promozione, ove successivamente milita fino alla stagione 2014-2015.\nLo scioglimento e la nascita della Virtus Bolzano.\nNell'agosto 2015, dopo aver concluso al 10\u00ba posto il girone bolzanino di Promozione 2014-2015, la dirigenza del F.C. Bolzano 1996 decide di fondere il club con l'Associazione Sportiva Virtus Don Bosco (squadra fondata nel 1945 e basata nell'omonimo quartiere bolzanino), militante in Eccellenza. Dall'accordo nasce un nuovo club denominato \"Associazione Sportiva Dilettantistica Calcio Virtus Bolzano\", che adotta come colori sociali il bianco, il rosso e il verde (fondendo le tinte bianco-rosse del Bolzano e bianco-verdi del Don Bosco) e si iscrive al campionato di Eccellenza Trentino-Alto Adige 2015-2016. Ne viene nominato presidente l'ex hockeista Robert Oberrauch (proveniente dai quadri dirigenti della Virtus Don Bosco), mentre Franco Murano (presidente del Bolzano) e Roberto Zanin (co-patr\u00f2n della Virtus) entrano nell'organigramma rispettivamente come amministratore delegato e vicepresidente. Allenatore della prima squadra diventa Paolo Tornatore (che gi\u00e0 sedeva sulla panchina del Don Bosco dalle ultime quattro giornate del campionato 2014-2015). I marchi della Virtus Don Bosco e del FC Bolzano continuano tuttavia ad esistere, connotando i rispettivi settori giovanili (che rimangono inizialmente separati) e - per quanto riguarda i biancorossi - anche le attivit\u00e0 nei campionati nazionali di calcio a 5 e la scuola calcio per disabili (con la squadra \"Yankees Bolzano 96\").\nIn campionato la Virtus Bolzano (alla cui guida tecnica, a seguito dell'esonero di Paolo Tornatore all'8\u00aa giornata, arriva Luca Lomi) si propone immediatamente quale squadra di vertice del girone, chiudendo la fase d'andata in testa alla classifica con 9 vittorie, 4 pareggi e 2 sconfitte. Rimasta capolista anche per tutta la durata del girone di ritorno, il 17 aprile 2016, a seguito della vittoria interna per 4-2 contro il Termeno, la Virtus Bolzano conquista matematicamente la promozione in Serie D con una giornata d'anticipo sulla fine della stagione regolare.\nIn Coppa Italia Dilettanti la Virtus riesce a vincere la fase provinciale (prevalendo per 2-1 sull'ASC Sankt Georgen) e successivamente anche il livello regionale (sconfiggendo per 5-3 ai calci di rigore il Mori Santo Stefano), per poi essere eliminata nel triangolare d'apertura della fase nazionale, ove i due pareggi contro i giuliani-carsolini del Vesna (vincitori del girone) e i veneti del Liapiave non bastano per il passaggio ai quarti di finale.\nLa permanenza in Serie D della Virtus Bolzano dura tuttavia solo un anno: ritrovatasi fin dalle prime giornate nelle retrovie del girone B (che la vede opposta a squadre perlopi\u00f9 lombarde), essa chiude la stagione regolare al 17\u00ba posto, retrocedendo immediatamente in Eccellenza. In tale annata si verifica inoltre il completo passaggio delle attivit\u00e0 del FC Bolzano (giovanili e calcio per disabili) in seno alla Virtus, nonch\u00e9 la cessazione del calcio a 5; a stretto giro, con l'uscita dai quadri dirigenti di Franco Murano, si conclude la parabola storica del club biancorosso.\nLa Virtus riprende poi il suo cammino dall'Eccellenza regionale, sotto la guida del tecnico Alfredo Sebastiani: il sodalizio si rivela nuovamente la squadra di punta del torneo, che riesce a vincere matematicamente gi\u00e0 il 15 aprile 2018, grazie alla vittoria per 3-0 sul Maia Alta che porta a 13 i punti di vantaggio sul a tre giornate dal termine della stagione regolare.\nInserita nel girone C con altre squadre del Triveneto, nel campionato 2018-2019 la Virtus Bolzano si propone al vertice, qualificandosi per i playoff; pi\u00f9 difficile si rivela l'annata successiva, disputata nuovamente nel girone B, risoltasi comunque col conseguimento della salvezza diretta.\nAltre attivit\u00e0.\nCalcio a 5.\nLa sezione societaria dedicata alla pratica del calcio a 5 \u00e8 stata costituita nell'agosto 2014; la squadra ha debuttato nel campionato provinciale bolzanino di Serie C2 e nella Coppa provinciale, aggiudicandosi ambedue i trofei e acquisendo il diritto a partecipare alla Serie C1 regionale per la stagione 2015-2016, dopo la quale tuttavia la sezione si \u00e8 sciolta.\nYankees Bolzano 96.\nLa squadra degli Yankees Bolzano 96, destinata a promuovere la pratica ludico-sportiva del calcio tra ragazzi di et\u00e0 compresa tra 8 e 15 anni, affetti da disabilit\u00e0 (segnatamente sindrome di Down), \u00e8 stata fondata nel settembre 2012 su iniziativa del presidente Franco Murano e del responsabile delle giovanili Alessandro Varner; dal 2017 la gestione \u00e8 passata in carico alla Virtus Bolzano, che li ha pertanto rinominati \"Yankees Virtus Bolzano\"."}
{"id": "210842", "revid": "104458", "url": "https://it.wikipedia.org/wiki?curid=210842", "title": "Holderbank (Argovia)", "text": "Holderbank (toponimo tedesco) \u00e8 un comune svizzero di 1\u00a0214 abitanti del Canton Argovia, nel distretto di Lenzburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHolderbank \u00e8 servito dall'omonima stazione sulla ferrovia Zurigo-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
