{"id": "234121", "revid": "1498232", "url": "https://it.wikipedia.org/wiki?curid=234121", "title": "IX Giochi paralimpici invernali", "text": "I IX Giochi paralimpici invernali si sono tenuti a Torino dal 10 al 19 marzo 2006. Le gare si sono svolte a Torino e in altre tre localit\u00e0 del Piemonte: Pinerolo, Pragelato e Sestriere. Dal 10 al 26 febbraio si sono tenuti, nella stessa sede, i XX Giochi olimpici invernali.\nIn precedenza l'Italia aveva gi\u00e0 ospitato una manifestazione paralimpica, i I Giochi paralimpici estivi nel 1960 a Roma.\nStoria.\nCerimonia di apertura.\nLa cerimonia di apertura dei IX Giochi paralimpici invernali si \u00e8 tenuta il 10 marzo 2006 18:00 CET (17:00 UTC), presso lo Stadio Olimpico di Torino (ex Stadio Comunale Vittorio Pozzo).\nLa Cerimonia \u00e8 stata ideata e prodotta da Filmmaster Group. Produttore Esecutivo Marco Balich, Produttore Associato e Regista Ric Birch, Autore e Responsabile dei Contenuti Alfredo Accatino, Art Direction Lida Castelli. La produzione della Cerimonia ha coinvolto una squadra di 180 persone di staff e 2100 volontari, tra i quali 400 disabili.\nI diritti televisivi sono stati acquistati in tutti i continenti, compresa l'Africa e, per la prima volta, il Sud America, tanto da far diventare questa edizione, a livello di importanza mediatica, il terzo evento sportivo del 2006, dopo Olimpiade e Mondiali di calcio.\nDurante lo spettacolo, intitolato \"Oltre ogni limite e ogni barriera\", i momenti protocollari della Cerimonia si sono alternati a quadri artistici legati al tema del superamento degli ostacoli e delle divisioni, mescolando danzatori professionisti e dilettanti, abili e disabili. Dopo i discorsi della presidentessa del comitato organizzatore e del presidente del Comitato Paralimpico Internazionale, alle 19:12 CET (18:18 UTC) il Presidente della Repubblica Italiana Carlo Azeglio Ciampi ha dichiarato ufficialmente \"aperti i IX Giochi Paralimpici Invernali di Torino\".\nIl giuramento paralimpico \u00e8 stato pronunciato dallo sciatore alpino Fabrizio Zardini a nome degli atleti.\nGli ultimi tedofori sono stati Aroldo Ruschioni, vincitore di tre medaglie d'oro ai I Giochi Paralimpici estivi che si tennero a Roma nel 1960, e Silvia Battaglio, una bambina torinese non vedente. Ruschioni ha ricevuto la torcia al termine di una \"catena umana\" formata da 39 atleti, uno in rappresentanza di ogni nazione presente ai Giochi.\nLa fiamma paralimpica era stata accessa l'8 marzo con una suggestiva cerimonia, svoltasi in diretta televisiva che univa Roma, Colosseo, con Torino, Porta Palazzo.\nSedi di gara.\nPer le competizioni sono state utilizzate le stesse strutture che hanno ospitato i XX Giochi olimpici invernali. I siti delle gare sono stati:\nMascotte.\nLa mascotte dei Giochi \u00e8 Aster, disegnata da Pedro Albuquerque, stesso disegnatore di Neve e Gliz.\nNazioni partecipanti.\n39 Comitati paralimpici Nazionali erano iscritti ai IX Giochi Paralimpici invernali, per un totale di 486 atleti; ai precedenti Giochi di Salt Lake City 2002 erano presenti 36 nazioni con 430 atleti. La Mongolia e il Messico hanno partecipato alle Paralimpiadi invernali per la prima volta.\nAi IX Giochi paralimpici invernali hanno partecipato 39 delegazioni. Paesi Bassi ed Estonia, entrambi presenti alla precedente edizione, non hanno inviato nessun atleta. Il Messico \u00e8 stato l'unico paese ad essere presente ai Giochi Paralimpici, ma non ai Giochi Olimpici, di Torino 2006.\nLa seguente \u00e8 una lista dei paesi presenti suddivisa per continente, per ognuno \u00e8 indicato tra parentesi il numero di atleti che risultavano iscritti alle gare all'apertura dei Giochi, per un totale di 486 partecipanti.\nMedaglie per sport.\nI vincitori di medaglie nei diversi sport:"}
{"id": "234122", "revid": "438678", "url": "https://it.wikipedia.org/wiki?curid=234122", "title": "Il messicano (film 1950)", "text": "Il messicano (\"Right Cross\") \u00e8 un film del 1950 diretto da John Sturges.\nTrama.\nUn campione di pugilato dei pesi medi \u00e8 all'orlo del tracollo della sua carriera, non volendosi ritirare cerca incontri facili, licenzia il suo manager che \u00e8 anche il padre della sua compagna. Lasciato da amici e della compagna perder\u00e0 l'incontro successivo. Solo dopo una lotta con un giornalista, si calmer\u00e0 comprendendo cosa avesse perso, riuscendo poi a far pace con tutti.\nProduzione.\nIl film venne prodotto dalla Metro-Goldwyn-Mayer.\nDouglas Shearer cur\u00f2 la registrazione del sonoro con il sistema monofonico Western Electric Sound System.\nDistribuzione.\nIl film venne inizialmente distribuito dalla stessa Metro-Goldwyn-Mayer e per quanto riguarda le edizioni video (in entrambi i supporti DVD e VHS) fu la Hosh Posh Video ad occuparsene.\nData di uscita.\nLa pellicola usc\u00ec nei cinema di diversi paesi, fra cui:"}
{"id": "234123", "revid": "438678", "url": "https://it.wikipedia.org/wiki?curid=234123", "title": "Il messicano (film 1970)", "text": "Il messicano \u00e8 un film del 1970, diretto dal regista Felipe Cazals."}
{"id": "234124", "revid": "767487", "url": "https://it.wikipedia.org/wiki?curid=234124", "title": "Il milione (film 1920)", "text": "Il milione \u00e8 un film del 1920 diretto da Mario Bonnard."}
{"id": "234125", "revid": "767487", "url": "https://it.wikipedia.org/wiki?curid=234125", "title": "Il milione (film 1931)", "text": "Il milione (\"Le Million\") \u00e8 un film del 1931, diretto da Ren\u00e9 Clair.\nTrama.\nLa storia \u00e8 raccontata da un rigattiere, che tutti chiamano P\u00e8re La Tulipe.\nMichel \u00e8 un artista squattrinato che vive nella soffitta di un edificio parigino, in compagnia di Prosper, scultore e B\u00e9atrice, ballerina. Anche se impegnato con B\u00e9atrice, corteggiata anche da Prosper, Michel flirta con una bella americana, Wanda.\nInseguito dai creditori, la lattaia, il macellaio, il fornaio, viene a sapere che il suo biglietto della lotteria ha vinto un milione. Il biglietto per\u00f2 lo ha infilato in una tasca della giacca, e la giacca l'ha lasciata in camera di B\u00e9atrice. Purtroppo un ladro, inseguito dalla polizia, \u00e8 entrato nell'appartamento di B\u00e9atrice e, per fuggire, ha preso la giacca vecchia di Michel e poi l'ha portata nella bottega di La Tulipe. Costui vende la giacca ad un tenore dell'Op\u00e9ra-Lirique, Sopranelli, in cerca di un costume per il suo ruolo nel melodramma \"Les boh\u00e9miens\".\nMichel, Prosper, le ragazze, La Tulipe si precipitano allora in teatro. Sopranelli \u00e8 in scena e indossa la giacca. Ad un certo punto se la sfila e la getta dietro le quinte: quando la recupera se la trova priva delle maniche.\nRecuperata la preziosa giacca, dopo parecchie vicissitudini, ci si accorge che non v'\u00e8 traccia del biglietto n. 2029. La chiave del mistero \u00e8 nelle mani di La Tulipe.\nProduzione.\nSoggetto.\n\"Il milione\" \u00e8 tratto da un lavoro teatrale di Georges Berr e Marcel Guillemaud andato in scena in prima a Parigi l'11 novembre 1910. La commedia era gi\u00e0 stata adattata per il cinema nel 1914 negli Stati Uniti dalla Famous Players Film Company che ne aveva tratto il film \"The Million\" diretto da Thomas N. Heffron.\nSonoro.\nIl film \u00e8 una commedia musicale:\nDistribuzione.\nEdizione italiana.\nL'edizione italiana del film \u00e8 a cura di Giorgio Mannini e il doppiaggio (noto come uno dei primi realizzati in Italia, nonch\u00e9 tra i pi\u00f9 antichi tuttora reperibili) fu eseguito negli stabilimenti della Caesar Film. Le canzoni furono mantenute in francese.\nAccoglienza.\nCritica.\nGiovanna Grignaffini:\nGeorges Sadoul:\nCinema e teatro.\n\"Una assoluta artificialit\u00e0 caratterizza l'universo del film\" (Giovanna Grignaffini):\nIn una celebre sequenza, al duetto d'amore recitato sulla scena dal tenore e dal soprano, si sovrappone, dietro le quinte, quello vero di B\u00e9atrice e Michel. I personaggi reali tuttavia ripetono gli stessi dialoghi e si muovono anch'essi sotto una luna di cartone e sotto una pioggia di fiori di carta."}
{"id": "234126", "revid": "767487", "url": "https://it.wikipedia.org/wiki?curid=234126", "title": "Il momento di uccidere (film 1968)", "text": "Il momento di uccidere \u00e8 un film del 1968, diretto da Giuliano Carnimeo.\nTrama.\nI due pistoleri Lord e Bull sono alla ricerca di 500.000 dollari nascosti dalla Confederazione sudista, ma contro di loro c'\u00e8 la potente famiglia Forrester."}
{"id": "234128", "revid": "767487", "url": "https://it.wikipedia.org/wiki?curid=234128", "title": "Il momento di uccidere (film 1996)", "text": "Il momento di uccidere (\"A Time to Kill\") \u00e8 un film del 1996 diretto da Joel Schumacher, con protagonisti Sandra Bullock, Matthew McConaughey, Samuel L. Jackson e Kevin Spacey, tratto dall'omonimo romanzo di John Grisham.\nTra gli altri interpreti troviamo Ashley Judd, Kiefer Sutherland, Donald Sutherland, Brenda Fricker, Oliver Platt e Charles S. Dutton.\nTrama.\nMississippi. Due bianchi razzisti, Billy Ray Cobb e James Louis 'Pete' Willard, sequestrano e stuprano Tonia, una delle figlie di Carl Lee, un operaio afroamericano di bassa estrazione sociale, quindi, convinti di averla uccisa, la gettano da un ponte. La bambina per\u00f2 sopravvive, e i due vengono arrestati, ma nel corso di un colloquio con il suo amico Jake Brigance, un avvocato difensore alle prime armi favorevole alla pena di morte, Carl viene a sapere che quasi sicuramente i due se la caveranno con una condanna leggera. Carl decide quindi di farsi giustizia da solo, e il giorno dell'udienza uccide a colpi di mitragliatrice Billy e James all'ingresso del tribunale, ferendo gravemente anche uno degli assistenti dello sceriffo.\nCarl viene quindi arrestato e accusato di omicidio, e nomina Jake come suo difensore, il quale ottiene l'aiuto della giovane studentessa di legge Ellen Roark. La strategia difensiva preparata da Jake punta a far ottenere a Carl l'assoluzione tramite un riconoscimento di infermit\u00e0 mentale, ma fin dalle prime battute l'avvocato si trova a dover fare i conti, oltre che con il potente procuratore Buckley, anche con l'atteggiamento ostile del giudice Noose, e sia il tentativo di ricorrere alla legittima suspicione che quello di pilotare la scelta della giuria per averne una a lui favorevole si rivelano infruttuosi.\nIl processo ed i suoi retroscena generano un grande interesse a livello nazionale, ma danno vita anche ad un violento scontro tra la popolazione afroamericana e i seguaci del Ku Klux Klan, al punto da richiedere l'intervento della Guardia Nazionale per mantenere l'ordine e mettere in serio pericolo la vita di Jake e dei suoi collaboratori.\nProduzione.\nJohn Grisham ha lavorato con il regista Joel Schumacher. Prima che la parte di Jake Brigance andasse a Matthew McConaughey, altri attori, come Val Kilmer, John Cusack, Robert Downey Jr., Aidan Quinn e Brad Pitt, furono presi in considerazione. Woody Harrelson aveva fatto pressioni per la parte e Kevin Costner \u00e8 stato vicino ad essere nel cast, ma lo stesso Grisham ha rifiutato la proposta di Costner, perch\u00e9 l'attore voleva il controllo completo del progetto.\nMcConaughey era originariamente intenzionato ad interpretare Freddie Lee Cobb, ma Joel Schumacher lo convinse a fare un provino per la parte di Jake Brigance. Schumacher, filmato il provino, decise che McConaughey era adatto per la parte. Bruce Dern era la scelta iniziale per il ruolo del Giudice Omar Noose. Tuttavia, Patrick McGoohan \u00e8 stato scelto quando Dern si \u00e8 reso non disponibile. Questo film \u00e8 stato il secondo che vede lavorare fianco a fianco Donald Sutherland ed il figlio Kiefer Sutherland.\nAccoglienza.\nIncassi.\nIl film ottenne buoni risultati al box office, guadagnando oltre 108.750.000 di dollari sul mercato statunitense, e 43.500.000 all'estero, raggiungendo un incasso globale di circa 152.250.000 dollari.\nCritica.\nIl film ha ricevuto recensioni positive soprattutto da parte della critica, guadagnandosi il 69% su Rotten Tomatoes, basato su 48 recensioni, ed un punteggio di 54 su 100 su Metacritic, basato su 21 giudizi."}
{"id": "234129", "revid": "438678", "url": "https://it.wikipedia.org/wiki?curid=234129", "title": "Il mostro (film 1977)", "text": "Il mostro \u00e8 un film italiano del 1977, diretto da Luigi Zampa.\nTrama.\nValerio Barigozzi \u00e8 un cronista fallito, con un matrimonio a pezzi alle spalle e un figlio adolescente e introverso, Luca, che preferirebbe vivere con il padre, se questi non si trovasse troppo in difficolt\u00e0 economiche per accoglierlo in casa. La moglie gli rinfaccia spesso questa situazione ed anche al lavoro non gode della piena stima di colleghi e superiori, bench\u00e9 si ritenga in possesso di capacit\u00e0 giornalistiche delle quali non ha ancora avuto modo di valorizzare debitamente.\nRitrovatosi dunque sempre in bolletta, per sbarcare il lunario Barigozzi \u00e8 ridotto a rispondere alla posta delle lettrici di una rubrica sentimentale di un grande giornale romano ed a scrivere romanzetti gialli sotto pseudonimo, con una scrivania posta vicina ai servizi igienici. Un giorno riceve una lettera anonima che gli preannuncia l'assassinio di \"Nonno Gustavo\", un noto conduttore televisivo di programmi per ragazzi. L'omicidio viene effettivamente commesso e Barigozzi, che s'era recato sul posto per parlare con la potenziale vittima, \u00e8 il primo a scoprirne il cadavere ma, senza una prova dell'esclusiva, non viene preso in considerazione dal direttore del giornale per cui lavora. Il modus operandi del killer \u00e8 di sfondare il cranio della vittima a colpi di martello per poi tracciare una V sul volto con un rossetto.\nL'occasione si presenta subito dopo, quando il misterioso assassino, che si firma \"il mostro\", gli preannuncia l'uccisione di Gigi Valli, un portiere di una squadra di calcio. Questa volta sfrutta l'occasione e si reca al campo di allenamento munito di macchina fotografica. Quando lo sportivo viene massacrato a colpi di martello, il giornalista riesce a fare lo scoop della sua vita. Inizia quindi una rapida ascesa nel mondo del giornalismo grazie ai suoi sorprendenti articoli, coi quali permette alte tirature al giornale in cui lavora e guadagnandosi la stima e la fiducia di Giorgio, il figlio del direttore. Nel frattempo si rimette economicamente sia grazie all'ingaggio da inviato, ma anche per gli sponsor fra cui Baruffi, il proprietario della fabbrica di cosmetici che produce il rossetto usato dall'assassino, e Dina, una cantante che sta incidendo una nuova canzone che ha a che fare con il mostro.\nL'uomo sfrutta con cinismo questo stato di cose, senza farsi scrupoli morali, n\u00e9 interrogarsi sulle possibili conseguenze derivanti dai suoi legami con il mostro. Quest'ultimo, nel frattempo, colpisce ancora uccidendo il direttore del giornale e successivamente la cantante Dina, con la quale Barigozzi stava intrattenendo una relazione. Troppi indizi finiscono per fare cadere i sospetti della polizia proprio su di lui, che viene arrestato. Durante la prigionia, il giornalista ha il tempo per riflettere sugli avvenimenti e intuisce che il mostro vive proprio a casa sua; scopre infatti che le lettere anonime sono state redatte con la sua macchina da scrivere. Inizialmente crede che la responsabile dei delitti sia l'ex moglie Anna, che avrebbe agito con il proposito di distruggergli la carriera. Riesce, cos\u00ec, a convincere il commissario della colpevolezza della donna che viene uccisa dalla polizia durante l'operazione di cattura, colta mentre tenta di fare del male al figlio Luca.\nBarigozzi viene quindi scagionato e pu\u00f2 finalmente andare a vivere con suo figlio in una casa nuova. Mentre sta riponendo dei libri in una scatola, alcuni cadono a terra scoprendo le fotografie autografate di nonno Gustavo, di Gigi Valli e della cantante Dina. A quel punto Barigozzi capisce che in realt\u00e0 il serial killer \u00e8 suo figlio Luca. Il ragazzo, influenzato dai discorsi frustrati del padre, aveva iniziato a uccidere per dare una spinta alla sua carriera. Il giornalista capisce di avere sbagliato tutto, avendo con il suo comportamento e la sua condotta fatto nascere nel figlio una personalit\u00e0 mostruosa e criminale. Luca, che s'accorge della delusione del padre stampatagli in faccia, ha paura di finire in prigione; gli chiede di firmargli il libretto delle giustificazioni per rientrare a scuola il giorno dopo mentre nasconde il martello usato per gli altri omicidi. Barigozzi capisce tutto: prende in mano il libretto e abbassa la testa per compilare la giustificazione attendendo il proprio destino.\nColonna sonora.\nNella colonna sonora del film \u00e8 presente la canzone \"Se piangi, che fai?\", scritta dal duo Federesco-Morricone e cantata da Rita Monico."}
{"id": "234130", "revid": "767487", "url": "https://it.wikipedia.org/wiki?curid=234130", "title": "Il mostro (film 1994)", "text": "Il mostro \u00e8 un film del 1994, diretto da Roberto Benigni e basato sulla sceneggiatura scritta dallo stesso Benigni in collaborazione con Vincenzo Cerami.\nTrama.\nIn una zona della periferia romana, da alcuni anni si verificano diversi omicidi, che a giudicare dai luoghi dove avvengono e dalle tecniche utilizzate per compierli, si pensa siano opera dello stesso criminale, definito il \u201cmostro\u201d. A causa di una serie di equivoci assurdi e paradossali, i sospetti ricadono su Loris, un quarantenne disoccupato che si arrangia facendo diversi lavoretti part-time.\nLa polizia, per scoprire se sia realmente lui il misterioso assassino, impiega Jessica, una giovane e bella poliziotta, incaricandola di provocarlo sessualmente, nella speranza che questi si abbandoni alle sue tendenze psicopatiche, per poterlo cogliere con le mani nel sacco. Con uno stratagemma, la donna riesce ad introdursi nell'abitazione di Loris e a convincerlo a farla venire ad abitare l\u00ec come coinquilina; comincia cos\u00ec la sua missione, provocando Loris nei modi pi\u00f9 svariati ed estremi, ma, stranamente, grazie al consiglio del suo amico Pascucci, Loris non reagisce in modo aggressivo a tutte queste provocazioni, pur subendo il fascino dell'avvenente Jessica, la quale comincia dunque a sospettare che questi non abbia niente a che fare con i delitti perpetrati dal mostro e lo riferisce ai suoi superiori. Ma questi, ancora convinti che Loris sia colpevole, non la ascoltano, e appena si verifica un ennesimo omicidio, decidono di arrestare il sospettato.\nVenuto a sapere di essere ricercato, Loris, per sfuggire alla polizia che lo sta inseguendo, si va a rifugiare in fretta e furia in casa di un suo amico professore di lingua cinese, presso il quale aveva preso alcune lezioni fino a qualche giorno prima. Scopre cos\u00ec che \u00e8 proprio lui il famigerato \"mostro\" e, un attimo prima di esser ammazzato dallo stesso, viene salvato da Jessica, che nel frattempo ha scoperto anche lei la verit\u00e0 e l'ha comunicata ai suoi superiori.\nUna volta messo finalmente in carcere il famigerato serial killer, Jessica pu\u00f2 svelare a Loris chi \u00e8 realmente; alla fine i due, ormai innamorati, si mettono insieme.\nIncassi.\nUscito il 22 ottobre 1994 nelle sale italiane, la pellicola incass\u00f2 oltre 35 miliardi di lire (circa 18 milioni di euro), risultando campione d'incassi assoluto nella stagione 1994/1995 davanti al disneyano \"Il re leone\" e al film premio Oscar \"Forrest Gump\"."}
{"id": "234131", "revid": "438678", "url": "https://it.wikipedia.org/wiki?curid=234131", "title": "Il padre della sposa (film 1950)", "text": "Il padre della sposa (\"Father of the Bride\") \u00e8 un film del 1950 diretto da Vincente Minnelli.\nClassico della commedia americana, la pellicola \u00e8 stata inserita nel 2000 dall'American Film Institute all'83\u00ba posto della classifica delle cento migliori commedie americane di tutti i tempi.\nNel 1951 venne girato un sequel, \"Pap\u00e0 diventa nonno\", interpretato dallo stesso cast di attori.\nDel film esiste un remake omonimo del 1991 diretto da Charles Shyer ed interpretato da Steve Martin nel ruolo che fu di Spencer Tracy, e una serie televisiva omonima ad esso ispirata.\nTrama.\nLa diciannovenne Carla confessa al padre Sandro di voler sposare il ragazzo di cui si \u00e8 innamorata. L'uomo, oltre alla tristezza per l'imminente distacco dalla figlia, viene travolto dai turbinosi quanto costosi preparativi per le nozze, che coinvolgono invece in maniera entusiastica la moglie.\nDistribuzione.\nDoppiaggio italiano.\nNella versione italiana del film, i nomi dei personaggi sono stati \"italianizzati\". Ad esempio Stanley Banks diventa \"Sandro\", la moglie Ellie diventa \"Lydia\", la figlia Kay \u00e8 doppiata in \"Carla\". Quando Spencer Tracy dice che Buckley, il fidanzato di quest'ultima, ha un brutto nome, in italiano si riferisce al nome \"Poldo\"."}
{"id": "234132", "revid": "767487", "url": "https://it.wikipedia.org/wiki?curid=234132", "title": "Il padre della sposa (film 1991)", "text": "Il padre della sposa (\"Father of the Bride\") \u00e8 un film del 1991, diretto dal regista Charles Shyer, remake dell'omonimo film del 1950 diretto da Vincente Minnelli.\nNel 1995 venne girato il sequel, \"Il padre della sposa 2\".\nTrama.\nGeorge Banks \u00e8 un cittadino americano di classe medio-alta, titolare di un'azienda produttrice di scarpe. La sua vita tranquilla e ordinaria viene sconvolta quando, tornata a casa dopo un dottorato di ricerca post-laurea a Roma, sua figlia ventiduenne Annie sciocca tutti annunciando il suo matrimonio con Bryan McKenzie, esponente di una ricca famiglia. George non riesce a immaginare la sua vita senza la figlia prediletta e comincia cos\u00ec ad assumere atteggiamenti strani ed esagerati, sotto gli occhi esterrefatti di Annie e del futuro genero, della moglie Nina, del figlio minore Matty, e dei futuri consuoceri John e Joanna. La situazione peggiora ancora quando la moglie e la figlia decidono di organizzare il ricevimento in casa, affidando i preparativi delle nozze all'eccentrico coordinatore di matrimoni Franck Eggelhoffer: questi metter\u00e0 a dura prova i nervi di George con il costo in continua crescita del matrimonio, tanto da farlo arrivare a finire in prigione a causa di una scenata in un supermercato per il costo di una confezione di hot-dog. Rendendosi per\u00f2 conto di aver toccato il fondo, George capisce finalmente che sua figlia \u00e8 cresciuta e che sia giunto il momento di lasciarla andare."}
{"id": "234133", "revid": "767487", "url": "https://it.wikipedia.org/wiki?curid=234133", "title": "Il padrone delle ferriere (film 1919)", "text": "Il padrone delle ferriere \u00e8 un film del 1919 diretto da Eugenio Perego. \u00c8 ispirato al romanzo dal titolo \"Le Maitre des Forges\" del 1882 di Georges Ohnet."}
{"id": "234134", "revid": "438678", "url": "https://it.wikipedia.org/wiki?curid=234134", "title": "Il padrone delle ferriere (film 1933)", "text": "Il padrone delle ferriere (\"Le ma\u00eetre de forges\") \u00e8 un film del 1933 diretto da Abel Gance e Fernand Rivers."}
{"id": "234135", "revid": "438678", "url": "https://it.wikipedia.org/wiki?curid=234135", "title": "Il padrone delle ferriere (film 1959)", "text": "Il padrone delle ferriere \u00e8 un film del 1959 diretto da Anton Giulio Majano, tratto dall'omonimo romanzo di Georges Ohnet.\nTrama.\nFrancia, XIX secolo. Nella cittadina di Pont Avesnes, la marchesina Clara De Beaulieu, \u00e8 innamorata fin da piccola di suo cugino, Gastone De Bligny, che ha sperperato tutte le sue fortune con il gioco d'azzardo, a cui \u00e8 stata da tempo promessa in matrimonio. Ma quando questi scopre che i De Beaulieu si trovano da tempo in dissesto finanziario, manda a monte le nozze, con grande dolore di Clara, legandosi invece ad Atenaide, figlia del ricco industriale De Moulinet, ex compagna di collegio di Clara, con la quale non \u00e8 mai corso buon sangue, in quanto Atenaide ha sempre invidiato Clara a causa del suo status sociale pi\u00f9 alto.\nPer ripicca Clara accetta di fidanzarsi con Filippo Derblay, il ricco padrone delle ferriere di Pont Avesnes, uomo buono e generoso, molto amato dai suoi stessi operai, da molto tempo innamorato della marchesina, che conosce in quanto cara amica di sua cugina Susanna, altra sua compagna al collegio; Clara non ricambia il sentimento di Filippo, ma accetta di sposarlo per salvare la sua famiglia dalla rovina economica, e per vendicarsi di Gastone, il quale giunto in visita a Clara per poter giustificare il suo passo indietro ed il suo fidanzamento con Atenaide, riceve da questa la notizia del suo imminente matrimonio con Filippo.\nSubito dopo le nozze, Filippo scopre che Clara l'ha sposato solo per interesse, ed indignato, durante un duro confronto con la neo-sposa, decide che il loro sar\u00e0 solo un matrimonio di facciata, ma nella pratica i due condurranno vite separate; Clara, sconvolta dall'alterco, fugge di casa, passando la notte in aperta campagna, ammalandosi di polmonite. Filippo, riportatala a casa, si prende cura amorevolmente della moglie malata, e Clara ha dunque modo di conoscerlo meglio e ad apprezzarne i molti pregi, finendo con l'innamorarsi anche lei.\nDurante una battuta di caccia alla volpe, Gastone tenta di riavvicinarsi a Clara, proponendole di diventare amanti, ma questa, ormai innamorata di Filippo, rifiuta sdegnosamente. Nel frattempo Atenaide vorrebbe a sua volta divenire l'amante di Filippo, ma bloccata prontamente da Clara, istiga Gastone a sfidarlo a duello, convincendolo che sia stato questo a proporsi a lei.\nNel mentre del duello tra i due, giunge sul posto Clara, la quale, facendo scudo al marito, viene colpita dal colpo di pistola sparato da Gastone; fortunatamente la ferita non risulta mortale, e la donna, grazie alle cure amorevoli del marito, riesce nuovamente a rimettersi, ed i due possono ricominciare la loro vita matrimoniale, finalmente felici, sereni ed innamorati l'uno dell'altra.\nProduzione.\nIl film \u00e8 ascrivibile al filone dei melodrammi sentimentali, comunemente detti \"strappalacrime\", in voga tra il pubblico italiano in quel periodo (in seguito ribattezzato dalla critica \"neorealismo d'appendice\"), sebbene da tempo fosse entrato nella sua fase decadente (anche se questo film fu invece premiato dal pubblico).\nDiretto da Anton Giulio Majano, che di l\u00ec a poco avrebbe abbandonato il cinema per dedicarsi esclusivamente alla televisione, ebbe come protagonisti Antonio Vilar ed un'allora emergente Virna Lisi.\nNella versione italiana i nomi dei personaggi del romanzo furono \"italianizzati\": ad esempio i protagonisti Philippe e Claire, diventano qui Filippo e Clara.\nDistribuzione.\nIl film venne distribuito nel circuito cinematografico italiano l'11 marzo del 1959.\nVenne in seguito distribuito anche in Spagna (30 novembre 1959), Francia (15 giugno 1960) ed in Messico (9 agosto 1962).\nAccoglienza.\nLa pellicola ottenne un buon successo di pubblico, risultando il 56\u00b0 miglior incasso al botteghino italiano della stagione cinematografica 1958-59.\nCritica.\n\"Non possiamo accusare il soggettista di \"fumettismo\", perch\u00e9 il romanzo da cui il film \u00e8 tratto, gi\u00e0 possiede non solo potenzialmente, tutti gli elementi romantici e fatalistici di quella specie di letteratura popolare che noi chiamiamo \"feuilleton\". Non possiamo per\u00f2 non mettere in evidenza gli sforzi dei produttori e del regista per rendere la pellicola degna di essere proiettata non solo in provincia. La sua veste \u00e8 pulita, rettilinea, a volte sfarzosa (...)\". (Amag., \"Intermezzo\", 19/20, 31/10/1959)."}
{"id": "234136", "revid": "438678", "url": "https://it.wikipedia.org/wiki?curid=234136", "title": "Il padrone di casa (film 1925)", "text": "Il padrone di casa (\"Du skal \u00e6re din hustru\"), noto anche come L'angelo del focolare, \u00e8 un film del 1925 diretto da Carl Theodor Dreyer.\nTrama.\nViktor \u00e8 un padre di famiglia in crisi finanziaria, a causa del ridimensionamento della sua attivit\u00e0 lavorativa. Le difficolt\u00e0 economiche lo rendono duro, irascibile e tiranno verso gli altri. \nLa moglie Ida in particolare viene da lui trattata malamente, approfittando dell'assenza di un minimo accenno di reazione da parte della donna che, anzi, si prodiga lavorando anche di notte pur di aumentare il tenore di vita del marito e dei figli.\nL'atteggiamento dell'uomo e le sue convinzioni cambiano in seguito, quando Ida viene convinta dalla madre e da una balia, Nana, a lasciare la casa per staccare la spina ed evitare un imminente esaurimento di nervi. Viktor, a casa da solo con la severa nutrice e i figli, scopre cos\u00ec che la vita della massaia non \u00e8 cos\u00ec semplice e leggera come lui intendeva."}
{"id": "234137", "revid": "438678", "url": "https://it.wikipedia.org/wiki?curid=234137", "title": "Il padrone di casa (film 1970)", "text": "Il padrone di casa (\"The Landlord\") \u00e8 un film del 1970, diretto da Hal Ashby.\nIl film \u00e8 tratto dal romanzo \"The Landlord\" di Kristin Hunter e ha come interprete principale Beau Bridges nel ruolo del giovane protagonista Elgar Enders. Al cast si aggiungono Diana Sands, Lee Grant, Pearl Bailey e Louis Gossett Jr.\nIl film \u00e8 il debutto alla regia di Ashby.\nTrama.\nElgar Enders \u00e8 un giovane bianco, appartenente ad una famiglia ricca. Si compra un edificio con diversi appartamenti a Park Slope (nel \"borough\" di Brooklyn, New York). L'intenzione iniziale \u00e8 quella di sfrattare tutti gli inquilini e di costruirsi un'abitazione di lusso per s\u00e9. Man mano per\u00f2 che fa conoscenza con i disagiati abitanti neri dell'edificio cambia idea e si installa come padrone di casa e affittuario (\"landlord\"), aiutando gli inquilini nelle opere di manutenzione. Finisce per avere delle relazioni amorose con due donne che abitano nell'edificio, Lanie e Fanny.\nElgar propende infine per Lanie, una ballerina, figlia di una madre di origini irlandesi e di un padre di origini africane: il colore della sua pelle le ha quindi procurato discriminazioni nell'ambiente nero. La relazione \u00e8 messa a dura prova dal flirt di Elgar con Fanny, che rimane incinta. Copee, il fidanzato di Fanny, un attivista nero, monta su tutte le furie quando scopre del bimbo in arrivo e cerca di uccidere Elgar con un'ascia, ma alla fine rinuncia.\nAlla fine, Fanny cede il bambino a Elgar, il quale lo prende in custodia, ricucendo al contempo la sua storia con Lanie.\nCritiche.\nIl film ha avuto critiche molto positive. Su Rotten Tomatoes ha ricevuto il 100% dell'approvazione della critica. Alla sua uscita il critico cinematografico Howard Thompson ha definito il film una commedia \"triste e divertente\"."}
{"id": "234138", "revid": "438678", "url": "https://it.wikipedia.org/wiki?curid=234138", "title": "Il padrone di casa (film 1991)", "text": "Il padrone di casa (\"The Super\") \u00e8 un film del 1991 diretto da Rod Daniel.\nTrama.\nBig Lou \u00e8 un proprietario immobiliare senza cuore e senza scrupoli. Per mettere alla prova il figlio Louie, gli regala un palazzo in pessime condizioni; come il padre, anche Louie si disinteressa dei problemi degli inquilini, badando solo alla riscossione degli affitti.\nIn seguito all'intervento di Naomi Bensinger, affascinante avvocatessa degli affittuari, che Louie tenta inutilmente di sedurre, Louie \u00e8 condannato da un tribunale a vivere in uno dei suoi appartamenti fatiscenti, finch\u00e9 non avr\u00e0 effettuato le riparazioni necessarie. Louie non pu\u00f2 lasciare l'appartamento se non per fare esercizio fisico quotidiano, per la spesa, o per conferire con operai al fine di effettuare i lavori; non \u00e8 inoltre autorizzato ad apportare modifiche per l'appartamento che gli \u00e8 stato assegnato a meno che tutti gli altri appartamenti abbiano avuto lo stesso miglioramento prima del suo.\nL'inizio non \u00e8 dei migliori: Louie, fermamente convinto a non effettuare nessuna riparazione, subisce lo smontaggio completo della sua auto di lusso, viene truffato al gioco delle tre carte e in una partita truccata a pallacanestro; ha inoltre acqua e riscaldamento che non funzionano e di notte l'appartamento \u00e8 territorio di scorribande per i topi che infestano l'edificio.\nCol tempo per\u00f2 Louie entra in sintonia con i residenti e con i loro problemi, in particolare con Marlon e col piccolo Tito, arrivando a regalare stufe agli inquilini per l'inverno, a derattizzare lo stabile e ad iniziare alcune opere di manutenzione. Il padre, preoccupato per i cambiamenti del figlio, minaccia di diseredarlo e tenta di far bruciare il palazzo, ma Louie riesce a sventare l'incendio.\nOrmai cambiato, Louie ristruttura lo stabile, guadagnandosi l'affetto degli inquilini e la possibilit\u00e0 di tornare libero: dopo aver nominato Marlon nuovo amministratore, lascia il quartiere, ricevendo incredibilmente anche la stima del padre."}
{"id": "234139", "revid": "438678", "url": "https://it.wikipedia.org/wiki?curid=234139", "title": "Il pellegrino (film 1912)", "text": "Il pellegrino \u00e8 un film del 1912, diretto dal regista Mario Caserini."}
{"id": "234140", "revid": "767487", "url": "https://it.wikipedia.org/wiki?curid=234140", "title": "Il piacere (film 1918)", "text": "Il piacere \u00e8 un film del 1918 diretto da Amleto Palermi.&lt;br&gt;\nLa trama riprende quella dell'omonimo romanzo dannunziano.\nIl film \u00e8 considerato perduto.\nTrama.\nA Roma nella fine del 1886 Andrea Sperelli ed Elena Muti, sua amante, si incontrano per l'ultima volta al Palazzo Zuccari. Esattamente pochi mesi prima era nata la loro relazione d'amore. Elena Muti \u00e8 una donna frequentante i nobili salotti decadenti assieme al marito, mentre Andrea Sperelli \u00e8 un dandy scialacquatore, amante dell'arte e della poesia. Le sue origini affondano le radici in Abruzzo, presso Francavilla al Mare, dove la cugina ha anche una villa: la Villa di Schifanoja.&lt;br&gt;Durante una festa tra ricchi a Roma, Andrea incontra per la prima volta Elena e se ne innamora perdutamente, anche se sa che \u00e8 sposata. Non importa per lui, cos\u00ec inizia a corteggiarla con poesie e dei balli. Elena lascia fare il suo corteggiatore, finch\u00e9 ad un certo punto si sente male. Andrea corre a visitarla nel suo palazzo qualche giorno dopo ed Elena, seppur malata ancora, decide di baciare Andrea e di tentare un rapporto sessuale, non riuscendoci per la vergogna. Pochi giorni dopo ad una corsa di cavalli, Andrea organizza una gara con il marito di Elena e vince. Tuttavia il marito sospetta qualcosa tra Andrea e sua moglie e cos\u00ec lo provoca sfidandolo a duello. Andrea perde e viene ricoverato da sua cugina a Schifanoja.&lt;br&gt;L\u00ec Andrea trova conforto nella poesia e continua in cuor suo ad amare Elena Muti, finch\u00e9 l'arrivo di Maria Ferres non lo distoglie dai suoi pensieri. Ora \u00e8 lei ad occupare il ruolo di Elena nel cuore di Andrea, cos\u00ec i due si amano follemente, anche perch\u00e9 Andrea, dopo la convalescenza, viene respinto pi\u00f9 volte da Elena."}
{"id": "234141", "revid": "438678", "url": "https://it.wikipedia.org/wiki?curid=234141", "title": "Il piacere (film 1952)", "text": "Il piacere (\"Le Plaisir\") \u00e8 un film a episodi del 1952 diretto da Max Oph\u00fcls.\nI tre episodi hanno durata e importanza diverse. Quello centrale, \"La Maison Tellier\", occupa gran parte del film, preceduto da \"Le Masque\" e seguito da \"Le Mod\u00e8le\", entrambi brevissimi.\nTrama.\nLa voce di un narratore racconta tre storie, da cui trae la morale che \"se il piacere \u00e8 facile, la felicit\u00e0 di certo non \u00e8 felice\".\nEpisodi.\nLe Masque / la maschera.\nUn vecchio seduttore si aggira nei saloni del Palazzo della Danza spacciandosi per giovane, con indosso una maschera che nasconde il suo volto rugoso. Vittima di un colpo mentre sta ballando, viene soccorso da un medico.\nLa Maison Tellier / casa Tellier.\nLa Maison Tellier \u00e8 un bordello la cui tenutaria \u00e8 Madame Tellier. Insieme alle sue \"pensionanti\", madame \u00e8 invitata in campagna alla prima comunione della figlia del fratello. Il posto idilliaco e tranquillo, la pace del silenzio rurale, il fervore religioso che circonda le giovani comunicande inducono le \"ragazze\" e madame a ricordare la propria infanzia perduta. Le loro emozioni si comunicano anche agli abitanti del villaggio.\nLe Mod\u00e8le / la modella.\nUn giovane artista seduce una modella che diventa la sua musa ispiratrice finch\u00e9, nel loro rapporto, non giunge la stanchezza. Lui se ne va via, lei minaccia di uccidersi. Lui non le crede finch\u00e9 lei non si getta dalla finestra. Lui, allora, bench\u00e9 lei ora sia paralizzata, cerca di riparare sposandola.\nProduzione.\nIl film fu prodotto dalla Compagnie Commerciale Fran\u00e7aise Cin\u00e9matographique (CCFC) (as C.C.F.C.) e Stera Fims.\nPer il film vengono realizzate scenografie molto grandi che permettono al regista numerosi piani sequenza.\nNel secondo episodio la macchina da presa racconta la vita della casa Tellier solo attraverso le finestre, non si entra mai infatti nella casa chiusa.\nIl terzo episodio in origine doveva essere tratto da \"la femme de Paul\" ma fu necessario cambiare storia a causa dei problemi di budget pur mantenendo gli stessi attori.\nDistribuzione.\nIl film fu presentato in prima a F\u00e9camp il 14 febbraio 1952. Usc\u00ec nelle sale francesi il 29 febbraio. Quell'anno fu distribuito anche in Italia, fu presentato al Festival di Edimburgo, usc\u00ec il 14 luglio in Svezia con il titolo \"K\u00e4rlekens fr\u00f6jder\", il 4 novembre nella Germania Federale, il 13 novembre in Danimarca (\"K\u00e6rlighedens gl\u00e6der\") e il 14 novembre in Finlandia (\"Lemmenunelma\"). L'anno dopo, il 5 febbraio 1953, fu proiettato a Londra e, quindi, in Giappone (19 febbraio 1953) e in aprile in Austria."}
{"id": "234142", "revid": "438678", "url": "https://it.wikipedia.org/wiki?curid=234142", "title": "Il piacere e l'amore (film 1950)", "text": "Il piacere e l'amore (\"La ronde\") \u00e8 un film del 1950, diretto da Max Oph\u00fcls tratto dalla commedia \"Girotondo\" di Arthur Schnitzler.\nTrama.\nVengono presentate varie coppie che vivono situazioni amorose pi\u00f9 o meno semplici, pi\u00f9 o meno complicate, ogni personaggio vive due storie collegate. \nUna ragazza di strada si concede ad un militare. Il militare seduce una cameriera. La cameriera si fa corteggiare da un ragazzo di buona famiglia. Il ragazzo diventa l'amante di una donna sposata. Il marito si concede un'avventura con una sartina. La sartina ispira l'opera di uno scrittore. Lo scrittore ama una famosa attrice. L'attrice per\u00f2 preferisce le attenzioni di un conte. Il conte passa la notte con la stessa ragazza di strada dell'inizio."}
{"id": "234143", "revid": "438678", "url": "https://it.wikipedia.org/wiki?curid=234143", "title": "Il piacere e l'amore (film 1964)", "text": "Il piacere e l'amore (\"La ronde\") \u00e8 un film del 1964 diretto da Roger Vadim. Il film \u00e8 tratto da \"Girotondo\" di Arthur Schnitzler."}
{"id": "234144", "revid": "1609279", "url": "https://it.wikipedia.org/wiki?curid=234144", "title": "Pattinaggio di velocit\u00e0 su ghiaccio", "text": "Il pattinaggio di velocit\u00e0 \u00e8 una forma di pattinaggio su ghiaccio nel quale i concorrenti devono percorrere una determinata distanza sul ghiaccio nel minor tempo possibile. Sport simili sono lo short track e il pattinaggio di velocit\u00e0 in linea. Il pattinaggio di velocit\u00e0 ha le sue origini nei Paesi Bassi e figura nel programma dei Giochi olimpici invernali. Lo sport \u00e8 stato rivoluzionato negli anni 1990, con l'introduzione del clap skate, che pu\u00f2 ridurre i tempi sul giro di secondi. L'International Skating Union organizza il campionato del mondo di pattinaggio di velocit\u00e0 dal 1893.\nRegole.\nLa pista.\nIl pattinaggio di velocit\u00e0 si pratica attualmente su ovali all'aperto o al coperto, spesso con ghiaccio artificiale. Per i Giochi Olimpici le regole richiedono un ovale al coperto. Secondo le norme del\"'International Skating Union\", una pista regolamentare deve essere lunga 400\u00a0m o 333\u00a01/3\u00a0m. 400\u00a0m \u00e8 la lunghezza usata per tutte le principali competizioni. I due rettilinei sono lunghi 111,98\u00a0m. Le curve hanno un raggio di 25\u201326\u00a0m sulla corsia interna, e ogni corsia \u00e8 larga 4\u20135\u00a0m. Il traguardo \u00e8 posto sempre nella stessa posizione, mentre varia la posizione della linea di partenza in funzione della distanza su cui si svolge la competizione.\nPiste con altre lunghezze, come 200 o 250\u00a0m, sono in uso come piste da allenamento o per competizioni locali. Dal punto di vista della short track la pista pi\u00f9 corta \u00e8 pressappoco di 111 m e in base alla categoria si percorrono un determinato numero di giri ad alta velocit\u00e0.\nI concorrenti.\nNelle gare individuali si affrontano due concorrenti, e quindi vengono usate due corsie. I pattinatori indossano una fascia sul braccio per identificare in quale corsia sono partiti. I colori sono il bianco per la corsia interna e il rosso per la corsia esterna. Sul rettilineo opposto al traguardo i pattinatori si scambiano la corsia in modo da coprire la stessa distanza ad ogni giro. Occasionalmente si usano delle partenze a quattro per permettere di far gareggiare pi\u00f9 concorrenti in un minor tempo. Ci\u00f2 significa avere due pattinatori contemporaneamente nella stessa corsia, ma con la seconda coppia che parte quando la prima ha gi\u00e0 completato circa mezzo giro. I pattinatori della seconda coppia indossano quindi delle fasce gialle e blu, invece delle usuali bianche e rossa.\nGli attrezzi.\nGli atleti utilizzano dei pattini ad incastro, in cui la scarpa \u00e8 unita alla lamina mediante una cerniera che permette il sollevamento del tallone nella conduzione della curva e della spinta. La lamina \u00e8 lunga tra i 42 e i 46\u00a0cm ed ha uno spessore di 1\u00a0mm.\nVengono indossate speciali tute intere, comprensive di cappuccio, al fine di ridurre la resistenza all'aria.\nTipi di competizione.\nDistanze singole.\nLa forma pi\u00f9 semplice di pattinaggio di velocit\u00e0 consiste negli eventi singoli. Questo \u00e8 il formato usato per i Campionati mondiali di distanza singola e per la Coppa del Mondo. Le distanze tipiche sono 500\u00a0m, 1000\u00a0m, 1500\u00a0m, 3000\u00a0m (solo donne), 5000\u00a0m e 10000\u00a0m, ma talvolta si gareggia anche su altre distanze. Nei campionati i 500 m vengono disputati in due manche, con la classifica finale che si basa sulla somma dei tempi.Oltre alle competizioni singolari, si disputano anche gare a squadre ad inseguimento con una prima fase di qualificazione a tempo ed una seconda fase ad eliminazione diretta.\nCompleto.\nUno dei formati pi\u00f9 vecchi delle gare di pattinaggio di velocit\u00e0 \u00e8 il completo. I concorrenti pattinano su quattro distanze e la classifica viene stilata in base ai tempi registrati su ciascuna. Teoricamente qualsiasi combinazione di quattro distanze \u00e8 possibile, ma le combinazioni pi\u00f9 comuni sono:\nIl sistema di punteggio \u00e8 lo stesso per tutte le combinazioni. Tutti i tempi vengono ricalcolati sui tempi dei 500\u00a0m. Questo significa che 500\u00a0m in 40 secondi danno 40 punti, mentre 1500\u00a0m (3\u00d7500\u00a0m) in 2 minuti (120 secondi, equivalenti a 3\u00d740\u00a0s) danno anch'essi 40 punti. I punti vengono calcolati fino al terzo decimale, e arrotondati. Il pattinatore con meno punti vince la competizione.\nMaratona.\nI concorrenti pattinano in gruppo su grandi distanze. Quando la gara si disputa in pista, la distanza \u00e8 attorno ai 40\u00a0km, ma quando si gareggia all'aperto su corsi d'acqua gelati, le distanze possono arrivare a 200\u00a0km. Un esempio \u00e8 la famosa Elfstedentocht (Giro delle undici citt\u00e0) che si disputa senza regolarit\u00e0 nei Paesi Bassi."}
{"id": "234146", "revid": "438678", "url": "https://it.wikipedia.org/wiki?curid=234146", "title": "Il pianto delle zitelle (film 1939)", "text": "Il pianto delle zitelle \u00e8 un film del 1939, diretto dal regista Giacomo Pozzi-Bellini.\nTrama.\nIl cortometraggio mostra le donne non sposate, o verginelle, di Vallepietra che si recano nel giorno di Pentecoste in pellegrinaggio al santuario della Trinit\u00e0 con lamentazioni e canti del loro dolore per la tragedia del Cristo. \u00c8 probabile che la processione risalga agli inizi del 1700, secondo il testo pi\u00f9 antico pervenutoci, cui, passando i secoli, ha seguito sempre pi\u00f9 un impianto di tipo teatrale. Le zitelle sono tutte donne giovani vestite di bianco, tranne una che rappresenta la Madonna vestita di nero. Il film fu premiato con una medaglia al festival del cinema di Venezia nel 1939. Successivamente censurato, il film \u00e8 stato proiettato raramente proiettato in pubblico solo nella versione censurata. Grazie alla ricerca e al restauro a cura dell'Istituto centrale per il catalogo e la documentazione (ICCD) nel 2006 \u00e8 stata proiettata la versione integrale.\nNel 1958 Gian Vittorio Baldi gir\u00f2 un nuovo cortometraggio intitolato anch'esso \"Il pianto delle zitelle\".\nMolti sono stati i fotografi che hanno ripreso la processione, tra i quali si possono ricordare Edoardo Martinori, Francesco Vitalini, Carlo Tenerani, Vincenzo Howells, Cesare Pascarella, Augusto Toccafondi, Carmine Gallone, Thomas Ashby, Luciano Morpurgo, Carlo Riccardi, Guglielmo Coluzzi, Pepi Merisio, Piero Ravagli, Vittorugo Contino, Annabella Rossi, Sandro Becchetti, Marialba Russo."}
{"id": "234148", "revid": "767487", "url": "https://it.wikipedia.org/wiki?curid=234148", "title": "Il pianto delle zitelle (film 1958)", "text": "Il pianto delle zitelle \u00e8 un cortometraggio del 1958, diretto dal regista Gian Vittorio Baldi.\nTrama.\nIl documentario segue il pellegrinaggio al santuario della Santissima Trinit\u00e0 di Vallepietra, nell'alta valle dell'Aniene, dove migliaia di pellegrini risalgono a piedi i fianchi del monte Autore per depositare nella santa grotta i loro voti, la loro speranza, la loro fede."}
{"id": "234149", "revid": "438678", "url": "https://it.wikipedia.org/wiki?curid=234149", "title": "Il piccolo colonnello (film 1935)", "text": "Il piccolo colonnello (\"The Little Colonel\") \u00e8 un film del 1935 diretto da David Butler.\nTrama.\nLa figlia di un sudista e un ufficiale nordista si sposano contro la volont\u00e0 del padre di lei che li ripudia, ma la loro figlioletta provveder\u00e0 a riappacificarli."}
{"id": "234150", "revid": "438678", "url": "https://it.wikipedia.org/wiki?curid=234150", "title": "Il piccolo colonnello (film 1960)", "text": "Il piccolo colonnello \u00e8 un film del 1960, diretto dal regista Antonio del Amo."}
{"id": "234151", "revid": "767487", "url": "https://it.wikipedia.org/wiki?curid=234151", "title": "Il pistolero (film 1914)", "text": "Il pistolero (\"The Gunman\") \u00e8 un cortometraggio muto del 1914 diretto da Christy Cabanne.\nProduzione.\nIl film fu prodotto dalla Reliance Film Company.\nDistribuzione.\nDistribuito dalla Mutual Film, il film - un cortometraggio in due bobine - usc\u00ec nelle sale statunitensi il 1\u00ba agosto 1914.\nDate di uscita.\nAlias"}
{"id": "234152", "revid": "438678", "url": "https://it.wikipedia.org/wiki?curid=234152", "title": "Il pistolero (film 1976)", "text": "Il pistolero (\"The Shootist\") \u00e8 un film western del 1976 diretto da Don Siegel. \u00c8 stato l'ultimo film interpretato da John Wayne, nel quale faceva coppia con James Stewart.\nTrama.\nNel 1901, John Bernard Books \u00e8 un famoso e vecchio pistolero malato. Sentendo avvicinarsi la fine decide di tornare a Carson City, per farsi visitare dal medico e vecchio amico Hostetler, e per vendicarsi, prima di morire, di tre vecchi nemici: Mike Sweeney, Jack Pulford e Jay Cobb. Il medico gli diagnostica un tumore incurabile allo stomaco e gli consiglia di trascorrere serenamente le ultime settimane che gli rimangono da vivere.\nBooks decide di rimanere in citt\u00e0 e affitta una camera presso la casa della vedova Rogers, che vive sola con il figlio Gillom, grande ammiratore delle gesta passate di Books. Quando la signora Rogers scopre la vera identit\u00e0 di Books, che le aveva dato un nome falso, \u00e8 infastidita da quella presenza non gradita, al contrario del figlio, e lo invita ad andarsene. Successivamente, la convivenza dei tre permette loro di conoscersi meglio e instaurare un sentimento di profondo rispetto reciproco.\nJ.B. Books decide di affrontare i nemici in duello in un \"saloon\" il giorno del suo cinquantottesimo compleanno. Nella sparatoria che ne segue egli uccide i tre ma, quando sta per andarsene, il barista lo colpisce a tradimento con due fucilate nella schiena. Il giovane Gillom assiste alla scena e vendica Books, uccidendo il barista con la stessa pistola di Books. Gillom, subito dopo, butta la pistola, rifiutandosi cos\u00ec di continuare sulla strada della violenza. J.B. Books approva il gesto e poi muore sotto gli occhi di Gillom."}
{"id": "234154", "revid": "438678", "url": "https://it.wikipedia.org/wiki?curid=234154", "title": "Il ponte (film 1928)", "text": "Il ponte \u00e8 un documentario del 1928, diretto dal regista Joris Ivens. \nTrama.\nIl film descrive la struttura, i meccanismi e il funzionamento del ponte sollevabile ferroviario \"De Hef\" (\"Koningshavenbrug\") di Rotterdam, completato nel 1927.\nProduzione.\nUn ingegnere, Van Ravensteyn, propone a Ivens di filmare un ponte ferroviario sulla Mosa, a Rotterdam. Per settimane e settimane il regista con la sua famosa cinepresa \"Kinamo\" riprende il ponte da tutti i punti di vista possibili. Fa tutto da solo: riprese, sviluppo e montaggio. Il film \u00e8 uno studio cinematografico sul ritmo e sul movimento, senza affrontare una narrazione.\nCritica.\n\"In \"De Brug\" le tre dimensioni sono vettori dinamici sui quali si basa il movimento interno all'inquadratura: l'altezza \u00e8 rappresentata dall'andamento verticale del ponte che si alza e si abbassa, la larghezza dal passaggio delle navi sulla Mosa che sullo schermo vanno in senso orizzontale, la profondit\u00e0 dal treno inquadrato con effetto prospettico.\"\n\"\"De Brug\" nasce dall'interesse di Ivens ad afferrare, con la massima precisione possibile, la sintesi e il contrappunto dei movimmenti meccanici con l'occhio della cinepresa, a scoprire la loro continuit\u00e0 e le loro leggi e a rielaborarli \"sinfonicamente\" secondo canoni artistici-estetici, con il lavoro di montaggio\".\nAccoglienza.\nIl film ha un'ottima accoglienza critica."}
{"id": "234156", "revid": "767487", "url": "https://it.wikipedia.org/wiki?curid=234156", "title": "Il ponte (film 1935)", "text": "Il ponte (\"Stranded\") \u00e8 un film del 1935 diretto e prodotto da Frank Borzage con la supervisione di Samuel Bischoff.\nTrama.\nA San Francisco, Lynn Palmer \u00e8 un'assistente sociale che lavora con le persone disagiate e i senza tetto. Quando incontra Mack Hale, i due sono attratti l'uno dall'altra ma a separarli \u00e8 la loro visione della vita. Mack, che \u00e8 uno degli ingegneri responsabili della costruzione del ponte, considera le donne un mero divertimento e reputa inutile il lavoro di Lynn. Per\u00f2, a poco a poco, tra i due si instaura un sentimento di rispetto reciproco e, alla fine, ambedue si rendono conto di contribuire, ognuno a suo modo, a una costruzione comune. Uno costruisce con l'acciaio, l'altra costruisce le persone. Decidono cos\u00ec di unire le loro vite, sposandosi.\nProduzione.\nIl film fu prodotto dalla Warner Bros. Pictures (con il nome Warner Bros. Pictures Inc.). Venne girato in California, a San Francisco.\nDistribuzione.\nDistribuito dalla Warner Bros. Pictures (con il nome Warner Bros. Pictures Inc.), il film - con il titolo originale \"Stranded\" - usc\u00ec nelle sale cinematografiche USA il 29 giugno dopo essere stato presentato in prima a New York il 19 giugno 1935."}
{"id": "234158", "revid": "767487", "url": "https://it.wikipedia.org/wiki?curid=234158", "title": "Il ponte (film 1959)", "text": "Il ponte (\"Die Br\u00fccke\") \u00e8 un film del 1959 diretto da Bernhard Wicki. Fu nominato all'Oscar al miglior film straniero.\nTrama.\nVerso la fine dell'aprile 1945 le divisioni corazzate del generale Patton dilagano senza trovare resistenza nella fertile pianura germanica. Il governo nazista ordina all'esercito tedesco in rotta su tutti i fronti di apprestarsi a un'improbabile difesa. Vengono arruolati perfino giovani e anziani, normalmente esclusi dal servizio militare, nella speranza di arrestare l'avanzata delle soverchianti forze alleate. Inquadrati nelle improvvisate formazioni della Volkssturm, molti giovani addestrati e armati alla bell'e meglio, vengono mandati al massacro in una battaglia del tutto persa.\nLa vicenda si svolge in un villaggio bavarese, ormai popolato solo da donne, vecchi e bambini. I protagonisti sono sette studenti sedicenni del liceo cittadino. Essi sono chiamati alle armi negli ultimi giorni di guerra.\nEducati da sempre alla luce della retorica nazista, con i suoi ideali di patriottismo e sacrificio fino all'estremo, partono entusiasti per vestire la divisa della Wehrmacht e difendere la Patria fino all'ultimo respiro.\nTra loro vi \u00e8 un ragazzo figlio di possidenti terrieri, che abbandona la madre, felice di poter proseguire la tradizione militare della famiglia e le orme del padre ufficiale morto al fronte. C'\u00e8 anche il figlio del locale capo del partito nazista. Quest'ultimo si \u00e8 legato al regime solo per i privilegi che gli ha concesso. Inoltre ha convinto sua moglie a fuggire dal villaggio davanti all'arrivo degli alleati solo per scappare senza problemi con una cameriera, sua amante. Il ragazzo \u00e8 disgustato dal padre che insulta come vigliacco (anche poich\u00e9 la cameriera era stata una sua fiamma). Vi \u00e8 anche un altro ragazzo che vive come un trauma il fatto che il padre vedovo abbia una relazione con una ragazza che ha da tempo in casa. Un altro ancora ha una giovane fidanzata, che lascia quando va al fronte, entusiasta per poter vedere da vicino la guerra per cui prova una grande fascinazione.\nPer\u00f2 un loro insegnante, gi\u00e0 rassegnato e che non ha illusioni sulle sorti della guerra, chiede all'ufficiale cui i ragazzi sono stati affidati, di tenerli lontano da incarichi pericolosi. Il sottufficiale li mette allora a guardia di un ponte, ai margini della citt\u00e0, senza alcuna importanza strategica, sotto la guida di un bravo sergente. Nei piani del comando, il ponte dovr\u00e0 essere minato e fatto crollare dopo il passaggio delle truppe tedesche in ritirata, ma i ragazzi lo ignorano. Il loro sergente torna nel paese per trovare ai ragazzi del cibo ma \u00e8 scambiato dalla polizia militare per un disertore ed \u00e8 giustiziato.\nI ragazzi sono abbandonati a loro stessi e un vecchio cerca di dissuaderli dal presidiare quell'inutile ponte, ma loro decidono di difenderlo ad ogni costo. Essi vedono le truppe tedesche in ritirata, composte da soldati feriti e demoralizzati caricati su camion, che cercano solo di salvare la pelle. Poi, quando improvvisamente si avvicinano dei carri americani, i giovanissimi soldati ingaggiano una furiosa battaglia, nel corso della quale molte case del paese vengono distrutte e muore anche l'anziano che aveva cercato di dissuaderli. Nello scontro cinque ragazzi rimangono uccisi, ma un carro armato \u00e8 abbattuto a colpi di Panzerfaust e gli americani infine si devono ritirare. I ragazzi superstiti, spinti dalla voglia di vendicare i loro compagni morti, uccidono a sangue freddo anche un soldato americano che li incita a tornare a casa. Poco dopo giungono i genieri tedeschi per minare il ponte, ma i due sopravvissuti, sconvolti davanti alla distruzione e allo spargimento di sangue, ingaggiano una sparatoria con i propri connazionali. Nello scontro muore un altro ragazzo. L'unico superstite, con la morte nel cuore, si aggira smarrito nella cittadina, circondata da morti e resti della battaglia."}
{"id": "234160", "revid": "767487", "url": "https://it.wikipedia.org/wiki?curid=234160", "title": "Il ponte dei sospiri (film 1921)", "text": "Il ponte dei sospiri \u00e8 un film del 1921, diretto da Domenico Gaido, basato sui personaggi creati da Michel Zevaco. Nel 1924 sempre Domenico Gaido ha diretto il seguito \"La congiura di San Marco\".\nTrama.\nSiamo nella Venezia del Cinquecento, teatro di complicate vicende. Rolando Candiano, figlio del Doge di Venezia, arrestato poco prima delle nozze per il tradimento di due amici, il cardinale Bembo e Altieri, membro del Consiglio dei Dieci, riesce ad evadere saltando in laguna dal Ponte dei Sospiri in compagnia del bandito gentiluomo Scalabrino. Intanto il padre \u00e8 condannato all'accecamento. Rolando, con l'aiuto di Scalabrino e di altri fidi, riuscir\u00e0 a vendicarsi e a impalmare la bella Leonora, figlia del patrizio Dandolo. Foscari, il doge usurpatore, \u00e8 condannato allo stesso supplizio inflitto al vecchio Candiano, ma costui, in un impeto di generosit\u00e0 ferma la mano del carnefice.\nIl film \u00e8 diviso in quattro episodi:"}
{"id": "234161", "revid": "438678", "url": "https://it.wikipedia.org/wiki?curid=234161", "title": "Il ponte dei sospiri (film 1940)", "text": "Il ponte dei sospiri \u00e8 un film del 1940, diretto dal regista Mario Bonnard, basato sull'omonimo romanzo di Michel Zevaco, ambientato nella Venezia del XVI secolo.\nTrama.\nNel 1538, dopo la disfatta della flotta cristiana guidata da Andrea Doria nella battaglia navale di Preveza contro i turchi ottomani di Khayr al-D\u012bn, detto il Barbarossa, Rolando Candiano torna amareggiato a Venezia, dove i suoi avversari tramano per screditarne l'immagine.\nRolando \u00e8 innamorato di Eleonora Grado, la figlia del nuovo doge, che pur appartenendo ad una famiglia rivale dei Candiano, ricambia il suo amore. La loro relazione \u00e8 ostacolata da Imperia, la ex amante di Rolando, decisa a riconquistarlo.\nDurante una festa, Imperia invita Rolando ad entrare di nascosto nella sua stanza. Sorpresa dal marito Pietro Davila, che per gelosia vorrebbe ucciderla, Imperia \u00e8 costretta involontariamente a pugnalarlo durante la colluttazione.\nIl conte Negroni, nemico di Rolando, approfitta dell'occasione per farlo incolpare dell'omicidio con la connivenza di Imperia. Una volta tolto di mezzo il rivale, gli \u00e8 facile conquistare la mano di Eleonora Grado, con il favore del padre.\nCondannato e imprigionato, Rolando fugge dai Piombi, con l'aiuto di Scalabrino, tuffandosi in un canale dal ponte dei Sospiri. Spacciandosi per gondoliere riesce a parlare con Eleonora e a convincerla della sua innocenza.\nEleonora supplica Imperia di confessare il suo reato. Imperia si reca dal doge e finalmente racconta la verit\u00e0 sull'omicidio per legittima difesa. Il doge libera Rolando e lo nomina comandante del contingente veneziano nella nuova guerra contro i turchi.\nEleonora si dichiara pronta ad attendere il suo ritorno per coronare il loro amore.\nProduzione.\nLa pellicola \u00e8 stata girata negli stabilimenti della Scalera Film di Roma.\nDistribuzione.\nLa pellicola venne distribuita nelle sale cinematografiche italiane il 18 giugno del 1940.\nAccoglienza.\nIn base ai dati disponibili, \"Il ponte dei sospiri\" sarebbe stato il film di maggior successo di pubblico in Italia del 1940, con quasi 9 milioni di lire dell'epoca d'incasso.\nOpere correlate.\nNel 1964 i registi Carlo Campogalliani e Piero Pierotti realizzarono un remake omonimo del film di Bonnard."}
{"id": "234163", "revid": "438678", "url": "https://it.wikipedia.org/wiki?curid=234163", "title": "Il ponte dei sospiri (film 1964)", "text": "Il ponte dei sospiri \u00e8 un film del 1964, diretto da Carlo Campogalliani (al suo ultimo film) e Piero Pierotti.\nTrama.\nUn capitano veneto \u00e8 accusato di omicidio e di cospirazione, perci\u00f2 viene condannato a morte dal Consiglio dei Dieci.\nMa l'uomo riesce a fuggire e torna a Venezia per dimostrare la sua innocenza e rivendicare il suo onore macchiato.\nInfatti il capitano verr\u00e0 reintegrato e ricever\u00e0 le scuse dal Doge, che lo mette a capo di un esercito contro i turchi.\nInoltre all'uomo il Doge ha promesso in sposa la sua bellissima figlia.\nProduzione.\nCo-produzione italo-franco-spagnola, il film fu prodotto da Estela Films, Panda Societa per L'Industria Cinematografica, Francines.\nSi tratta del remake dell'omonimo film del 1940, diretto da Mario Bonnard ed interpretato da Otello Toso, Mariella Lotti e Paola Barbara.\nDistribuzione.\nLa pellicola usc\u00ec nelle sale cinematografiche italiane il 16 marzo del 1964.\nIn Francia venne presentato con il titolo \"Le Pont des soupirs\" in prima a Parigi il 24 febbraio del 1965.\nVenne poi distribuito anche in Spagna il 20 gennaio del 1966 dove venne distribuito dalla Columbus e dalla Ismael Gonz\u00e1lez D\u00edaz come \"El puente de los suspiros\".\nNegli Stati Uniti, fu distribuito dalla Four Star Television in una versione doppiata in inglese della durata di 91 minuti dal titolo \"The Avenger of Venice\", direttamente per il piccolo schermo."}
{"id": "234164", "revid": "767487", "url": "https://it.wikipedia.org/wiki?curid=234164", "title": "Il postino suona sempre due volte (film 1946)", "text": "\"Il postino suona sempre due volte (The Postman Always Rings Twice)\" \u00e8 un film del 1946 diretto da Tay Garnett.\nTrama.\nCora e Nick gestiscono un ristorante sulla strada, il Twin Oaks. Un giorno arriva Frank, un vagabondo dai modi gentili che comincia a lavorare per Nick. Cora, non soddisfatta dal rapporto col marito, pi\u00f9 anziano di lei e dedito all'alcool, s'innamora di Frank, suo coetaneo.\nTra i due nasce una passione tanto forte quanto insana e infatti decidono d'inscenare un incidente domestico per uccidere Nick e poter vivere insieme. La sera dell'omicidio per\u00f2, nell'istante esatto in cui Cora \u00e8 in bagno per colpire il marito, che sotto gli effetti dell'alcool non si accorge della presenza della moglie, salta la corrente elettrica e Cora in preda al nervosismo scappa senza ucciderlo. Frank, che era stato visto fuori l'abitazione di Nick da un agente di polizia, \u00e8 costretto a chiamare il medico. Il procuratore della contea conduce una piccola inchiesta sui due amanti, ma non rileva nulla per procedere nell'accusa di tentato omicidio. Nel frattempo Nick si riprende completamente.\nPassano le settimane, ma dopo una breve pausa Frank e Cora riprendono, seppur solo mentalmente, la loro relazione. Nick decide di vendere il locale, forse unica ambizione della vita di Cora, per trasferirsi in Canada, dove Cora dovr\u00e0 accudire la cognata paraplegica. Sconvolti dalla notizia della separazione e dalla pessima prospettiva del futuro di Cora, i due innamorati, nel corso di una gita sul lago di Malib\u00f9 alla quale partecipa anche Frank, inscenano un finto incidente d'auto, e mentre Frank e Nick (ubriaco fradicio) rotolano con l'auto nella scarpata, Cora, scesa prima dalla vettura, corre sulla strada a fermare la prima macchina che sta passando per dare l'allarme.\nAlla guida dell'auto c'\u00e8 proprio il procuratore che li stava seguendo. Inizia un processo di omicidio intenzionale per la morte di Nick, con Cora imputata e Frank che da complice del delitto arriva, sotto pressione psicologica del procuratore, a denunziare la donna anche per il suo tentato omicidio. L'abile avvocato di Cora predispone tutto affinch\u00e9 entrambi gli amanti non vadano in carcere, riuscendo a fare avere alla vedova anche i 10.000 dollari di un'assicurazione sulla vita stipulata da Nick.\nI due si sposano e mandano avanti il Twin Oaks, ma tra loro sono continue tensioni, litigi e insicurezze sui loro reciproci sentimenti. Il delitto commesso li sta logorando nell'anima e nel legame che li tiene incatenati, tanto che lei vorrebbe andarsene col figlio di Frank in grembo, lasciando il nuovo marito. Alla notizia della gravidanza di Cora per\u00f2, i due sembrano tornare quelli di una volta e vanno al mare di notte a nuotare al largo, per poi ritornare a riva aiutandosi a vicenda e dimostrandosi cos\u00ec quello che l'uno farebbe per l'altro. Al ritorno dal mare l'auto va fuori strada e Cora muore sul colpo.\nIl procuratore accusa Frank dell'omicidio di Cora e il giudice lo ritiene colpevole, condannandolo alla camera a gas. Frank \u00e8 nella cella col prete, quando entra il procuratore. La grazia \u00e8 negata: deve morire. Il vagabondo \u00e8 disperato, teme che Cora possa aver pensato, nell'istante prima di morire, che Frank abbia cercato quell'incidente. La polizia, durante una vendita all'asta dei mobili, ritrova la lettera d'addio che Cora aveva scritto a Frank la sera che voleva andarsene da casa; tale lettera descrive il loro rapporto amoroso ma rappresenta anche un'indiretta deposizione della loro colpevolezza per l'omicidio di Nick. Frank sar\u00e0 ucciso quindi non per l'omicidio di Cora ma per quello del primo marito di lei.\nFrank vive questo come una liberazione: il postino ha suonato due volte, sia per lui che per Cora, e la seconda volta l'hanno sentito, come sempre accade. I due hanno pagato con la vita la morte di Nick.\nProduzione.\nIl soggetto del film \u00e8 tratto dal romanzo omonimo di James M. Cain. Dallo stesso soggetto (non accreditato) tre anni prima in Italia usc\u00ec il film \"Ossessione\", diretto da Luchino Visconti. Nel 1981 ne \u00e8 uscita una nuova versione, per la regia di Bob Rafelson. Il film \u00e8 stato prodotto dalla Metro-Goldwyn-Mayer.\nDistribuzione.\nData di uscita.\nIl film venne distribuito in varie nazioni, fra cui:\nRemake.\nNel 1981 usc\u00ec l'omonimo remake diretto da Bob Rafelson, con protagonisti Jack Nicholson e Jessica Lange.\nCitazioni.\nIn \"Kill Bill volume 2\" Esteban racconta a Beatrix di quando port\u00f2 Bill a vedere il film:\nAccoglienza.\nAlcune scene sono molto crude per l'epoca in cui venne girato il film."}
{"id": "234165", "revid": "767487", "url": "https://it.wikipedia.org/wiki?curid=234165", "title": "Il postino suona sempre due volte (film 1981)", "text": "Il postino suona sempre due volte (\"The Postman Always Rings Twice\") \u00e8 un film del 1981 diretto da Bob Rafelson e tratto dal romanzo omonimo di James M. Cain.\nIl film \u00e8 un \"remake\" del precedente hollywoodiano \"Il postino suona sempre due volte\" del 1946, diretto da Tay Garnett con protagonisti Lana Turner e John Garfield, tratto dallo stesso soggetto.\nTrama.\nNel suo girovagare in cerca di espedienti, Frank Chambers si ferma in una tavola calda rurale della California gestita da Nick Papadakis, un immigrato proveniente dalla Grecia, e qui viene lasciato appiedato dall'amico che gli aveva dato un passaggio. Frank simula di aver lasciato il portafogli nell'auto per cui Nick gli offre il lavoro di meccanico nell'annessa stazione di servizio e Frank accetta l'offerta, attratto anche dalla bella Cora, che gestisce il locale insieme al marito Nick, molto pi\u00f9 vecchio di lei.\nTra Frank e Cora nasce una relazione. La donna \u00e8 stanca della propria situazione, sposata con un uomo che non ama, lavora per una tavola calda che desidererebbe possedere e migliorare. Cora convince Frank ad uccidere Nick, cos\u00ec da poter iniziare una nuova vita. Il primo tentativo di omicidio fallisce, ma una serie di circostanze fortunate fa s\u00ec che la vittima, pur rimasta gravemente ferita, non sospetti minimamente l'origine del proprio incidente e anzi sia grato a Frank che lo salva soccorrendolo.\nAl ritorno di Nick, Cora vorrebbe chiudere con Frank, ma alla richiesta del marito di avere un figlio da lei, torna pi\u00f9 forte di prima il desiderio di farla finita con la vecchia vita e rifarsi con un uomo che ama. Cos\u00ec i due amanti inscenano un incidente stradale e causano la morte di Nick. Andando oltre le intenzioni iniziali, Frank rimane realmente ferito in modo serio: ci\u00f2 non basta, tuttavia, a salvarlo da un'accusa di complicit\u00e0 in omicidio. Ad aggravare il movente passionale c'\u00e8 la riscossione di un'ingente assicurazione sulla vita.\nGli inquirenti riescono a convincere Frank a querelare Cora per danni, al fine di evitare le accuse di omicidio, in quanto gi\u00e0 incriminato in passato, per altre accuse e far ricadere tutte le colpe solo su Cora. La cosa determina una rottura fra i due con la donna che, vistasi ormai persa e colma di rabbia, confessa tutta la verit\u00e0 sul delitto. Ma a raccogliere la deposizione \u00e8 un assistente dello scaltro avvocato che con un'abile operazione riesce a mettere in libert\u00e0 entrambi. Provati dall'accaduto, i due si separano per un po' anche perch\u00e9 Cora deve accorrere al capezzale della madre malata. Frank dopo un po' di giorni chiude la tavola calda, avventurandosi in un piccolo viaggio senza meta nel quale intraprende anche una breve relazione con la domatrice di un circo itinerante.\nAl ritorno di Cora la passione si riaccende e... la tavola calda torna a prosperare. Il passato \u00e8 per\u00f2 pronto a tornare a perseguitarli quando vengono ricattati dall'uomo che ha curato la deposizione con cui Cora si autoaccusava. Superato anche questo ostacolo, Cora scopre il tradimento di Frank: lui si fa perdonare dimostrando quanto tenga al figlio che lei ha in grembo e chiedendole quindi di sposarla. Un nuovo incidente d'auto, per\u00f2, sconvolge, stavolta senza volerlo, le loro vite: Frank sbanda e Cora \u00e8 sbalzata dall'abitacolo morendo sul colpo e ponendo fine a tutti i progetti di vita insieme (e di famiglia), appena espressi da entrambi, nel momento di maggiore intesa e serenit\u00e0 mai vissuto dai due.\nDistribuzione.\n\u00c8 stato presentato fuori concorso al 34\u00ba Festival di Cannes."}
{"id": "234166", "revid": "438678", "url": "https://it.wikipedia.org/wiki?curid=234166", "title": "Il prezzo della gloria (film 1930)", "text": "Il prezzo della gloria (\"Melody Man\") \u00e8 un film del 1930 diretto da Roy William Neill.\nTrama.\nEarl von Kemper \u00e8 un famoso compositore austriaco fuggito negli Stati Uniti: a Vienna, durante un suo concerto alla presenza dell'imperatore, Kemper ha sorpreso la donna amata chiusa in un boudoir insieme a Federico, il principe ereditario. Folle di gelosia, il musicista ha ucciso il principe, fuggendo poi insieme alla figlia.\nSono passati quindici anni. Kemper si guadagna da vivere suonando il violino in un locale di New York insieme a due altri musicisti. Sua figlia Elsa conosce Al Tyler, un musicista jazz. Quest'ultimo sente per caso la rapsodia di Kemper, quella che era stata suonata al concerto per l'imperatore; la musica gli piace, la arrangia, facendola diventare un pezzo jazz di grande successo. Ma la musica viene riconosciuta da Baden, ministro della polizia austriaco che si appresta quindi ad arrestare Kemper. Il musicista allora finge con la figlia di aver ottenuto un ingaggio in Europa, lasciando in America i due giovani innamorati.\nProduzione.\nIl film fu prodotto dalla Columbia Pictures Corporation.\nDistribuzione.\nDistribuito dalla Columbia Pictures, usc\u00ec nelle sale cinematografiche statunitensi il 15 gennaio 1930."}
{"id": "234167", "revid": "438678", "url": "https://it.wikipedia.org/wiki?curid=234167", "title": "Il prezzo della gloria (film 1955)", "text": "Il prezzo della gloria \u00e8 un film del 1955 diretto da Antonio Musu, al suo debutto come regista.\nTrama.\nLa storia si svolge sulla torpediniera\" Sparviero\" e verte sul disaccordo che intercorre tra il comandante dell'unit\u00e0, \"Alberto Bruni\", e il suo primo ufficiale, Il tenente \"Stefano Valli\", comandante in seconda. Ma il comandante viene ferito ed allora il suo collaboratore conclude da solo la pericolosa missione.\nCast.\nNel film recita anche Mike Bongiorno, che qui interpreta \"Ruggero Grimaldi\", in uno dei pochi ruoli al di fuori del suo personaggio televisivo.\nProduzione.\nIl film \u00e8 ambientato nella citt\u00e0 di Taranto: uno dei primi film girati in Puglia."}
{"id": "234169", "revid": "438678", "url": "https://it.wikipedia.org/wiki?curid=234169", "title": "Il prigioniero (film 1940)", "text": "Il prigioniero (\"Johnny Apollo\") \u00e8 un film del 1940 diretto da Henry Hathaway.\nTrama.\nFiglio di un ricco agente di borsa condannato per appropriazione indebita, il giovane Bob Cain, quando lascia l'universit\u00e0, non riesce a trovare lavoro a causa della cattiva fama del padre. Si reca allora da Brennan, l'avvocato di Mickey Dwyer, un gangster che \u00e8 stato condannato lo stesso giorno di suo padre e che ora \u00e8 gi\u00e0 uscito di carcere sulla parola. Bob, con quella visita, vuole scoprire se Brennan pu\u00f2 suggerirgli qualche modo per far scarcerare anche suo padre. Mentre attende di essere ricevuto, conosce \"Lucky\" Dubarry, la ragazza del gangster. Brennan per\u00f2 spegne le sue speranze: l'unico modo per rimettere in libert\u00e0 il vecchio Cain \u00e8 quello di pagare una grossa somma. Bob, per trovare il denaro che gli serve, accetta di entrare a far parte della gang di Dwyer con il nome di Johnny Apollo.\nA Sing Sing, Pop Cain, carcerato benvoluto da tutti, quando viene a sapere che il figlio \u00e8 diventato un malavitoso, lo rinnega. Intanto una nuova amministrazione riformista cerca di stroncare il gangsterismo. Lucky, che si \u00e8 innamorata di Bob, suggerisce a Brennan di barattare con le autorit\u00e0 la libert\u00e0 di Cain con quella di Dwyer. Il gangster, per\u00f2, scopre il doppio gioco del suo avvocato e lo uccide. Sia lui che Bob vengono accusati dell'omicidio e mandati insieme in carcere. Qui, Dwyer progetta subito un piano di fuga. Pop interviene per impedire al figlio di scappare. Il gangster, allora, messo al tappeto Bob e ferito il vecchio Cain, fugge. Ma, nel tentativo, rimane ucciso.\nPop, gravemente ferito, viene ricoverato e Bob, accusato di avergli sparato, rischia la sedia elettrica. Il vecchio Cain si riprende in tempo per raccontare come si siano realmente svolti i fatti, scagionando il figlio. I due si riconciliano e vengono liberati sulla parola. Bob e Lucky possono iniziare la loro vita finalmente insieme, dimenticando il passato.\nProduzione.\nIl film fu prodotto dalla Twentieth Century Fox Film Corporation. Venne girato, con il titolo di lavorazione \"Dance with the Devil\" nei 20th Century Fox Studios, al 10201 di Pico Blvd., a Century City (Los Angeles) e, per gli esterni della prigione, al Sing Sing Penitentiary, 354 Hunter Street, a Ossining, nello stato di New York.\nDistribuzione.\nDistribuito dalla Twentieth Century Fox Film Corporation, usc\u00ec nelle sale cinematografiche USA il 19 aprile 1940 dopo essere stato presentato in prima il 15 marzo a Ossining, nello stato di New York, sede del penitenziario di Sing Sing dove si svolge parte della vicenda narrata dal film."}
{"id": "234170", "revid": "767487", "url": "https://it.wikipedia.org/wiki?curid=234170", "title": "Impugnato (araldica)", "text": ""}
{"id": "234171", "revid": "438678", "url": "https://it.wikipedia.org/wiki?curid=234171", "title": "Il prigioniero (film 1955)", "text": "Il prigioniero (\"The Prisoner\") \u00e8 un film del 1955 diretto da Peter Glenville.\nTrama.\nIn un Paese dell'Europa dell'Est, un cardinale che era stato la guida spirituale della nazione durante i cupi anni della Seconda Guerra Mondiale, viene arrestato e consegnato nelle mani di un torturatore che lo sottopone ad ogni tipo di sofferenza fisica e mentale per riuscire a piegarlo. Poi viene rimesso in libert\u00e0: la gente non ha pi\u00f9 alcuna fiducia in lui, ed egli accetta di portare per la vita il peso della sua solitudine. Il film \u00e8 ispirato alla vera storia del cardinale ungherese Mindszenty."}
{"id": "234172", "revid": "1632387", "url": "https://it.wikipedia.org/wiki?curid=234172", "title": "Egida", "text": "L\u00e8gida (dal latino \"aegis\", a sua volta calco del greco \"aig\u00eds\") \u00e8 lo scudo di Zeus e un tipo di protezione indossato da Atena.\nGeneralmente si pensa che sia fatta di pelle di capra, ma da un'opera di Eschilo si \u00e8 ipotizzato che in origine l'egida fosse immaginata come una nube tempestosa (e precisamente il cerchio di nubi che si addensa sulla testa di Zeus al momento del tuono divino). Infatti vi \u00e8 somiglianza tra i termini \"aix, aig\u00f2s\" (= capra) e \"kataig\u00eds\" (= uragano).\nL'egida usata da Atena \u00e8 una corta corazza con le frange oppure uno scudo magico, dove in alcune versioni dal suo centro spicca la testa della Gorgone, attorniata da Lotta, Paura, Forza e Inseguimento.\nPer traslato, nel lessico quotidiano \"egida\" significa \"protezione, difesa, riparo\".\nDiverse egide.\nL'egida era la magica sacca di pelle di capra contenente una serpe e protetta dalla maschera della Gorgone. Erodoto lo conferma, e descrive come l'abbigliamento delle donne libiche fosse caratterizzato da grembiuli di pelle di capra, ornati di frange. I Greci ne presero esempio, ma al posto dei serpenti posero delle striscioline di cuoio.\nLe prime due versioni del mito:\nLeggende pi\u00f9 tarde (cos\u00ec anche Omero nell\"Iliade\") vogliono che l'egida fosse stata fabbricata da Efesto con la pelle di Amaltea, la capra balia di Zeus. Efesto ne fece uno scudo indistruttibile e resistente perfino alla folgore. Zeus \u00e8 definito \"Egioco\" proprio perch\u00e9 fornito di egida.\nZeus non la usa come scudo da combattimento, ma per scatenare tempeste, agitandola.\nMolto pi\u00f9 tardi Pseudo-Apollodoro, nella \"Biblioteca\", racconta che, durante un combattimento fittizio tra Atena e la sua giovane compagna di giochi, la libica Pallade figlia di Tritone, Zeus gett\u00f2 l'egida (una cosa che si poteva legare al petto) distraendo Pallade che non vide arrivare il fendente di Atena che la uccise. Estremamente rattristata dal fatto, Atena modell\u00f2 un'immagine di Pallade di legno e attorno al petto leg\u00f2 l'egida che l'aveva spaventata. Poi pos\u00f2 la statua accanto a Zeus e la onor\u00f2.\nNell\"Iliade\", l'arma viene usata a volte anche da Apollo."}
{"id": "234173", "revid": "126257", "url": "https://it.wikipedia.org/wiki?curid=234173", "title": "Impugnante (araldica)", "text": ""}
{"id": "234174", "revid": "767487", "url": "https://it.wikipedia.org/wiki?curid=234174", "title": "Il prigioniero (film 1978 Coulibaly)", "text": "Il prigioniero (\"Kasso Den\") \u00e8 un film del 1978 diretto da Sega Coulibaly (o Diambere Sega Coulibaly).\nTrama.\nA seguito di appropriazione indebita di due suoi collaboratori, Tierno, il contabile di una societ\u00e0, siamo gettati in prigione per appropriazione indebita. Sta scontando una pena di 15 anni di lavoro forzato.\nil film inizia il giorno in cui Tierno lascia la prigione. Scopre il tradimento dei suoi due colleghi. Uno ha comprato la sua casa, l'altro ha preso la moglie da lui.\nSenza risorse, scoraggiato, Tierno pensa al suicidio. suo figlio lo dissuade.\nquindi parte alla ricerca dei due colpevoli e, dopo innumerevoli avventure, spegne la sua vendetta.\nDistribuzione.\nDistribuito da film del Sahel, con l'assistenza di Air Mali, il Ministero delle informazioni del Mali, il Ministero della cooperazione francese e la partecipazione di S.N.P.C. Senegal.\nIn Francia, il film \u00e8 stato distribuito con il titolo \"Le Prisonnier\" o \"Kasso Den a Bambara\"."}
{"id": "234175", "revid": "767487", "url": "https://it.wikipedia.org/wiki?curid=234175", "title": "Il prigioniero del re (film 1935)", "text": "Il prigioniero del re (\"Der Gefangene des K\u00f6nigs \") \u00e8 un film del 1935, diretto da Carl Boese.\nProduzione.\nIl film fu prodotto dalla Bavaria Film.\nDistribuzione.\nIl film venne distribuito in Germania dalla Bayerische Film, in Austria dalla Tassul Film. In Italia, con il visto di censura 29376 del 19 ottobre 1936, fu distribuito dalla Manenti Filmin una versione di 2517 metri."}
{"id": "234176", "revid": "287204", "url": "https://it.wikipedia.org/wiki?curid=234176", "title": "Il piacere", "text": ""}
{"id": "234178", "revid": "438678", "url": "https://it.wikipedia.org/wiki?curid=234178", "title": "Il prigioniero del re (film 1954)", "text": "Il prigioniero del re \u00e8 un film del 1954, diretto dal regista Giorgio Rivalta."}
{"id": "234179", "revid": "33689", "url": "https://it.wikipedia.org/wiki?curid=234179", "title": "Pac-Man Plus", "text": "Pac-Man Plus \u00e8 un videogioco arcade, quarto capitolo della serie \"Pac-Man\", anche se non viene considerato un sequel a tutti gli effetti bens\u00ec un aggiornamento del \"Pac-Man\" originale, che lo rende generalmente pi\u00f9 veloce e difficile, rivolto soprattutto a chi era gi\u00e0 esperto dell'originale. Venne pubblicato dalla Bally Midway nel 1982, senza l'autorizzazione di Namco (autrice originale di \"Pac-Man\"), come gi\u00e0 era successo con \"Ms. Pac-Man\".\nEra venduto come kit di conversione delle macchine esistenti di \"Pac-Man\" e \"Ms. Pac-Man\", alle quali veniva modificato solo parte dell'hardware per ottenere \"Pac-Man Plus\". Era il primo kit legale per \"Pac-Man\", e anche in assoluto la prima modifica di questo tipo a essere legale e di ampia diffusione; dal 1982, infatti, aziende indipendenti avevano iniziato a produrre potenziamenti non ufficiali per videogiochi arcade, ma i produttori originali avevano ottenuto in tribunale di farli dichiarare illegali.\n\"Pac-Man Plus\" \u00e8 l'unico gioco della serie arcade classica di \"Pac-Man\" che non venne mai convertito ufficialmente per altre piattaforme dei suoi tempi; apparve solo molti anni dopo come gioco per cellulari e in alcuni modelli delle console dedicate Namco Plug &amp; Play.\nModalit\u00e0 di gioco.\n\"Pac-Man Plus\" \u00e8 del tutto simile al primo \"Pac-Man\", a parte qualche cambiamento nella meccanica del gioco creato ad hoc per vanificare ogni percorso e strategia fissa utilizzabile nella prima versione. Lo scopo del gioco rimane quindi lo stesso: ripulire il labirinto da ogni pallina evitando il contatto con i fantasmi che pattugliano i vari percorsi.\nFra i cambiamenti pi\u00f9 importanti troviamo il labirinto verde anzich\u00e9 blu, sebbene la forma rimanga identica, e l'introduzione di nuovi oggetti bonus (come per esempio una lattina di Coca-Cola) che vanno ad aggiungersi alla frutta delle prime versioni. Ora questi oggetti appaiono casualmente al centro del labirinto e non hanno solo la funzione di aumentare il punteggio, ma a volte fanno anche da power-up, rendendo i fantasmi temporaneamente vulnerabili a Pac-Man come le palline speciali, ma rispetto a queste i fantasmi mangiati valgono punteggio doppio.\nUn altro cambiamento di minore importanza \u00e8 nella forma che assumono i fantasmi quando Pac-Man \u00e8 sotto l'effetto dei power-up: oltre a diventare blu gli spunta un picciolo con fogliolina sulla testa, come se fossero frutti da mangiare.\nEffetti casuali.\nUn'altra modifica importante nella meccanica di gioco riguarda l'introduzione di piccoli comportamenti anomali generati casualmente dal gioco quando vengono mangiati i power-up. Gli effetti speciali possono essere i seguenti:\nNei livelli pi\u00f9 avanzati inoltre le pareti del labirinto diventano invisibili in modo permanente."}
{"id": "234180", "revid": "438678", "url": "https://it.wikipedia.org/wiki?curid=234180", "title": "Il prigioniero di Zenda (film 1937)", "text": "Il prigioniero di Zenda (\"The Prisoner of Zenda\") \u00e8 un film del 1937, diretto da John Cromwell, prima versione sonora del romanzo di Anthony Hope pi\u00f9 volte portato in precedenza sullo schermo.\nUn turista inglese, abile spadaccino, si trova nel regno di Ruritania. Qui il sovrano viene rapito e, per sventare i piani dell'usurpatore, il turista, sosia del re, impersona Sua Altezza sino alla liberazione di quest'ultimo. Il doppio ruolo di Rudolf Rassendyll e del re di Ruritania, gi\u00e0 interpretato nelle precedenti versioni mute da James K. Hackett, Henry Ainley e Ram\u00f3n Novarro, fu affidato alla star inglese Ronald Colman.\nNel 1991, il film \u00e8 stato scelto per la conservazione dal National Film Registry della Biblioteca del Congresso degli Stati Uniti.\nTrama.\nIn Ruritania, uno staterello dei Balcani, giunge in vacanza il maggiore Rudolf Rassendyll, lontano parente del sovrano locale, Rudolf V. I due, quando si incontrano a palazzo, scoprono di essere uno la copia dell'altro: parlando delle loro comuni origini, brindano alla loro parentela. Ma il vino che beve il re \u00e8 stato drogato da Black Michael, il suo fratellastro che aspira al trono e che vuole togliere di mezzo Rudolf. Il re, incosciente, si trova nelle cantine mentre si svolge la cerimonia dell'incoronazione nella quale viene sostituito dal suo sosia, il maggiore Rassendyl. Tutto sembra filare liscio. Ma Rassendyl, quando la conosce, si innamora della principessa Flavia, la promessa sposa del cugino che, ignara della sua vera identit\u00e0, ne ricambia il sentimento, trovando in lui un uomo finalmente diverso da quello che ha conosciuto fino a quel momento.\nIl colonnello Zapt, che vuole mettere il re davanti alle sue nuove responsabilit\u00e0, si reca nello scantinato ma Rudolf \u00e8 sparito, mentre il suo fedele servitore Joseph giace morto. Uno dei cortigiani, Rupert di Hentzau, sembra essere in combutta con Michael ma, in realt\u00e0, complotta insieme ad Antoinette, l'amante del re. Poich\u00e9 Michael vuole uccidere il fratellastro, Hentzau chiede a Rassendyl del denaro per avere indietro il re vivo. L'inglese si reca nella stanza di Antoinette e si mette d'accordo con lei per penetrare nel castello dove si trova il sovrano rapito.\nIl re \u00e8 stato portato nel castello di Zenda che appartiene a Michael. Quest'ultimo cerca di far firmare al re l'abdicazione, ma Rudolf si rifiuta. Un messaggero di Antoinette giunge al castello con i piani per far attraversare il fossato a Rassendyl che dovrebbe raggiungere e salvare il re prima che sia lanciato qualsiasi allarme perch\u00e9 altrimenti alle guardie \u00e8 stato dato l'ordine di uccidere il prigioniero. Sembra che il piano funzioni finch\u00e9 Hentzau non entra nella stanza di Antoinette, dove la bacia. Michael li sorprende e ingaggia un combattimento con Rupert che finisce per ucciderlo. La donna, allora, gli confessa il piano per salvare il re ed Hentzau ferma il messaggero che sta per abbassare il ponte levatoio che farebbe entrare nel castello le truppe del colonnello Zapt, uccidendolo. Rassendyl riesce ad eliminare le guardie che stanno per uccidere il re e ingaggia un duello con Hentzau, nel corso del quale taglia la corda che fa abbassare il ponte. Le truppe lealiste riescono finalmente a prendere il castello e il re viene salvato, mentre Hentzau si tuffa nelle acque del fossato.\nRudolf, ritornato a corte, sembra aver riacquistato onorabilit\u00e0 e decoro. Il colonnello Zapt insiste per mantenere il segreto sulla doppia identit\u00e0 del re che viene rivelata solo a Flavia. Quando lei incontra nuovamente l'uomo di cui si \u00e8 innamorata, sceglie di lasciarlo per mantenere fede alla propria parola d'onore che la vuole sposa del re e regina di Ruritania.\nProduzione.\nIl film fu prodotto dalla Selznick International Pictures e venne girato in California.\nDistribuzione.\nDistribuito dall'United Artists, fu presentato in prima a New York il 2 settembre 1937."}
{"id": "234181", "revid": "767487", "url": "https://it.wikipedia.org/wiki?curid=234181", "title": "Il prigioniero di Zenda (film 1952)", "text": "Il prigioniero di Zenda (\"The Prisoner of Zenda\") \u00e8 un film del 1952 diretto da Richard Thorpe in Technicolor.\n\u00c8 ispirato al romanzo omonimo di Anthony Hope del 1894.\nTrama.\nNel regno di Ruritania, Rudolf, l'erede al trono, personaggio alquanto mediocre, viene drogato poco prima della sua incoronazione per impedire che possa parteciparvi. Si tratta di un complotto del fratellastro Michele per poter salirer lui sul trono, screditando cos\u00ec Rudolf come inetto ubriacone.. Ma per fortuna in quel momento \u00e8 arrivato nel regno dalla Gran Bretagna per una vacanza Rodolfo Rassendyll, lontano cugino del re e suo sosia. Due alti ufficiali, il colonnello Zapt e il capitano Von Talnerheim, fedeli al futuro sovrano, contattano allora Rassendyll, che \u00e8 un lontano cugino inglese del re, identico a Rudolf, dovr\u00e0 prenderne il posto a corte, facendosi passare per lui finch\u00e9 il vero re si riprender\u00e0. Ma Rupet von Hentzau, ufficiale spregiudicato in combutta con il principe Michele rapisce il re, e quindi fino a che i suoi fedeli non riusciranno a ritrovarlo e a liberarlo, il finto re, nel frattempo incoronato e che tutti credono trattarsi del vero re, anche Michele, dovr\u00e0 rimanere al suo posto. Hentzau narra a Michele di aver rapito il vero re, che viene quindi portato in un castello di Michele e imprigionato.\nLa promessa sposa di Rudolf, la bellissima principessa Flavia, destinata a sposare il re per motivi dinastici, dapprima rimane disorientata dal cambiamento di carattere di colui che crede sia il re, molto pi\u00f9 colto, affabile, signorile, poi finisce per fidarsi di lui, fino ad innamorarsene veramente.\nNel frattempo, si cerca il re che si trova prigioniero nella cella sotterranea del castello di Michele circondato da un fossato. Rassendyll, rifiuta i tentativi di corruzione di Hentzau, che gli propone di eliminare il re e Michele e di governare assieme. Con l'aiuto di Antoinette di Mauban, amante di Michele, che lo fa chiedendo in cambio di non uccidere il suo amato ma solo di esiliarlo, Rassendyl riesce a penetrare nel castello. Per\u00f2 Antoinette per sviare Hentzau accetta la corte di questo, e Michele che non sa la verit\u00e0 li sorprende e geloso si scaglia contro Hentzau che lo uccide. Quindi Hentzau cerca di bloccare Rassendyl e i due si affrontano in un terribile duello. Rassendyl viene ferito ma riesce ad abbassare il ponte levatoio e Zapt con i suoi uomini pu\u00f2 cos\u00ec liberare il sovrano. Hentzau si getta nel fossato e riesce a fuggire scomparendo. Riportato il vero re nella capitale Rassendyl quindi parte in incognito, ma prima deve rivedere Flavia che \u00e8 veramente innamorata di lui e a cui chiede di seguirlo. Ma Flavia, pur con la morte nel cuore, per adempiere ai suoi doveri, accetta la separazione e rimane per sposare il vero re.\nZapt e Von Talnerheim accompagnano Rassendyl alla frontiera in un punto nascosto nel bosco, e qui lo salutano con le parole \"Arrivederci inglese! Non sempre sono i migliori a regnare!\".\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated). Le riprese durarono dal 4 aprile fino a met\u00e0 maggio 1952.\nDistribuzione.\nDistribuito dalla Metro-Goldwyn-Mayer (MGM) (controlled by Loew's Incorporated), il film usc\u00ec nelle sale cinematografiche USA il 14 novembre 1952 dopo essere stato presentato in prima a New York il 4 novembre e a Los Angeles il 13 novembre."}
{"id": "234182", "revid": "400694", "url": "https://it.wikipedia.org/wiki?curid=234182", "title": "USS Enterprise (NCC-1701-J)", "text": ""}
{"id": "234183", "revid": "438678", "url": "https://it.wikipedia.org/wiki?curid=234183", "title": "Il primo bacio (film 1939)", "text": "Il primo bacio (\"First Love\") \u00e8 un film del 1939, diretto da Henry Koster. \u00c8 ispirato alla fiaba \"Cenerentola\" di Charles Perrault, pubblicata ne \"I racconti di Mamma Oca\" a Parigi nel 1697.\nProduzione.\nLe riprese del film, prodotto dall'Universal Pictures, durarono dal 27 giugno a met\u00e0 ottobre 1939.\nDistribuzione.\nIl copyright del film, richiesto dalla Universal Pictures Co., fu registrato il 9 novembre 1939 con il numero LP9215."}
{"id": "234185", "revid": "438678", "url": "https://it.wikipedia.org/wiki?curid=234185", "title": "Il principe e il povero (film 1937)", "text": "Il principe e il povero (\"The Prince and the Pauper\") \u00e8 un film del 1937, diretto da William Keighley e da (non accreditato) William Dieterle.\nTrama.\nIl film \u00e8 ambientato nella Gran Bretagna governata dai Tudor.\nIl giovane Edoardo VI d'Inghilterra, stanco della sua solita vita piena di obblighi e questioni politiche, decide di mettere al suo posto un suo sosia, affinch\u00e9 lui possa prendersi qualche giorno di pausa.\nProduzione.\nIl film fu prodotto dalla First National Pictures e dalla Warner Bros. Pictures. Venne girato nei Warner Brothers Burbank Studios al 4000 del Warner Boulevard di Burbank, in California.\nDistribuzione.\nDistribuito dalla Warner Bros. Pictures, usc\u00ec nelle sale cinematografiche statunitensi l'8 maggio 1937 dopo una prima proiezione tenuta a New York tre giorni prima, il 5 maggio 1937."}
{"id": "234188", "revid": "1516566", "url": "https://it.wikipedia.org/wiki?curid=234188", "title": "Incappato", "text": "Incappato \u00e8 un termine utilizzato in araldica per indicare la figura araldica di uno scudo diviso in tre da due diagonali che partono dalla met\u00e0 del capo.\nNel caso in cui i tre campi sono di smalti diversi, si preferisce il termine \"interzato incappato\". \nSecondo molti araldisti le linee diagonali possono anche essere ricurve. Questi usano il termine \"cappato\" per indicare uno scudo in cui le due linee curve partono dal centro del bordo superiore e raggiungono la met\u00e0 dei fianchi. Esistono poi le varianti:"}
{"id": "234189", "revid": "438678", "url": "https://it.wikipedia.org/wiki?curid=234189", "title": "Il principe studente (film 1927)", "text": "Il principe studente (\"The Student Prince in Old Heidelberg\") \u00e8 un film del 1927, diretto da Ernst Lubitsch. Alcune scene vennero rigirate da John M. Stahl che non venne accreditato.\nAltre versioni.\nLa storia del principe erede al trono che va a studiare come un ragazzo qualunque all'Universit\u00e0 di Heidelberg, era gi\u00e0 stata portata sullo schermo nel 1923 nel film tedesco \"Alt Heidelberg\" di Hans Behrendt. L'operetta di Romberg verr\u00e0 ripresa nel 1954 con il musical \"Il principe studente\" di Richard Thorpe, mentre nel 1959 in Germania Ernst Marischka si baser\u00e0 sul romanzo di Wilhelm Meyer-F\u00f6rster per la sua versione dal titolo italiano di\" Sissi e il granduca\".\nProduzione.\nIl film fu prodotto dalla MGM\nDistribuzione.\nDistribuito dalla MGM, il film usc\u00ec in sala il 30 gennaio 1928, dopo una prima tenuta a New York il 21 settembre 1927. Il film esiste in una copia positiva in 35\u00a0mm.\nData di uscita.\nIMDb\nAlias"}
{"id": "234190", "revid": "2225", "url": "https://it.wikipedia.org/wiki?curid=234190", "title": "Il Piacere", "text": ""}
{"id": "234191", "revid": "438678", "url": "https://it.wikipedia.org/wiki?curid=234191", "title": "Il principe studente (film 1954)", "text": "\"Il principe studente (The Student Prince)\" \u00e8 un film del 1954, diretto da Richard Thorpe (con Curtis Bernhardt, non accreditato).\nTratto dall'operetta \"Alt-Heidelberg\" di Wilhelm Meyer-F\u00f6rster con il libretto in inglese di Dorothy Donnelly, riprende la storia del principe ereditario di una piccola nazione che, studente all'universit\u00e0 di Heidelberg, si innamora di una ragazza del popolo. Le musiche di Sigmund Romberg, dirette da Raymond Sinatra, furono orchestrate per lo schermo da Maurice De Packh, Albert Sendrey e Robert Van Eps. Le parti danzate furono coreografate da Hermes Pan.\nI due protagonisti erano, nel ruolo di Kathie, Ann Blyth e in quello di Karl Franz, Edmund Purdom che, nelle parti cantate, fu doppiato da Mario Lanza. \nLa colonna sonora raggiunse la prima posizione della Billboard 200 per 36 settimane.\nUno degli interpreti del film, l'attore di origine ungherese S.Z. Sakall mor\u00ec di infarto pochi giorni dopo la fine delle riprese.\nAltre versioni.\nUna prima versione muta della storia era stata portata sullo schermo nel 1923 in Germania con il film \"Alt Heidelberg\" di Hans Behrendt.\nNel 1927, la MGM aveva prodotto la versione in inglese dell'operetta, con il titolo \"The Student Prince in Old Heidelberg\": diretto da Ernst Lubitsch, il film aveva come protagonisti Ram\u00f3n Novarro e Norma Shearer. La storia verr\u00e0 ripresa nel 1959 da Ernst Marischka che girer\u00e0 la sua versione della storia che in Italia verr\u00e0 distribuita con il titolo \"Sissi e il granduca\".\nTrama.\nKarl Franz, principe ereditario di Karlsburg, \u00e8 l'erede a un trono mitteleuropeo che deve, per ragioni politiche, sposare la ricca principessa Johanna. Ma il giovane ha avuto una educazione esclusivamente militare ed \u00e8 privo di quei requisiti che sono indispensabili per renderlo gradito alla promessa sposa. Il sovrano, ch'\u00e8 suo nonno, dispone quindi che Karl venga inviato a Heidelberg, antica citt\u00e0 universitaria, dove partecipando alla vita studentesca, si familiarizzer\u00e0 con le norme della vita sociale, perdendo la sua militaresca rigidezza. Nella citt\u00e0 tedesca, tra feste, duelli e amori pi\u00f9 o meno importanti e, soprattutto, tante canzoni, Karl si innamora perdutamente di Katy, una giovane e graziosa locandiera, che ricambia il suo affetto. L'idillio sboccia in barba alle differenze di casta, e i due decidono di scappare a Parigi, dove coroneranno il loro sogno d'amore. Ma la morte del nonno fa di Karl un sovrano, che non pu\u00f2 sottrarsi ai suoi doveri ed alle sue responsabilit\u00e0. Costretto a sposare la principessa Johanna, egli saluta per l'ultima volta Katy, che rester\u00e0 il pi\u00f9 tenero e dolce ricordo della sua vita.\nProduzione.\nIl film fu prodotto da Joe Pasternak per la Metro-Goldwyn-Mayer (MGM). Venne girato dal 14 dicembre 1953 al 16 gennaio 1954.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 15 giugno 1954."}
{"id": "234192", "revid": "217591", "url": "https://it.wikipedia.org/wiki?curid=234192", "title": "Riccardo Pampuri", "text": "Biografia.\nL'infanzia.\nEra il penultimo degli 11 figli di Innocente Pampuri e Angela Campari.\nLa madre mor\u00ec di tubercolosi quando Erminio aveva 3 anni. Nel frattempo erano anche sorte difficolt\u00e0 economiche per il padre e perci\u00f2 venne affidato agli zii materni: i due fratelli Maria e Carlo Campari, che vivevano a Torrino, non lontano da Trivolzio, insieme ai genitori poich\u00e9 non si erano mai sposati. Il padre, peraltro, mor\u00ec nel 1907 per un incidente stradale. In questo periodo Erminio frequent\u00f2 la scuola elementare. A questo proposito, Erminio, anni dopo, raccont\u00f2: \u00abEro troppo piccolo per provare dolore e capire che perdita avevo sub\u00ecto, ma pi\u00f9 trascorrevano gli anni e pi\u00f9 sentivo la mancanza di due genitori che avevano saputo trasmettere a noi figli l'amorevole spirito cristiano\u00bb.\nGli studi e la Grande Guerra.\nCominci\u00f2 a frequentare il ginnasio a Milano, ma si trov\u00f2 in difficolt\u00e0 a causa dell'ambiente a lui non congeniale, malgrado la presenza della sorella Maria, con la quale ebbe sempre un ottimo rapporto che prosegu\u00ec anche quando lei entr\u00f2 in convento, dove prese il nome di suor Longina. Gli zii, valutando la situazione, decisero comunque di trasferirlo a Pavia, dove frequent\u00f2 il liceo Ugo Foscolo dimostrando inclinazione per le discipline scientifiche. A chi gli chiedeva del suo futuro, egli rispondeva: \u00abDa grande voglio fare il medico. Voglio aiutare i bisognosi, essere utile a chi non ha la forza di andare avanti\u00bb. Conseguita la maturit\u00e0, si iscrisse alla facolt\u00e0 di Medicina dell'Universit\u00e0 degli Studi di Pavia nell'anno accademico 1915-1916, forse per seguire l'esempio dello zio, il quale era medico condotto.\nNel 1917 dovette interrompere gli studi perch\u00e9 venne richiamato alle armi: svolse il suo servizio nel Corpo di Sanit\u00e0, dove ricopr\u00ec il grado di caporale. Si trovava nei pressi di Caporetto in un ospedale da campo quando gli italiani si dovettero ritirare fino alla linea del Piave per evitare l'accerchiamento. In mezzo alla confusione e allo sbandamento, Erminio si fece carico di radunare le attrezzature mediche pi\u00f9 utili alla cura dei feriti, caricarle su un carro trainato da una mucca e trasportarle da solo. sotto il fuoco nemico, sebbene \"protetto\" da avverse condizioni atmosferiche. Per 24 ore condusse quel carro e riusc\u00ec a riunirsi ai suoi commilitoni che, ormai, non speravano pi\u00f9 di rivederlo. Questo gesto gli frutt\u00f2 la promozione a sergente, la medaglia di bronzo al valore e una licenza premio, ma gli caus\u00f2 anche una brutta pleurite, dalla quale non si riprese mai del tutto. Proprio mentre si trovava in guerra, si fece sentire sempre pi\u00f9 forte la chiamata di Dio, tanto che quando non era impegnato a medicare le ferite, si raccoglieva per ore ed ore in preghiera.\nNel 1918, ancora prima di essere congedato, pot\u00e9 riprendere gli studi. Nel 1920 fu congedato con il grado di sottotenente. Nel 1921 si laure\u00f2 con il massimo dei voti.\nDurante la festa di laurea disse: \u00abTornai a casa con le idee chiare sul mio futuro: avrei dedicato la mia esistenza agli altri, avrei sacrificato me stesso per salvare pi\u00f9 vite possibili e ora voglio trasformare l'esercizio dell'arte medica in missione di carit\u00e0\u00bb.\nSviluppo della professione e degli ideali.\nNel 1923 divenne medico condotto di Morimondo, un paese non lontano da Trivolzio in cui la popolazione era sparsa in vari cascinali di campagna. L\u00ec si fece subito amare per il suo spirito di abnegazione verso i poveri, per il modo caritatevole di curarli, spesse volte senza farsi pagare ma, al contrario, portando ai pi\u00f9 bisognosi i medicinali e il denaro necessario per non morire di fame. \u00abEcco il santo dottore\u00bb, lo additava spesso la gente, stupita dalla competenza e compassione che quel giovane medico dimostrava verso i poveri e i sofferenti. Eppure, nonostante fosse impegnato tutto il giorno nelle visite agli ammalati sparsi nella campagna, Erminio trovava sempre il tempo per raccogliersi in preghiera, assistere alle messe, affidare al Signore le anime dei propri pazienti. Nel 1924 i medici, per prassi, si dovettero iscrivere tutti al Sindacato Nazionale Fascista dei Medici Condotti, ma Erminio si rese conto quasi subito che il fascismo era un regime oppressivo e si dimise. La lettera di dimissioni diceva, tra l'altro: \u00abritenendo io di poter essere patriota anche militando in altro partito pi\u00f9 corrispondente ai miei principi morali e politici, n\u00e9 volendo per qualsiasi interesse materiale rinunciare alla mia libert\u00e0 al riguardo, ho ritenuto doveroso presentare le mie dimissioni dal SNFMC\u2026.\u00bb\nIn questo periodo affront\u00f2 anche l'argomento del rapporto fra scienza e fede. La sua tesi era che non esisteva alcun contrasto fra la verit\u00e0 di scienza e quella di fede: le contraddizioni sono solo apparenti e sono dovute alla ignoranza o, comunque, ad un'imperfetta conoscenza. Adduceva a suo favore la vicenda di Pasteur, il quale veniva attaccato dai sostenitori della \"generazione spontanea\". Pasteur per difendere la fede dall'accusa dei materialisti \u00ab...scopr\u00ec il meraviglioso mondo dei microrganismi\u00bb.\nSvolgendo il lavoro di medico scopr\u00ec sempre di pi\u00f9 la sua vocazione religiosa, soprattutto nell'aiuto ai poveri e sofferenti. Fond\u00f2 e anim\u00f2 il circolo di Azione Cattolica a Morimondo e collabor\u00f2 con il parroco Cesare Alesina. Le attivit\u00e0 spaziavano dalla formazione di una banda musicale all'organizzazione di esercizi spirituali.\nIl compimento della vocazione.\nNel 1927 Erminio matur\u00f2 la decisione di aderire all'Ordine Ospedaliero di San Giovanni di Dio, meglio conosciuto come \"Fatebenefratelli\". Malgrado la contrariet\u00e0 degli zii, entr\u00f2 in convento il 22 giugno 1927. Vest\u00ec l'abito dei Fatebenefratelli il 21 ottobre dello stesso anno e prese il nome di Riccardo in onore di Riccardo Beretta, il sacerdote a cui Erminio si era affidato come guida spirituale.\nIl \"quarto voto\" dei Fatebenefratelli, che prescrive l'ospitalit\u00e0 e l'assistenza ai malati, lo spinse, all'Ospedale Sant'Orsola di Brescia, a occuparsi, oltre al servizio medico, anche di servizi pi\u00f9 umili. Si occup\u00f2 della formazione dei confratelli che dovevano diventare infermieri e infine gli venne affidato l'ambulatorio dentistico dell'ospedale. Anche l\u00ec Riccardo aveva uno scopo: \u00abPrego affinch\u00e9 la superbia e l'egoismo non abbiano a impedirmi di vedere Ges\u00f9 nei miei ammalati\u00bb, diceva.\nLa malattia e la morte.\nNel 1929 i disturbi respiratori che Riccardo aveva fin dalla guerra si aggravarono e sfociarono in tisi. Dal gennaio 1930 non pot\u00e9 pi\u00f9 svolgere il suo servizio e continu\u00f2 a peggiorare. Il 27 aprile fu trasferito a Milano alla casa dell'Ordine. Il giorno prima di morire, disse al nipote Alessandro: \u00abSono contento di andarmene. L'idea del Paradiso mi affascina e mi sto preparando come un uomo che sta per convolare a nozze\u00bb. Mor\u00ec la mattina del primo maggio, stringendo tra le mani il crocifisso.\nPampuri venne, inizialmente, tumulato nel cimitero comunale di Trivolzio; il 16 maggio 1951, su ordine di Carlo Allorio, allora vescovo di Pavia, la salma di Pampuri venne dissotterrata e trasferita nella chiesa parrocchiale di Trivolzio, dove a tutt'oggi \u00e8 possibile osservarla.\nIl miracolo e il culto.\nIl 4 maggio furono celebrate le esequie da quel don Riccardo Beretta di cui aveva scelto il nome. Fu seppellito a Trivolzio. Il suo corpo \u00e8 custodito nella cappella a lui dedicata presso la chiesa parrocchiale di san Cornelio e san Cipriano martiri, meta di pellegrinaggio. I casi di guarigione improvvisa e inspiegabili per la scienza, avvenuti a quanti si affidavano a lui, si moltiplicarono, cos\u00ec che nel 1949 cominci\u00f2 il processo per la beatificazione, che avvenne il 4 ottobre 1981.\nL'anno successivo avvenne il miracolo che gli consent\u00ec di essere proclamato santo: un bambino di 10 anni, Manuel Cifuentes Rodenas, si fer\u00ec gravemente a un occhio con i rami di un mandorlo. I medici non lasciarono alcuna speranza ai genitori: \u00abVostro figlio rester\u00e0 cieco da un occhio\u00bb, dissero. Il padre di Manuel, un insegnante, qualche tempo prima aveva trovato a scuola una placchetta di metallo contenente l'immagine di fra' Riccardo Pampuri e affid\u00f2 il figlio alla sua intercessione. Mise la reliquia sotto la benda, vicino all'occhio ferito. Durante la notte, il dolore si acutizz\u00f2 nuovamente, ma la mattina dopo i medici videro che la ferita era scomparsa e il ragazzino ci vedeva benissimo. \u00abNon pu\u00f2 essere che un miracolo\u00bb, dissero i dottori.\nLa notizia si diffuse presto in tutta la Spagna e l'Italia, aprendo la via al processo di canonizzazione. Il 1\u00ba novembre 1989 fu proclamato santo da papa Giovanni Paolo II, che disse: \u00abLa vita breve, ma intensa, di fra' Riccardo Pampuri \u00e8 uno sprone per i giovani, i religiosi, per i medici, a vivere coraggiosamente la Fede cristiana nell'umilt\u00e0 e sempre nell'amore gioioso per i fratelli bisognosi\u00bb.\nSan Riccardo \u00e8 venerato di recente anche in alcune citt\u00e0 degli Stati Uniti d'America, grazie alla devozione di alcuni italiani ivi trasferitisi.\nLa memoria liturgica ricorre, com'\u00e8 tradizione, il giorno della morte: il 1\u00ba maggio."}
{"id": "234193", "revid": "767487", "url": "https://it.wikipedia.org/wiki?curid=234193", "title": "Il processo Cl\u00e9menceau (film 1912)", "text": "Il processo Cl\u00e9menceau \u00e8 un film del 1912 diretto da Edoardo Bencivenga."}
{"id": "234195", "revid": "126257", "url": "https://it.wikipedia.org/wiki?curid=234195", "title": "Incappucciato (araldica)", "text": ""}
{"id": "234196", "revid": "438678", "url": "https://it.wikipedia.org/wiki?curid=234196", "title": "Il quarto uomo (film 1952)", "text": "Il quarto uomo (\"Kansas City Confidential\") \u00e8 un film del 1952, diretto da Phil Karlson.\nTrama.\nTim Foster, capitano della polizia in pensione, ha in progetto di rapinare una banca. Per pi\u00f9 di una settimana mette sotto osservazione la Southwest Bank e il negozio di fiori l\u00ec vicino, cronometrando i tempi del furgoni addetti alle consegne. Dopo essersi accertato che ogni camion lascia il luogo sempre ogni giorno alla stessa ora, Foster si mette in contatto con un trio di rapinatori: Pete Harris, un giocatore di professione, Tony Romano, un donnaiolo, e Boyd Kane, un assassino a sangue freddo. Con addosso una maschera, Foster li vede separatamente e minaccia di denunciarli alla polizia se non parteciperanno al suo piano.\nI quattro, tutti mascherati, attendono che il furgone dei fiori se ne vada per sostituirlo subito con un mezzo identico. Spacciandosi per fiorai, si impadroniscono del furgone blindato della banca con dentro oltre un milione di dollari. La banda poi si divide con l'impegno di spartirsi in bottino in un secondo momento. E ognuno dei membri riceve una mezza carta da gioco con cui potr\u00e0 farsi riconoscere al momento della riscossione.\nSulle loro tracce arriva per\u00f2 Joe Rolfe: fattorino del vero camion di fiori, l'uomo \u00e8 stato preso e strapazzato per giorni dalla polizia, convinta che sia stato il basista del colpo a causa di un suo piccolo precedente penale. Quando il furgone della rapina viene ritrovato, Joe viene rilasciato ma, a causa dell'ingiusta accusa, ha perso il lavoro. Decide cos\u00ec di chiedere aiuto a un suo vecchio amico, Eddie, al quale ha salvato la vita in guerra. Rick, il fratello di Eddie, suggerisce il nome di Pete Harris come uno che potrebbe essere coinvolto nella rapina. Joe, allora, parte per Tijuana dove, al Casino, trova Harris ai tavoli da gioco. Harris ha un biglietto aereo per Borados e le istruzioni per giungervi. Picchiato da Joe, il giocatore confessa di essere uno dei rapinatori ma di non sapere altro. I due vanno insieme in aeroporto ma la polizia locale cerca di arrestare Harris per debiti di gioco. L'uomo reagisce sparando e viene ucciso dai poliziotti. Joe, che nessuno conosce, parte sull'aereo con i documenti di Harris.\nA Borados, Rolfe/Harris incontra e si innamora di una splendida ragazza, Helen, la figlia di Foster. Mentre Joe individua in Romano e in Kane i probabili complici della rapina, l'ex poliziotto che ha ordito tutto il piano confida a Scott Andrews, suo vecchio amico e ispettore della compagnia di assicurazioni, che - secondo lui - i ladri potrebbero essere Harris, Romano e Kane. Joe, nel frattempo, lascia cadere la sua mezza carta davanti a Romano, poi, nel suo bungalow, lo picchia per farlo parlare. I due, poi, decidono di collaborare. Ma, il giorno seguente, Kane smaschera il falso Harris: sta per ucciderlo, ma Joe viene salvato dall'arrivo di Helen che gli ha procurato una pistola.\nQuella notte, ognuno dei tre riceve un biglietto che d\u00e0 loro appuntamento su una barca: \u00e8 la trappola che ha predisposto Foster per catturarli con Andrews e la polizia. Helen, intanto, chiede al padre di proteggere Harris, che lei ama. Foster le dice che quello non \u00e8 altro che un avanzo di galera, ma la ragazza insiste. Cos\u00ec, quando sull'imbarcazione si \u00e8 alla resa dei conti, l'intervento di Foster salva Joe. Romano, infatti, ha ucciso Kane per guadagnarsi una fetta pi\u00f9 consistente del bottino e poi punta la pistola su \"Harris\". Joe si rende conto che anche Foster deve essere coinvolto nella rapina perch\u00e9 \u00e8 l'unico a sapere che lui non \u00e8 il vero Harris. D\u00e0 una spinta a Romano che spara a Foster, poi si mette a lottare con lui per impadronirsi della pistola: nello scontro, il gangster rimane ucciso. Foster, mortalmente ferito, prima di morire chiede a Joe di non dire niente alla figlia. In quel momento, arriva Andrews: il poliziotto morente gli dice che Joe gli aveva fatto una soffiata su Harris ma che non c'entra niente. Il giovane sostiene quella bugia sia per salvare s\u00e9 stesso, sia la reputazione di Foster. Poi, l'ispettore delle assicurazione porta le ultime parole dell'amico morto a Helen, dicendole che suo padre ha benedetto la sua unione con Joe.\nProduzione.\nIl film fu prodotto dalla Associated Players &amp; Producers.\nDistribuzione.\nDistribuito dall'United Artists, usc\u00ec nelle sale cinematografiche USA l'11 novembre 1952."}
{"id": "234197", "revid": "438678", "url": "https://it.wikipedia.org/wiki?curid=234197", "title": "Il quarto uomo (film 1983)", "text": "Il quarto uomo \u00e8 un thriller del 1983, diretto dal regista olandese Paul Verhoeven, tratto dal romanzo omonimo di Gerard Reve. Il film \u00e8 interpretato dagli attori Jeroen Krabb\u00e9 e Ren\u00e9e Soutendijk.\nTrama.\nUn romanziere alcolizzato e bisessuale, Gerard Reve, lascia Amsterdam per tenere una conferenza a Flessinga presso la Vlissingen Literary Society, dove viene attratto e sedotto dall'affascinante tesoriera della societ\u00e0, la bionda e androgina Christine Halsslag. Tormentato da visioni terrificanti e da sospetti su questa donna misteriosa, Gerard scopre la terribile verit\u00e0 su di lei in un crescendo di violenza.\nGerard diventa in breve tempo l'amante di Christine, che scoprir\u00e0 essere gi\u00e0 tre volte vedova di tre mariti morti in circostanze sospette. La donna appare a volte come una strega, altre come una vedova nera, una Dalila o addirittura il diavolo. Gerard ha poi delle visioni attraverso le quali gli appare Maria, la madre di Ges\u00f9. La Madonna gli rivela che lui \u00e8 la quarta vittima designata. Maria dice: \"Chi riceve un avvertimento deve ascoltarlo\". Gerard lo ascolta e la sua vita \u00e8 salva. Comunica quindi lo stesso avvertimento a Herman, l'altro giovane e aitante amante di Christine, che invece ignora volutamente l'avviso pensando che Gerard stia astutamente cercando di spaventarlo, cos\u00ec da avere Christine tutta per s\u00e9. Alla fine Herman muore in modo atroce, trafitto da un palo in un occhio mentre si trova in auto con Gerard; Christine sceglie infine la sua quinta vittima mentre Gerard, ricoverato in una clinica per lo shock sub\u00ecto, ha davanti a s\u00e9 un futuro delirante e incerto.\nTemi.\nMisoginia.\nNei titoli di testa e di coda del film appare l'immagine del ragno femmina che si unisce al maschio e lo divora nell'atto sessuale.\nOmosessualit\u00e0.\nIl film \u00e8 stato accusato di omofobia. La relazione omosessuale di Gerard con Herman \u00e8 infatti caratterizzata da egoismo, litigiosit\u00e0 e violenza. Gerard inoltre viene descritto come un pedofilo, alcolizzato, taccheggiatore, voyeur e pieno di disprezzo verso i suoi lettori.\nReligione.\nNel film compaiono costanti riferimenti alla religione cattolica, in particolare nelle seguenti scene:\nDistribuzione.\nLa premi\u00e8re de \"Il quarto uomo\" si tenne nei Paesi Bassi il 24 marzo 1983. Negli anni successivi, il film venne distribuito in gran parte del mondo; negli Stati Uniti usc\u00ec il 15 novembre ed in Italia nel marzo 1985.\nDivieti.\nA causa di numerosi riferimenti al sesso (incluse la masturbazione, l'orgasmo, l'omosessualit\u00e0 e la pedofilia), di alcune scene di amplessi, nudo o semi-nudo il film ebbe dei divieti in molti paesi."}
{"id": "234198", "revid": "438678", "url": "https://it.wikipedia.org/wiki?curid=234198", "title": "Il re degli zingari (film 1933)", "text": "Il re degli zingari (\"El rey de los Gitanos\") \u00e8 un film del 1933, diretto da Frank Strayer.\nProduzione.\nIl film fu prodotto dalla Fox Film Corporation.\nDistribuzione.\nDistribuito dalla Fox Film Corporation, fu presentato in prima in Spagna, a Barcellona il 23 maggio 1933. Negli Stati Uniti, usc\u00ec senza sottotitoli a Los Angeles il 26 maggio."}
{"id": "234200", "revid": "438678", "url": "https://it.wikipedia.org/wiki?curid=234200", "title": "Il re degli zingari (film 1978)", "text": "Il re degli zingari (\"King of the Gypsies\") \u00e8 un film del 1978, diretto dal regista Frank Pierson.\nTrama.\nIl vecchio re degli zingari, morendo, lascia il potere al nipote, che si \u00e8 gi\u00e0 segnalato per uno spirito pi\u00f9 moderno. Suo padre, roso dall'invidia, gli dichiara guerra."}
{"id": "234201", "revid": "438678", "url": "https://it.wikipedia.org/wiki?curid=234201", "title": "Il re dei re (film 1927)", "text": "Il re dei re (\"The King of Kings\") \u00e8 un film muto del 1927, diretto da Cecil B. DeMille.\nTrama.\nI fatti pi\u00f9 salienti della vita di Ges\u00f9 visti dagli occhi di Maria Maddalena, ricca cortigiana, il cui amante Giuda Iscariota diventa uno dei seguaci di Cristo. Allora lei lo sente predicare, si pente dei suoi peccati e diventa pure sua discepola, seguendolo fino alla sua crocifissione e resurrezione.\nProduzione.\nIl film, prodotto da Cecil B. DeMille, fu girato dal settembre 1926 al 17 gennaio 1927 negli studi di Culver City (9336 W. Washington Blvd.) e all'Iverson Ranch di Chatsworth, Los Angeles. Il budget \u00e8 stimato a 2.500.000 dollari.\nDistribuzione.\nDistribuito dalla Path\u00e9 Exchange e dalla Producers Distributing Corporation (PDC), il film usc\u00ec in prima a New York il 19 aprile e poi a Los Angeles il 18 maggio 1927, dove fu presentato la sera dell'inaugurazione del nuovo Chinese Theatre di Sid Grauman.&lt;br&gt;\nNel 1961, Nicholas Ray girer\u00e0 un film film dallo stesso titolo (Il re dei re).\nCuriosit\u00e0.\nH.B. Warner, che interpretava Ges\u00f9, venne coinvolto in uno scandalo con una donna sconosciuta decisa a ricattare DeMille tanto da mandare in rovina la produzione. Si crede che DeMille pag\u00f2 la donna a patto che lasciasse gli Stati Uniti.\nDeMille non volle correre rischi col film. I due protagonisti, H.B. Warner e Dorothy Cumming, vennero costretti a firmare degli accordi che proibivano loro di apparire in ruoli cinematografici che avrebbero potuto compromettere le loro immagini da \"santi\" per un periodo di cinque anni. DeMille inoltre ordin\u00f2 loro di non mostrarsi nel fare attivit\u00e0 \"non bibliche\" durante le riprese del film. Tali attivit\u00e0 consistevano nel giocare a baseball, giocare a carte, frequentare night club, nuotare e girare in Spider.\nIl set del Tempio di Gerusalemme \u00e8 stato costruito sulla Pathe (poi RKO) backlot a Culver City. Venne poi modificato per ricreare il grosso muro nel film King Kong che viene spaccato nei titoli di testa. Venne riusato in seguito come set nel film Anime nel deserto, finendo per essere l'Atlanta in fiamme rappresentata in Via col vento.\nDopo aver considerato Seena Owen, Gloria Swanson, Gertrude Lawrence, Vilma B\u00e1nky e Raquel Meller per il ruolo di Maria Maddalena, Cecil B. DeMille scelse Jacqueline Logan dopo che questa gli disse: \u00ab\"Non voglio interpretarla come una donna cattiva, ma come una donna che non conosce la differenza tra giusto e sbagliato\"\u00bb.\nDurante le riprese H.B. Warner veniva portato sul set in una macchina chiusa con le tendine abbassate, indossava un velo nero quando lasciava il set, e mangiava da solo. Lo stress nell'interpretare Ges\u00f9 ebbe un brutto effetto su Warner, tanto da risvegliare in lui il vecchio problema con l'alcol.\nMentre DeMille stava girando la scena della crocifissione fece visita al set il regista David Wark Griffith. Dopo aver parlato un po', prima di riprendere a girare, DeMille dette il megafono in mano a Griffith dicendogli: \u00ab\"Girala tu questa\"\u00bb. Griffith gir\u00f2 quindi una scena di un gruppo di persecutori di Cristo riuniti intorno ai piedi della Croce.\nPer garantire che il cast e la troupe osservassero un livello di riverenza adeguato verso H.B. Warner come Ges\u00f9 Cristo, nessuno tranne al regista Cecil B. DeMille era permesso di parlare con lui quando era in costume.\nLa scena della crocifissione \u00e8 stata girata alla vigilia di Natale.\nSebbene Dorothy Cumming interpretasse Maria, ella era in realt\u00e0 24 anni pi\u00f9 giovane di H.B. Warner che interpretava Ges\u00f9.\nNel film figura come comparsa la futura scrittrice e filosofa oggettivista Ayn Rand, all'epoca sceneggiatrice appena emigrata ad Hollywood dalla natia Russia."}
{"id": "234203", "revid": "126257", "url": "https://it.wikipedia.org/wiki?curid=234203", "title": "Incastonato (araldica)", "text": ""}
{"id": "234204", "revid": "1983214", "url": "https://it.wikipedia.org/wiki?curid=234204", "title": "Luis Su\u00e1rez", "text": ""}
{"id": "234205", "revid": "767487", "url": "https://it.wikipedia.org/wiki?curid=234205", "title": "Il re dei re (film 1961)", "text": "Il re dei re (\"King of Kings\") \u00e8 un film ispirato ai vangeli del 1961, diretto da Nicholas Ray, che la Metro-Goldwyn-Mayer ha distribuito nel circuito cinematografico statunitense il 30 ottobre 1961.\nTrama.\nNel 63 a.C. Gneo Pompeo Magno conquista Gerusalemme e la fa saccheggiare. Appena entrato in citt\u00e0, il condottiero romano arriva al sacro tempio per impossessarsi del mitico tesoro di Salomone e, per penetrarvi, fa uccidere i sacerdoti. Ma entrato scopre che il tesoro non erano altro che i rotoli della Torah. Deluso, sta per gettarli tra le fiamme quando un sacerdote sopravvissuto alla strage se li fa consegnare e li porta in salvo. Molti anni dopo scoppiano infinite ribellioni all'autorit\u00e0 di Roma e i Romani ordinano varie crocifissioni e mettono sul trono della Giudea il crudele Erode il Grande. Poi la narrazione del film passa a Betlemme, dove il falegname Giuseppe e la moglie Maria sono arrivati per farsi censire. Ma non trovando alloggio per la notte si rifugiano in una stalla dove nasce il loro primogenito, Ges\u00f9. Allora arrivano i pastori e i magi dall'oriente per adorarlo. Per\u00f2 Erode, venuto a sapere di questa nascita, ordina al centurione Lucio e ai suoi uomini di andare a Betlemme ed uccidere tutti i bambini neonati. Maria e Giuseppe fuggono in Egitto con il bambino. Intanto Erode muore, ucciso dal figlio Erode Antipa che prende il potere.\nDopo questi fatti il film riparte a Nazareth dove Ges\u00f9, ormai dodicenne, lavora nella bottega insieme a Giuseppe. Arrivano dei soldati capitanati da Lucio che si accorge che Ges\u00f9 \u00e8 sfuggito alla strage dei neonati (per\u00f2 lo copre) e ordina ai suoi genitori di farlo censire. Ancora una volta, la narrazione del film passa a molti anni dopo e si vedono dei ribelli, capitanati da Barabba e da Giuda Iscariota, pronti ad assalire la carovana che trasporta da Roma a Gerusalemme il nuovo governatore della Giudea Ponzio Pilato e la moglie Claudia. L'attacco fallisce e Pilato s'incontra sulle rive del fiume Giordano con il re Erode Antipa. I due si voltano e vedono Giovanni Battista che predica alle folle. In quel momento arriva Ges\u00f9 trentenne che si fa battezzare. Poi va nel deserto e viene tentato dal diavolo e dopo arriva in Galilea dove raccoglie gli apostoli. Intanto a Gerusalemme Erode ordina a Lucio di arrestare Giovanni che si trovava in citt\u00e0 per predicare e Ges\u00f9 lo va a trovare nelle carceri. Giuda lascia i ribelli di Barabba e si unisce agli apostoli. Ges\u00f9 comincia a predicare e raduna grandi masse di persone tra cui la stessa moglie di Pilato (Claudia) e Lucio. Erode fa decapitare Giovanni per un capriccio della figliastra Salom\u00e8. Egli, Pilato e il sommo sacerdote Caifa sono terrorizzati dalle opere e dai miracoli di Ges\u00f9.\nBarabba prepara una grande rivolta a Gerusalemme ed intanto Ges\u00f9 entra trionfalmente nella citt\u00e0 santa e va al tempio per predicare. I ribelli assaltano la fortezza Antonia per\u00f2 intervengono le legioni di Pilato che soffocano la rivolta (provocando centinaia di vittime) ed arrestano Barabba. Ges\u00f9, la sera del Gioved\u00ec di Pasqua, fa l'ultima cena insieme agli apostoli e va a pregare al Getsemani. Intanto Giuda vuole che il suo maestro liberi la Giudea dai Romani e per forzargli la mano lo consegna nelle mani delle autorit\u00e0 giudaiche. Ges\u00f9 viene portato da Pilato (che dopo averlo processato lo consegna nelle mani di Erode che a sua volta glielo rimanda) e flagellato. Claudia implora il marito di liberarlo ma il popolo vuole la liberazione di Barabba; Pilato li accontenta e si lava le mani. Ges\u00f9, con la croce sulle spalle e la corona di spine sul capo, arriva al Golgota e viene crocifisso insieme a due ladroni. Giuda, pentito, s'impicca e il suo corpo \u00e8 trovato da Barabba. Ges\u00f9 muore sotto gli occhi della madre, dell'apostolo Giovanni, di pochi soldati, di Claudia e di Lucio (che pronuncia le fatidiche parole: \"Era davvero il figlio di Dio\"). Il suo corpo \u00e8 deposto dalla croce e portato nel sepolcro. Maria Maddalena trova la tomba vuota ed incontra Ges\u00f9 risorto. Il film si conclude sulle rive del lago di Tiberiade dove Ges\u00f9 appare agli apostoli e dice loro di portare il suo messaggio sino ai confini del mondo.\nProduzione.\nLa pellicola venne interamente girata in Spagna, nelle seguenti localit\u00e0: \nDistribuzione.\nRispetto ai passaggi televisivi, DVD e Blu-ray includono: Ouverture (nella didascalia del film \u00e8 scritto in lingua inglese: \"Overture\") - Intermission - Entr'Acte - Finale"}
{"id": "234206", "revid": "126257", "url": "https://it.wikipedia.org/wiki?curid=234206", "title": "Incatenato (araldica)", "text": ""}
{"id": "234207", "revid": "585241", "url": "https://it.wikipedia.org/wiki?curid=234207", "title": "Luisito Su\u00e1rez", "text": ""}
{"id": "234208", "revid": "126257", "url": "https://it.wikipedia.org/wiki?curid=234208", "title": "Incendiato (araldica)", "text": ""}
{"id": "234209", "revid": "869733", "url": "https://it.wikipedia.org/wiki?curid=234209", "title": "Bonnie Barstow", "text": ""}
{"id": "234211", "revid": "767487", "url": "https://it.wikipedia.org/wiki?curid=234211", "title": "Il re del jazz (film 1930)", "text": "Il re del jazz (\"King of Jazz\") \u00e8 un film del 1930, diretto da John Murray Anderson e, non accreditato, P\u00e1l Fej\u00f6s.\nNel 2013 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nProduzione.\nIl film fu prodotto dall'Universal Pictures con un budget stimato di due milioni di dollari. Le riprese durarono dal novembre 1929 al 20 marzo 1930. Venne girato allo Stage 12, Universal Studios (100 Universal City Plaza, Universal City).\nDistribuzione.\nDistribuito dall'Universal Pictures, usc\u00ec nelle sale cinematografiche USA il 20 aprile 1930 con il titolo originale \"King of Jazz\". Il film ebbe una distribuzione internazionale: usc\u00ec in Argentina il 20 settembre dello stesso anno come \"El rey del Jazz\"; in Francia, a Parigi, il 20 dicembre 1930; in Portogallo, come \"O Rei do Jazz\", il 19 maggio 1931.\nNel 2020 \u00e8 stata editata una versione DVD anche in Italia, a cura della DNA Srl, curata dallo studioso di Storia del Cinema Riccardo Cusin, che, per la prima volta, presenta parte della pellicola col doppiaggio italiano (le canzoni sono sottotitolate), con le voci di Francesco Trabucco, Riccardo Cusin e Anna Maria Fontanini. Questa versione \u00e8 disponibile anche in streaming su alcune piattaforme.\nIl DVD italiano de \"Il re del Jazz\" inoltre include, come Extra, un secondo film \"Hollywood che canta\" (\"The Hollywood Revue of 1929\"), in versione originale con sottotitoli in italiano (curati dallo studioso di Storia del Cinema Riccardo Cusin)."}
{"id": "234214", "revid": "9498", "url": "https://it.wikipedia.org/wiki?curid=234214", "title": "Inchiesta (araldica)", "text": "Inchiesta \u00e8 un termine utilizzato in araldica per le arme che offrono notevoli irregolarit\u00e0 araldiche ma di storica importanza e che quindi sono dette \"armi di inchiesta\". Sono dette anche \"armi dimandanti\" o \"armi enigmatiche\" perch\u00e9 non rispettano la regola di contrasto dei colori.\nLa pi\u00f9 famosa arma d'inchiesta \u00e8 quella del Regno di Gerusalemme, in cui le croci d'oro compaiono su un campo d'argento."}
{"id": "234215", "revid": "869733", "url": "https://it.wikipedia.org/wiki?curid=234215", "title": "April Curtis", "text": ""}
{"id": "234217", "revid": "767487", "url": "https://it.wikipedia.org/wiki?curid=234217", "title": "Il re del jazz (film 1955)", "text": "Il re del jazz (\"The Benny Goodman Story\") \u00e8 un film del 1955 scritto e diretto da Valentine Davies, una storia che ripercorre la biografia del famoso clarinettista Benny Goodman, ritenuto uno dei re dello swing.\nTrama.\nDave e Dora Goodman, bench\u00e9 siano poveri, sono determinati a offrire una buona istruzione ai loro figli. Nel 1919, quando il professor Schepp offre lezioni di musica agli abitanti del loro caseggiato di Chicago, il giovane Benny, anche se all'inizio non ama molto quello strumento, diventa un ottimo clarinettista. Cos\u00ec, quando gli capita di suonare in una band di ragtime, inizia la sua carriera di musicista. A New Orleans, Edward \"Kid\" Ory, a capo di una jazz band, gli consiglia di suonare quello che sente. Pi\u00f9 tardi, Benny si unisce alla band di Ben Pollack con la quale gira tutto il paese. Al suo ritorno a casa, scopre che suo padre \u00e8 morto in un incidente. Pollack si assicura un lavoro nel bar clandestino del gangster Little Jake Primo. L\u00ec, Benny incontra John Hammond, un critico musicale amante del jazz, con sua sorella Alice, che per\u00f2 preferisce la musica classica. Poich\u00e9 a New York la band non ha successo, Benny, per poter vivere, deve adattarsi a una musica pi\u00f9 tradizionale. Ancora impressionato dal talento di Benny, Hammond lo invita nella sua villa a eseguire un concerto per clarinetto di Mozart davanti a un pubblico aristocratico. Alice rimane impressionata dalla bravura di Benny, rimanendomi piacevolmente sorpresa.&lt;br&gt;\nBenny, formata una sua band, inizia a esibirsi in un programma radiofonico del sabato sera della NBC. Il musicista Fletcher Henderson, ascoltandolo alla radio, ammira lo stile di Goodman e si offre di contribuire ai suoi arrangiamenti musicali. Quando la trasmissione viene cancellata, l'orchestra di Benny va in tour. Prima di partire, Benny e Alice, anche se in maniera un po' confusa, si dichiarano il loro amore. Il tour \u00e8 un fallimento fino a quando gli orchestrali giungono a Palomar, in California. I giovani del posto, che seguono le performaces dell'orchestra sulla West Coast, decretano il suo successo. Benny vede Alice tra il pubblico e suona \"Memories of You\" per lei. Dopo lo spettacolo, i due si baciano. Benny forma un quartetto che comprende Lionel Hampton, Teddy Wilson e Gene Krupa e quando Benny, la sua orchestra e il suo quartetto tornano a Chicago, Variety sta lanciando il gruppo.&lt;br&gt;\nBench\u00e9 suo padre non si dimostri contrario al matrimonio con Benny, Alice incontra l'ostilit\u00e0 di sua madre che reputa quell'unione poco felice. Intanto Benny si prepara a debuttare alla Carnegie Hall. Infine, rendendosi conto di quanto Benny ami Alice, Mrs. Goodman la invita segretamente ad assistere al concerto, con l'orchestra e gli artisti ospiti Harry James, Ziggy Elman e Martha Tilton. La giovane suo malgrado arriva in ritardo, tanto che quasi perde l'esibizione trionfale di Benny, ma arriva in tempo per una standing ovation e un bis di \"Memories of You.\"\nProduzione.\nIl grande successo di pubblico ottenuto nel 1954 da \"The Glenn Miller Story\" convinse il produttore Aaron Rosenberg a fare questo film a cui stava gi\u00e0 lavorando. Quando Rosenberg interpell\u00f2 Davies, lo sceneggiatore della pellicola del 1954, questi espresse il desiderio di dirigere il film che sarebbe stato l'unico da lui diretto.&lt;br&gt;\nLa lavorazione del film dur\u00f2 dal 1\u00b0 luglio al 26 agosto 1955.&lt;br&gt;\nBenny Goodman fu pagato venticinquemila dollari per la sua storia, e altri diecimila come consulente. Anche se gli eventi descritti nel film sono stati ispirati da incidenti reali, la cronologia \u00e8 stata alterata. Benny Goodman (1909-1986) inizi\u00f2 a suonare professionalmente all'et\u00e0 di dodici anni e, mentre era ancora un adolescente, si un\u00ec alla band di Ben Pollack. Nei primi anni trenta, la band di Goodman, che all'epoca includeva Teddy Wilson e Lionel Hampton, fu il primo gruppo jazz interrazziale ad apparire in pubblico. Dal 1936 in poi, Goodman era conosciuto come \"The King of Swing\", e la sua apparizione alla Carnegie Hall del 1938 segn\u00f2 la prima volta che una band jazz si esibiva in quella venerabile istituzione..\nDistribuzione.\nIl film, distribuito dalla Universal Pictures, usc\u00ec nelle sale statunitensi nel 1956, presentato in prima a Chicago il 2 febbraio e uscendo nello stesso giorno anche in Canada. In precedenza, era gi\u00e0 stato presentato in Giappone. Il 6 febbraio, venne distribuito in Svezia con il titolo \"Filmen om Benny Goodman\". A Los Angeles, il film usc\u00ec il 12 febbraio, a New York, il 21 febbraio 1956.&lt;br&gt;\nIn Finlandia, fu distribuito il 23 marzo 1956 com \"Rytmin kuningas Benny Goodman\", nella Germania Ovest, il 27 marzo 1956. Nel Sudafrica fu presentato a Johannesburg il 20 giugno 1956. Sempre nello stesso anno, in settembre, usc\u00ec anche in Austria distribuito dalla J.Arthur Rank-Film. Nel 1957, il film usc\u00ec in Portogallo (25 giugno) e in Danimarca (7 novembre).&lt;br&gt;\nFu trasmesso per la prima volta in televisione il 21 maggio 1977 dalla tv della DDR. Il 9 agosto 2003, venne proiettato al Festival di Locarno. La sua prima distribuzione in DVD fu in Argentina, il 17 luglio 2013."}
{"id": "234218", "revid": "1305772", "url": "https://it.wikipedia.org/wiki?curid=234218", "title": "Jr. Pac-Man", "text": "Jr. Pac-Man \u00e8 il quinto videogioco arcade della serie \"Pac-Man\", pubblicato dalla Bally Midway nel 1983. Simile ai titoli precedenti, il gioco ha per protagonista il figlio di Pac-Man e si distingue in particolare per il labirinto a scorrimento, pi\u00f9 largo dello schermo.\n\"Jr. Pac-Man\" usc\u00ec senza l'autorizzazione della Namco, azienda che cre\u00f2 \"Pac-Man\" e lo concesse in licenza a Bally Midway per la pubblicazione in Occidente, ma che non riconobbe mai questo seguito come ufficiale. Lo stesso avvenne con altri titoli, e il tutto contribu\u00ec alla cessazione della collaborazione tra Namco e Bally Midway. \nTrama.\nCome nei precedenti giochi della serie, ci sono tre scenette di intermezzi tra alcuni dei livelli. Le tre scene, chiamate \"atti\", raccontano l'amore che nasce tra Jr. Pac-Man e una piccola fantasma chiamata Yum-Yum. Il fantasma Blinky cerca di approfittare dei loro incontri per acchiappare Jr. Pac-Man, ma sua madre Ms. Pac-Man interviene due volte a salvarlo, e alla fine i due piccoli innamorati riescono a rimanere soli.\nModalit\u00e0 di gioco.\n\"Jr. Pac-Man\" mantiene inalterate le caratteristiche che hanno fatto la fortuna dei suoi predecessori. Le uniche differenze presenti sono:\nPorting.\nIl gioco venne convertito ufficialmente per poche piattaforme e solo dopo diversi anni: per Atari 2600 dalla Atari (1986), per Commodore 64 e DOS dalla Thunder Mountain (1988). Tuttavia, sono state pubblicate delle versioni homebrew del gioco, uscite per varie piattaforme Atari come il 5200 e il 7800.\nLa versione per Atari 2600 differisce dal gioco originale principalmente perch\u00e9 il labirinto scorre in verticale anzich\u00e9 in orizzontale. Le versioni Commodore 64 e DOS sono invece a schermata fissa."}
{"id": "234219", "revid": "126257", "url": "https://it.wikipedia.org/wiki?curid=234219", "title": "Incoccato", "text": ""}
{"id": "234220", "revid": "125416319", "url": "https://it.wikipedia.org/wiki?curid=234220", "title": "Zeno Col\u00f2", "text": "Fu uno degli sciatori italiani pi\u00f9 forti di tutti i tempi, primatista mondiale del chilometro lanciato e campione mondiale e olimpico negli anni 1950.\nBiografia.\nCarriera sciistica.\nStagioni 1934-1947.\nA causa della pausa per la Seconda guerra mondiale Col\u00f2 visse una breve carriera agonistica internazionale: dopo aver iniziato a gareggiare a quattordici anni ed essere entrato nella nazionale a quindici, fu coinvolto nel conflitto mondiale, subendo in seguito anche la prigionia. Durante la guerra, a Cervinia, fece parte della Pattuglia Sci Veloci insieme al maestro di sci Gigi Panei. \nRiprese a gareggiare nel 1947, a 27 anni. Quell'anno sul Piccolo Cervino a Cervinia stabil\u00ec il nuovo record del mondo sul chilometro lanciato con circa 160\u00a0km orari, battendo il precedente primato di 136\u00a0km/h di Leo Gasperl che resisteva da sedici anni. Anche il record di Col\u00f2 sarebbe stato duraturo, rimanendo imbattuto per diciassette anni. Con la sua \"posizione a uovo alto\" fu il precursore della posizione a uovo che ancora oggi tengono i discesisti per ridurre l'attrito aerodinamico, ma, a differenza dei suoi successori, Col\u00f2 usava sci di legno e non indossava il casco.\nStagioni 1948-1951.\nPartecip\u00f2 ai V Giochi olimpici invernali di , classificandosi 14\u00ba nello slalom speciale e non terminando la discesa libera a causa di una caduta, e vinse la discesa del Lauberhorn; nel 1949 vinse la discesa e la combinata dell'Arlberg-Kandahar e lo slalom speciale del Lauberhorn, risultato quest'ultimo bissato nel 1950.\nSempre nel 1950 fu il protagonista dei Mondiali di Aspen, negli Stati Uniti: fu primo nella discesa libera e nello slalom gigante, e sfior\u00f2 l\"'en-plein\" nello slalom speciale, giungendo secondo a tre decimi dallo svizzero Georges Schneider. Entrambe le sue vittorie possono essere considerate storiche: Col\u00f2 fu il primo italiano a vincere la discesa libera ai Mondiali, e anche il primo campione mondiale della storia nello slalom gigante, disciplina che venne introdotta proprio in quell'edizione. Dopo i Mondiali, Col\u00f2 prolung\u00f2 la sua trasferta in Nordamerica vincendo i Campionati nordamericani.\nStagioni 1952-1956.\nPartecip\u00f2 per la seconda volta ai Giochi olimpici a , dove non riusc\u00ec a difendere il titolo mondiale nello slalom gigante, chiudendo quarto. Si conferm\u00f2 invece nella discesa libera: il 16 febbraio fu il pi\u00f9 veloce degli ottantuno concorrenti sui 2.600 m della pista di Norefjell, con il tempo di 2'30\"8, pari a circa 62\u00a0km/h di media. Fu la prima medaglia d'oro per l'Italia nello sci alpino ai Giochi olimpici invernali. Qualche giorno dopo concluse le sue prove olimpiche con lo slalom speciale, dove fu quarto.\nDopo le Olimpiadi di Oslo Zeno Col\u00f2 leg\u00f2 il suo nome a un modello di scarponi da sci e a una giacca da sci. In base ai regolamenti dell'epoca venne quindi ritenuto professionista: nel 1954 fu squalificato dalla Federazione Italiana Sport Invernali (FISI) e non pot\u00e9 partecipare alle gare successive. La squalifica suscit\u00f2 proteste da parte dello sciatore dell'Abetone, che tent\u00f2 invano di essere riabilitato, e polemiche nell'opinione pubblica per l'esclusione del campione dalle competizioni internazionali. Fu la fine della sua carriera agonistica internazionale: ai Mondiali del 1954 a \u00c5re fu presente solo come apripista nella discesa libera, fu comunque cronometrata la sua prestazione risultando la seconda assoluta, e alle Olimpiadi di come semplice tedoforo. In campo nazionale continu\u00f2 invece a ottenere medaglie fino al 1956; ai Campionati italiani di sci alpino conquist\u00f2 complessivamente ventinove medaglie: nove in discesa libera, quattro in slalom gigante, dieci in slalom speciale e sei in combinata.\nAltre attivit\u00e0.\nLasciate le gare, divent\u00f2 maestro di sci presso l'Abetone. S\u2019impegn\u00f2 per la promozione e lo sviluppo della stazione sciistica pistoiese. Fu tra i promotori della Societ\u00e0 Funivie Abetone e della costruzione della prima ovovia. Nel 1973 disegn\u00f2 tre piste da sci che scendono da Monte Gomito, che da lui prendono il nome di Zeno 1 (nera), Zeno 2 e Zeno 3 (rosse).\nFu anche direttore della scuola di sci di Madesimo (Sondrio).\nNel 1989 la FISI revoc\u00f2 la squalifica inflittagli nel 1954; mor\u00ec nel 1993, ormai gravemente malato a causa di un tumore ai polmoni."}
{"id": "234221", "revid": "767487", "url": "https://it.wikipedia.org/wiki?curid=234221", "title": "Il ribelle (film 1944)", "text": "Il ribelle (\"None but the Lonely Heart\") \u00e8 un film del 1944 diretto da Clifford Odets che adatt\u00f2 per lo schermo \"None but the Lonely Heart\", un romanzo di Richard Llewellyn pubblicato a Londra nel 1943.\nTrama.\nUn giovane operaio londinese incerto sull'indirizzo da dare alla propria vita: non sa se scegliere l'onesto lavoro e l'onesto matrimonio, oppure la relazione con una donna sposata e guadagni poco puliti nella cricca del marito di lei.\nProduzione.\nLa lavorazione del film, prodotto dalla RKO, dur\u00f2 dal 6 marzo al 27 maggio 1944.\nDistribuzione.\nIl copyright del film, richiesto dalla RKO Radio Pictures Inc., fu registrato il 20 ottobre 1944 con il numero LP13003. Distribuito dalla RKO, usc\u00ec nelle sale statunitensi il 17 ottobre 1944."}
{"id": "234222", "revid": "126257", "url": "https://it.wikipedia.org/wiki?curid=234222", "title": "Indicante (araldica)", "text": ""}
{"id": "234223", "revid": "438678", "url": "https://it.wikipedia.org/wiki?curid=234223", "title": "Il ribelle (film 1983)", "text": "Il ribelle (\"All the Right Moves\") \u00e8 un film del 1983 diretto da Michael Chapman, affermato direttore della fotografia al debutto nella regia.\nTom Cruise, qui in uno dei suoi primi ruoli da protagonista, quello stesso anno raggiunse la notoriet\u00e0 con \"Risky Business - Fuori i vecchi... i figli ballano\", decimo incasso stagionale negli Stati Uniti, che gli valse la candidatura al Golden Globe per il miglior attore in un film commedia o musicale.\nTrama.\nNel pieno della recessione economica dei primi anni ottanta, la cittadina di Ampipe, nella Contea di Cambria, Pennsylvania, pu\u00f2 offrire ben poco a un ragazzo che sta per finire la scuola: accontentarsi di un modesto lavoro da operaio nell'industria da cui dipende l'intera economia locale, l'acciaieria American Pipe &amp; Steel, ormai in decadenza, oppure andarsene altrove in cerca di miglior fortuna.\nStefen \"Stef\" Djordjevic, studente all'ultimo anno di liceo e defensive back degli Ampipe High School Bulldogs, aspira ad ottenere, grazie al suo talento nel football, una borsa di studio per poter frequentare un buon college e diventare ingegnere. La famiglia di Stef \u00e8 dignitosa, ma senza grosse possibilit\u00e0 economiche: non ha pi\u00f9 la madre, mentre il padre e il fratello lavorano duramente come operai in acciaieria. La ragazza di Stef, Lisa, suonatrice di sassofono nella banda musicale della scuola, lo sostiene fedelmente nei suoi propositi, bench\u00e9 sappia che questo significhi probabilmente la fine del loro rapporto: se ottiene la borsa di studio, Stef se ne andr\u00e0 lontano all'universit\u00e0, mentre lei rimarr\u00e0 bloccata l\u00ec, in quanto senza un supporto economico non pu\u00f2 permettersi di proseguire gli studi. Anche l'allenatore dei Bulldogs, Burt Nickerson, aspira a lasciare Ampipe, per ricoprire un incarico in un college in California: per mettersi in luce agli occhi degli osservatori dell'universit\u00e0, sprona i suoi giocatori a dare il massimo e li costringe ad estenuanti allenamenti. Nickerson si scontra spesso con Stef: ciascuno non sopporta la pienezza di s\u00e9 dell'altro.\nArriva la partita decisiva contro i rivali storici, i Knights della vicina citt\u00e0 di Walnut Heights. I Bulldogs perdono il match a pochi istanti dalla fine. Stef ha dimostrato le sue qualit\u00e0, ma anche commesso un brutto errore che ha rimesso in gioco gli avversari. Tuttavia il ragazzo ne fa un altro ben pi\u00f9 grave negli spogliatoi al termine della partita, quando per presunzione, nella foga del momento, non accetta i duri rimproveri dell'allenatore e difende la propria prestazione e quella dei compagni, rinfacciando a Nickerson addirittura la responsabilit\u00e0 della sconfitta. L'allenatore punisce allora l'insubordinazione con l'espulsione di Stef dalla squadra. Quella sera stessa Stef peggiora ulteriormente la situazione partecipando, seppur riluttante e dopo aver bevuto un po' troppo, ad un raid vandalico di tifosi delusi contro l'abitazione dell'allenatore.\nConsapevole della gravit\u00e0 di quanto accaduto, Stef cerca di scusarsi con Nickerson, il quale non \u00e8 per\u00f2 disposto a perdonargli n\u00e9 il comportamento indisciplinato tantomeno l'offesa arrecata alla sua casa e alla sua famiglia. Fuori squadra, impossibilitato a mettersi in mostra con gli osservatori dei college, ai quali non viene certo raccomandato dall'allenatore a lui ostile, il ragazzo vede dunque svanire nel nulla tutti i suoi progetti per il futuro e concretizzarsi invece l'odiata prospettiva di dover affiancare il padre e il fratello maggiore in fabbrica. Intanto, tra i suoi compagni di squadra, c'\u00e8 chi come Shadow viene scelto dal suo college preferito, chi come Brian rinuncia senza drammi alla borsa di studio gi\u00e0 ottenuta per sposare la sua ragazza rimasta incinta, e chi come Vinnie, trovatosi nella stessa condizione di Stef, arriva a commettere una rapina e finisce in prigione.\nNickerson ottiene l'incarico di allenatore in California. Grazie all'intercessione della moglie (a cui Lisa si era rivolta segretamente per spiegare la situazione e chiederle di aiutare Stef), Nickerson alla fine si dimostra magnanimo con Stef: ammette di aver sbagliato e non essere stato corretto nei suoi confronti, quindi gli offre una borsa di studio per frequentare il college dove lui andr\u00e0 ad allenare. Stef, ormai quasi rassegnato a un futuro da operaio, non pu\u00f2 che accettare con il massimo entusiasmo questa insperata nuova occasione.\nColonna sonora.\nI brani della colonna sonora, come accreditati nei titoli di coda:\nDistribuzione e incassi.\nIl film \u00e8 uscito nelle sale cinematografiche statunitensi il 21 ottobre 1983, in una distribuzione limitata, e poi il weekend successivo in una distribuzione completa in 675 copie, incassando 17,2 milioni di dollari.\nControversia.\nIl film ha fatto discutere per via di una disinibita scena di sesso tra l'allora ventenne Tom Cruise e la ventenne Lea Thompson in cui Lisa sbottona e sfila i jeans di Stef e poi i due completamente nudi vanno a letto insieme.\nNella versione italiana del DVD, un clamoroso errore compare nella sinossi del film sul retro della copertina, in cui il football americano viene chiamato \"rugby\".\nCritica.\nRoger Ebert (\"Chicago Sun-Times\") ha apprezzato il realismo dei personaggi e dell'intreccio e ha attribuito al film un giudizio positivo di 3/4. Richard Corliss (\"TIME\") lo definisce un \u00abpiccolo film \"naif\" che spera di dimostrarsi il \"Flashdance\" del football\u00bb (\u00abthis naive little movie hopes to prove itself the Flashdance of football\u00bb).\nPer il \"Dizionario Morandini\" si tratta di un ritratto amaro e malinconico del grigio ambiente provinciale americano, una \u00abcommedia \"sociale\" [...] un po' troppo scontata e tiepida per riuscire incisiva\u00bb.\nPer il \"Dizionario Mereghetti\" \u00e8 uno \u00abspaccato di costume che non si eleva sopra la media\u00bb."}
{"id": "234224", "revid": "767487", "url": "https://it.wikipedia.org/wiki?curid=234224", "title": "Il richiamo (film 1921)", "text": "Il richiamo \u00e8 un film del 1921 diretto da Gennaro Righelli."}
{"id": "234225", "revid": "438678", "url": "https://it.wikipedia.org/wiki?curid=234225", "title": "Il richiamo (film 1929)", "text": "Il richiamo (\"Song of Love\") \u00e8 un film del 1929, diretto da Erle C. Kenton. Girato muto, venne completamente sonorizzato con il sistema Movietone. Fu distribuito sia nella versione sonora che in quella muta.\nSegna il debutto sullo schermo della popolare cantante Belle Baker, protagonista del film insieme a Ralph Graves. Altra esordiente fu Eunice Quedens, diventata poi famosa con il nome d'arte di Eve Arden.\nTrama.\nI Gibson, Tom e Anna e il piccolo Buddy, sono una famiglia felice e un gruppo musicale di successo che lavora nel vaudeville come cantanti-ballerini. Un giorno, per\u00f2, Anna si rende conto che il figlio avrebbe diritto a vivere la sua infanzia e cos\u00ec decide di lasciare temporaneamente il palcoscenico per farlo crescere come ogni altro ragazzo. Tom non \u00e8 d'accordo e, continuando a lavorare in teatro, allaccia una relazione con Mazie, una bella bionda. Anna si dedica a Buddy che mette in una scuola militare e, per vivere, trova lavoro in un locale come cantante. Buddy, soffrendo per la loro separazione, cerca di riconciliare i genitori persuadendo il padre a lasciare Mazie. La famiglia si ritrover\u00e0 nuovamente riunita quando, in teatro, i Gibson si esibiranno tutti insieme in un loro vecchio numero musicale.\nProduzione.\nIl film fu prodotto da Edward Small per la sua compagnia, la Edward Small Productions con il titolo di lavorazione \"The Cradle of Jazz\".\nDistribuzione.\nIl copyright del film, richiesto dalla Columbia Pictures Corp., fu registrato il 27 dicembre 1929 con il numero LP944.\nNegli Stati Uniti, distribuito dalla Columbia Pictures Corporation, fu presentato in prima a New York il 13 novembre 1929; il 25 novembre, usc\u00ec nelle sale. Nel dicembre del 1929, il film venne presentato a Londra e, il 9 giugno 1930, la Woolf &amp; Freedman Film Service lo distribu\u00ec nel Regno Unito. In Irlanda, il film usc\u00ec in sala il 28 febbraio 1930. Sempre nello stesso anno, fu distribuito anche in Argentina in versione originale con sottotitoli con il titolo \"Canto de amor\".\nIl film non \u00e8 andato perduto e ne esiste ancora la pellicola."}
{"id": "234226", "revid": "767487", "url": "https://it.wikipedia.org/wiki?curid=234226", "title": "Il richiamo (film 1993)", "text": "Il richiamo \u00e8 un film del 1993, diretto dal regista Claudio Bond\u00ec.\nTrama.\nStato Pontificio, 1780. Il marchese Giovanni Dal Sasso, sovrintendente della Pontificia dogana, \u00e8 un naturalista, un ornitologo. Durante una battuta s'imbatte in un giovane bracconiere, Martino, che \u00e8 in grado di imitare tutti i versi degli uccelli silvani. Dal Sasso lo utilizza come richiamo per catturare un misterioso ibrido che vive tra i boschi di San Leo e quelli del Granducato di Toscana. L'incontro con la nobildonna Chiara di Montetaldino e l'accanita ricerca dell'ibrido porter\u00e0 per\u00f2 Dal Sasso alla rovina."}
{"id": "234227", "revid": "767487", "url": "https://it.wikipedia.org/wiki?curid=234227", "title": "Il romanzo di un giovane povero (film 1921)", "text": "Il romanzo di un giovane povero \u00e8 un film del 1921 diretto da Amleto Palermi."}
{"id": "234228", "revid": "212348", "url": "https://it.wikipedia.org/wiki?curid=234228", "title": "Rivestimento universale", "text": ""}
{"id": "234229", "revid": "438678", "url": "https://it.wikipedia.org/wiki?curid=234229", "title": "Il romanzo di un giovane povero (film 1935)", "text": "Il romanzo di un giovane povero (\"Le roman d'un jeune homme pauvre\") \u00e8 un film del 1935 diretto da Abel Gance."}
{"id": "234230", "revid": "126257", "url": "https://it.wikipedia.org/wiki?curid=234230", "title": "Infilato (araldica)", "text": ""}
{"id": "234231", "revid": "126257", "url": "https://it.wikipedia.org/wiki?curid=234231", "title": "Infilzato (araldica)", "text": ""}
{"id": "234232", "revid": "438678", "url": "https://it.wikipedia.org/wiki?curid=234232", "title": "Il romanzo di un giovane povero (film 1974)", "text": "Il romanzo di un giovane povero \u00e8 un film del 1974, diretto dal regista Cesare Canevari.\nTrama.\nLe turbolente vicissitudini del giovane protagonista sono perpetuamente divise tra un candore ironico e un legittimo desiderio di vendetta."}
{"id": "234233", "revid": "767487", "url": "https://it.wikipedia.org/wiki?curid=234233", "title": "Il sacco di Roma (film 1923)", "text": "Il sacco di Roma \u00e8 un film diretto da Enrico Guazzoni e Giulio Aristide Sartorio.\nAll'estero il film \u00e8 uscito col titolo \"The Sack of Rome\". Il titolo tedesco era \"Kampf um Rom\"."}
{"id": "234234", "revid": "438678", "url": "https://it.wikipedia.org/wiki?curid=234234", "title": "Il sacco di Roma (film 1953)", "text": "Il sacco di Roma \u00e8 un film del 1953, diretto dal regista Ferruccio Cerio.\nTrama.\nNel 1527 Roma \u00e8 straziata dalla guerra tra la frazione degli Orsini e quella dei Colonna.\nIntanto truppe spagnole e lanzichenecchi marciano alla conquista della citt\u00e0.\nAngela Orsini e Massimo Colonna, i due rappresentanti delle nobili casate, si amano e si sposano in segreto, ma durante la cerimonia irrompe il padre di Angela e sfida Massimo a duello.\nQuesti si destreggia per evitare lo scontro, ma un pugnale lanciato da un sicario di Tancredi Serra che pretende alla mano di Angela, colpisce a morte il vecchio Orsini.\nMassimo \u00e8 costretto a fuggire da Roma, ma ci ritorna dopo che la citt\u00e0 viene assediata, e prima di andare a combattere stringe un accordo di pace con gli Orsini per dimostrare la sua innocenza e l'amore per Angela.\nLa citt\u00e0 \u00e8 presa e gli ultimi che oppongono resistenza si rifugiano a Castel Sant'Angelo.\nIl capo della resistenza, Massimo, riesce a spezzare poi la cerchia degli assedianti grazie all'aiuto di un certo Fanfulla da Lodi, liberando i difensori.\nIntanto Angela viene a sapere dal sicario, ormai moribondo, la vera versione dell'uccisione di suo padre: ormai nulla pu\u00f2 impedire il matrimonio fra lei e Massimo."}
{"id": "234237", "revid": "834", "url": "https://it.wikipedia.org/wiki?curid=234237", "title": "Wc", "text": ""}
{"id": "234238", "revid": "118753555", "url": "https://it.wikipedia.org/wiki?curid=234238", "title": "Teorema di Tellegen", "text": "Il teorema di Tellegen (dal nome del suo autore, l'ingegnere olandese Bernard Tellegen), detto anche bilancio delle potenze virtuali, afferma che due circuiti elettrici diversi ma con stesso grafo orientato bilanciano le loro potenze virtuali, ovvero che:\ndove:\nBilancio energetico.\nIl teorema si basa sui principi di Kirchhoff e quindi sul bilanciamento energetico delle potenze in un circuito (la potenza erogata dai bipoli attivi \u00e8 assorbita da quelli passivi). \nCi\u00f2 si dimostra considerando un generico circuito del quale possiamo determinare il grafo. Denominando con pedice c e r rispettivamente variabili di corda e di ramo si ha:\nper dualit\u00e0. Si dimostra inoltre che la matrice di incidenza corde / rami (\"[A]\") \u00e8 uguale all'opposto della trasposta della matrice di incidenza rami / corde (\"[B]\"). \nPer il bilanciamento delle potenze si deve avere la seguente relazione:\nformula_7 (si traspongono le matrici per effettuare il prodotto). Da formula_8 e dalle due relazioni precedenti si ha per sostituzione che formula_9, termini uguali ed opposti e quindi con somma nulla, come detto precedentemente.\nLa dimostrazione del teorema di Tellegen si effettua tramite una semplice sostituzione degli indici delle matrici."}
{"id": "234240", "revid": "29990", "url": "https://it.wikipedia.org/wiki?curid=234240", "title": "Il monoplano del Papa", "text": ""}
{"id": "234241", "revid": "125101504", "url": "https://it.wikipedia.org/wiki?curid=234241", "title": "Luc Alphand", "text": "Specialista delle gare sciistiche veloci, vinse una Coppa del Mondo generale e quattro di specialit\u00e0; ritiratosi dalle competizioni sciistiche nel 1998, pass\u00f2 all'automobilismo dove tra i suoi successi spicca il Rally Dakar 2006.\nBiografia.\nOriginario di Serre Chevalier, \u00e8 padre di Nils, Estelle e Sam, a loro volta sciatori alpini.\nCarriera sciistica.\nStagioni 1982-1993.\nAlphand debutt\u00f2 in campo internazionale in occasione dei Mondiali juniores di Auron 1982, giungendo 9\u00ba nella discesa libera; nell'edizione dell'anno seguente svoltasi a Sestriere si aggiudic\u00f2 la medaglia d'oro nella stessa specialit\u00e0 e quella d'argento nella combinata. Ai Mondiali di Bormio 1985, sua prima presenza iridata, si piazz\u00f2 11\u00ba nella combinata e il 7 dicembre 1987 ottenne il suo primo risultato di rilievo in Coppa del Mondo a Val-d'Is\u00e8re, piazzandosi 11\u00ba in discesa libera.\nAi XV Giochi olimpici invernali di , sua prima presenza olimpica, si classific\u00f2 7\u00ba nel supergigante, 4\u00ba nella combinata e non complet\u00f2 la discesa libera. Il 15 dicembre 1990 sal\u00ec per la prima volta sul podio in Coppa del Mondo con il 3\u00ba posto nella discesa libera disputata sulla Saslong in Val Gardena, nella gara vinta da Atle Sk\u00e5rdal davanti a Rob Boyd; nella stagione seguente ai XVI Giochi olimpici invernali di fu 12\u00ba nella discesa libera e 16\u00ba nel supergigante, mentre ai Mondiali di Morioka 1993 si classific\u00f2 4\u00ba nella discesa libera e 6\u00ba nella combinata.\nStagioni 1994-1996.\nConvocato per i XVII Giochi olimpici invernali di , sua ultima presenza olimpica, si piazz\u00f2 all'8\u00ba posto sia nella discesa libera sia nel supergigante. La stagione seguente in Coppa del Mondo inizi\u00f2 con due successi consecutivi in discesa libera sulla prestigiosa Streif di Kitzb\u00fchel, le sue prime vittorie in carriera, che sommati al successo di Bormio nella medesima specialit\u00e0 e ad altri piazzamenti permisero allo sciatore francese di conquistare la sua prima Coppa del Mondo di discesa libera con 11 punti di vantaggio su Kristian Ghedina.\nFu al cancelletto di partenza anche ai Mondiali di Sierra Nevada 1996, dove ottenne la medaglia di bronzo nella discesa libera, dietro a Patrick Ortlieb e a Ghedina, e il 9\u00ba posto nel supergigante. In quella stessa stagione 1995-1996 biss\u00f2 il successo nella Coppa del Mondo di discesa libera, con 170 punti di vantaggio su G\u00fcnther Mader, vincendo tra l'altro la classica gara della Kandahar di Garmisch-Partenkirchen.\nStagioni 1997-1998.\nNella stagione 1996-1997 Alphand raggiunse l'apice della carriera vincendo sia la Coppa del Mondo generale, con 34 punti di margine su Kjetil Andr\u00e9 Aamodt, sia due Coppe di specialit\u00e0, quella di discesa libera (sopravanzando Ghedina di 79 punti) e quella di supergigante (con 18 punti in pi\u00f9 di Josef Strobl). Tra le sue vittorie stagionali ci furono anche quelle nelle discese libere della Saslong in Val Gardena e, nuovamente, della Stelvio di Bormio, della Streif di Kitzb\u00fchel e della Kandahar di Garmisch-Partenkirchen: quest'ultimo successo, il 22 febbraio, fu anche l'ultimo podio di Alphand in Coppa del Mondo, circuito nel quale prese per l'utlima volta il via il 13 marzo a Vail in supergigante (9\u00ba). Nello stesso anno ai Mondiali di Sestriere, sua ultima presenza iridata, si classific\u00f2 12\u00ba nel supergigante e non complet\u00f2 la discesa libera.\nConcluse l'attivit\u00e0 agonistica il 19 marzo 1998 in occasione di una discesa libera FIS disputata a Serre Chevalier; nel 1998 partecip\u00f2 anche a una competizione di chilometro lanciato in cui tocc\u00f2 i 227,129\u00a0km/h sulla pista olimpica di Les Arcs.\nBilancio della carriera.\n\u00c8 stato uno dei pi\u00f9 forti discesisti degli anni 1990, , capace di primeggiare sui pi\u00f9 celebri tracciati della Coppa del Mondo di sci alpino; \nCarriera automobilistica.\nDopo il ritiro dalle gare di sci Alphand inizi\u00f2 una carriera nell'automobilismo: Campionato FIA GT (2002), Nissan Micra Stars Cup (1997-1998), Le Mans Series (2001), Lamborghini Supertrophy (2002).\nPartecip\u00f2 a diverse Parigi-Dakar nella categoria automobili vincendo l'edizione 2006 con la Mitsubishi Pajero, con 17'53\" di vantaggio su Giniel de Villiers (Volkswagen). Fu anche due volte secondo (nel 2005 e nel 2007, sempre dietro a St\u00e9phane Peterhansel). Fond\u00f2 anche una scuderia, la Luc Alphand Adventures, che partecipa al campionato Le Mans Series dal 2006 nella categoria GT1, e che trionf\u00f2 due volte: nel 2008 e nel 2009. Alphand stesso si mise diverse volte alla guida dell'auto della scuderia.\nNel giugno 2009 la sua passione per i motori rischi\u00f2 di essergli fatale: fu infatti vittima di un grave incidente in motocicletta a soli 200 metri dal traguardo finale di una gara alla quale stava partecipando; questo lo costrinse al ritiro dall'attivit\u00e0 agonistica negli sport motoristici ormai alla soglia dei 45 anni.\nAltre attivit\u00e0.\nNel gennaio 2010 Alphand, tornato a camminare dopo l'incidente dell'estate precedente, fu commentatore per la televisione di Stato francese per la Dakar 2010. A giugno 2010 si qualific\u00f2 per la Transat Jacques Vabre, importante competizione velica che part\u00ec il 29 ottobre 2011.. Insieme al fratello Lionel apr\u00ec inoltre un birrificio artigianale a Vallouise, la \"Brasserie L&amp;L Alphand\".\nPalmar\u00e8s.\nSci alpino.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "234244", "revid": "112829004", "url": "https://it.wikipedia.org/wiki?curid=234244", "title": "Palazzo Comunale (Modena)", "text": "Il palazzo comunale di Modena, che chiude col suo porticato il lato orientale e settentrionale di Piazza Grande, \u00e8 tuttora sede del Comune di Modena.\nStoria.\nNon si tratta in realt\u00e0 di un unico palazzo, ma del risultato della ristrutturazione sei-settecentesca di numerose costruzioni sorte a partire dal 1046, tutte con la medesima funzione di edifici amministrativi e di rappresentanza. L'antica \"Torre civica\" (oggi \"Torre Mozza\") croll\u00f2 nel 1671 in seguito a un terremoto.\nInteressante nell'ala nord \u00e8 la \"Sala delle Bifore\", ambiente in cui \u00e8 tornata alla luce parte della precedente facciata medievale, arretrata di alcuni metri rispetto alla precedente.\nLa Sala del Fuoco.\nAll'interno \u00e8 degno di nota il fregio della \"Sala del Fuoco\", una serie di dipinti eseguiti da Nicol\u00f2 dell'Abate nel 1546, raffiguranti gli episodi dell'assedio di Modena del 44 a.C.: un'occasione per raffigurare i personaggi della storia romana (Marco Antonio, Bruto, Augusto) in uno sfondo tipicamente \u2018emiliano' in cui appare anche qualche veduta della citt\u00e0.\nNella sala del fuoco era sempre attivo un braciere dal quale il popolo poteva prelevare le braci per attivare il proprio fuoco domestico. Si trattava di un servizio pubblico ovviamente molto apprezzato da tutti i modenesi.\nLa Secchia Rapita.\nNel \"Camerino dei Confirmati\" \u00e8 custodita uno dei simboli della citt\u00e0: la \"Secchia rapita\", un normale secchio di legno che ricorda ai modenesi la gloriosa vittoria ottenuta contro i bolognesi nel 1325 nella battaglia di Zappolino. Secondo un'antica cronaca, ritrovata nel Seicento, i modenesi sottrassero la secchia a un pozzo bolognese e la riportarono in citt\u00e0 come trofeo. Costituisce l'oggetto e il titolo del celebre poema eroicomico di Alessandro Tassoni \"La secchia rapita\".\nLa \"Preda Ringadora\".\nLa secchia \u00e8 una testimonianza diretta della vita medievale nella citt\u00e0: possiamo accostarla alla \"Preda Ringadora\", un grosso masso rettangolare di marmo collocato a pochi metri dal porticato del Palazzo, che probabilmente apparteneva in origine a un antico edificio romano. In epoca medievale la \"Preda\" era utilizzata come palco per gli oratori, ma anche come luogo dove eseguire le sentenze di morte ed esporre cadaveri (affinch\u00e9 qualcuno potesse identificarli).\nLa Bonissima.\nAl medioevo risale anche la statua detta della \"Bonissima\", una misteriosa figura femminile eretta nel 1268 in Piazza Grande e poi successivamente posta sopra il portico del Palazzo Comunale, all'angolo con via Castellaro. La tradizione ci racconta di una generosa nobildonna modenese, \"Bona\", che si distinse nella generosit\u00e0 nei confronti dei poveri. Pi\u00f9 probabilmente la figura femminile (che forse reggeva nella mano una bilancia, oggi perduta) \u00e8 il simbolo della \"Buona stima\" (da cui in dialetto \"bona \u00e9sma\" e poi \"bon\u00e9sma\"), vale a dire della precisione in fatto di misure e compravendite: ai piedi della statua vi erano infatti incise le antiche misure mercantili modenesi, documentate, a partire dal 1547, sull'abside del Duomo."}
{"id": "234245", "revid": "599013", "url": "https://it.wikipedia.org/wiki?curid=234245", "title": "Katarina Witt", "text": "Ha vinto due medaglie d'oro per la Repubblica Democratica Tedesca, la prima alle Olimpiadi invernali del 1984 a Sarajevo e la seconda alle Olimpiadi invernali del 1988 a Calgary. Ha vinto inoltre i campionati del mondo nel 1984, 1985, 1987, e 1988, oltre a sei campionati europei. Il suo record di vittorie la rende una delle pattinatrici artistiche di maggior successo di tutti i tempi.\nBiografia.\nKatarina Witt \u00e8 nata a Staaken (oggi parte di Berlino). Frequent\u00f2 le scuole a Karl-Marx-Stadt, che oggi ha ripreso il nome pre-comunista di Chemnitz. L\u00ec frequenta una scuola speciale per bambini dotati negli sport, chiamata Kinder- und Jugendsportschule. Gareggia per la DDR nel club SC Karl-Marx-Stadt. La sua allenatrice, sin dal 1970, \u00e8 stata Jutta M\u00fcller.\nNel 1984, dopo aver vinto il suo primo campionato del mondo e l'oro olimpico, venne votata come \"Atleta femminile dell'anno della DDR\" dai lettori del quotidiano tedesco-orientale Junge Welt. Nel 1987 riconquist\u00f2 il titolo mondiale, che aveva perso l'anno precedente da Debi Thomas. Molti considerano la sua esibizione in questo evento come una delle migliori della sua carriera.\nNel 1988 la Witt inizi\u00f2 la carriera professionistica, cosa inusuale per gli atleti della Germania Est. Inizialmente spese tre anni in tourn\u00e9e negli Stati Uniti assieme a Brian Boitano, anch'egli oro olimpico nel pattinaggio artistico. Il loro spettacolo, \"Witt and Boitano Skating\", ebbe tale successo che per la prima volta in dieci anni il Madison Square Garden di New York fece il tutto esaurito per uno spettacolo sul ghiaccio. Successivamente continu\u00f2 all'Holiday on Ice negli USA e in Europa Occidentale. Divenne anche attrice per il film \"Carmen on Ice\" (1989), che sviluppava il tema dell'esercizio con cui vinse la medaglia d'oro a Calgary. Nel 1990, ricevette un Emmy Award per la sua interpretazione.\nNel 1994 fece un ritorno nel pattinaggio competitivo. Ancora allenata da Jutta M\u00fcller, si qualific\u00f2 per le olimpiadi invernali di Lillehammer, dove concluse al settimo posto. In particolare, il suo programma libero, sulle note di \"Sag mir wo die Blumen stehen\", fu notevole per impressione artistica, compreso un messaggio di pace per la popolazione di Sarajevo, luogo della sua prima vittoria olimpica. Katarina ricevette la Golden Camera per il suo ritorno alle Olimpiadi. Nello stesso anno pubblic\u00f2 la sua autobiografia \"Meine Jahre zwischen Pflicht und K\u00fcr\" (\"I miei anni tra obbligatori e liberi\").\nNel 1995 \u00e8 stata ammessa nella World Figure Skating Hall of Fame.\nNel 1998 Katarina Witt pos\u00f2 nuda per \"Playboy\". Il numero in cui furono pubblicate le sue foto fu il secondo nella storia della rivista ad andare esaurito (Il primo fu quello con le foto di Marilyn Monroe). Molti furono sorpresi da quanto mostr\u00f2 in quelle foto: non solo seno e natiche, ma anche il pube. Sempre nel 1998 apparve nel film \"Ronin\", con Robert De Niro nel ruolo di Natacha Kirilova, un ruolo secondario ma con diverse battute.\nNel 1999 venne votata \"Atleta donna preferita negli Stati Uniti\" e \"Pattinatrice del Secolo\".\nLa Witt \u00e8 stata ammirata per la sua bellezza e il suo sex appeal, oltre che per le sue qualit\u00e0 atletiche. \"TIME\" la battezz\u00f2 \"la faccia pi\u00f9 bella del socialismo\". All'apice della sua carriera alcuni la trovavano somigliante a Brooke Shields, della quale \u00e8 quasi coetanea.\nIl gusto di Katarina Witt per i costumi da gara ha talvolta destato perplessit\u00e0. Ai campionati europei del 1983 esegui il programma breve su musiche di Mozart con dei pantaloncini sopra il ginocchio invece dell'usuale gonnellino. Il costume blu senza gonna che us\u00f2 nel 1988 fu considerato troppo teatrale e sexy, e port\u00f2 un cambiamento nei regolamenti ISU, che richiesero alle pattinatrici di usare un abbigliamento pi\u00f9 modesto e dotato di gonna. Nel 1994, eseguendo un programma ispirato a Robin Hood, sfid\u00f2 nuovamente le regole sui costumi, indossando al posto della gonna una tunica corta e degli scaldamuscoli."}
{"id": "234246", "revid": "125955247", "url": "https://it.wikipedia.org/wiki?curid=234246", "title": "Tempio israelitico di Modena", "text": "Il tempio israelitico di Modena, chiamato pi\u00f9 semplicemente sinagoga, si trova in piazza Mazzini, a poche decine di metri dal palazzo comunale.\nFu fatto costruire dalla comunit\u00e0 ebraica di Modena nel 1873, in suggestivo neoclassico.\nL'edificio.\nNell\u2019Ottocento avanzato, gli edifici religiosi giudaici a Modena erano ancora le scole e gli oratori, vecchi di due o tre secoli. Quindi, disponendo del cospicuo lascito di Isacco Sacerdoti e di offerte di altri ebrei della citt\u00e0, si decise di costruire un nuovo tempio per i circa mille israeliti modenesi. L\u2019opera fu eseguita dal 1869 al 1873, su progetto di Ludovico Maglietta (lo stesso che ide\u00f2 la stazione delle ferrovie provinciali di Modena) e decorato all\u2019interno da Ferdinando Manzini. Con il nuovo solenne edificio si voleva ricordare che gli ebrei godevano finalmente delle libert\u00e0 civili e religiose conquistate con fatica e quindi la grandiosit\u00e0 del tempio \u00e8 un simbolo esteriore dell\u2019emancipazione ebraica. Non si trattava di un caso isolato nell\u2019Italia post-unitaria: in quello stesso periodo a Firenze, Vercelli, Roma, Milano e Trieste venivano erette sinagoghe imponenti dominanti sull\u2019abitato circostante. Similmente, si inizi\u00f2 l\u2019edificazione della Mole Antonelliana a Torino nel 1863, in origine destinata a ospitare la locale sinagoga ma il progetto fall\u00ec per ristrettezze finanziarie.\nIl nuovo tempio di Modena sorse nell\u2019area di piazza Mazzini (gi\u00e0 piazza della Libert\u00e0 fino al 1911) con ingresso su via Coltellini perch\u00e9 doveva orientarsi verso est, essendo quella la direzione di Gerusalemme; pertanto un portico fu abbattuto allo scopo di liberare un po\u2019 di spazio. Alcuni passanti sulla via Emilia, ai primi del Novecento, si lamentavano dell\u2019eccessiva appariscenza dell\u2019edificio ebraico, pur se occultato dai fabbricati che sorgevano nell\u2019area prospiciente, demoliti soltanto nel 1904. Con l\u2019apertura dello slargo, la sinagoga cambi\u00f2 prospetto, dislocato da via Coltellini sulla piazza e, in epoca fascista, parzialmente nascosto dalle chiome degli alberi piantati nelle aiole prospicienti.\nL\u2019edificio \u00e8 di stile monumentale lombardesco e tutte le sue decorazioni sono a carattere non figurativo come prescrive la legge ebraica. Entrando nel vestibolo, si notano le antiche cassette per l\u2019elemosina rituale mentre, scendendo una scalinata, si giunge nel sotterraneo ove sono localizzati il \"miqweh\" (\u201cbagno rituale\u201d) alimentato con acqua sorgiva di pozzo ma non pi\u00f9 in uso, un forno per il pane azzimo e il macello per piccoli animali. A piano terra, verso sinistra, si attraversa un altro vestibolo quadrato con il tetto apribile, illuminato da un lucernario, in uso per la festa autunnale di \"Sukkot\" (\u201cCapanne\u201d). La sala del tempio \u00e8 a pianta rettangolare e nel suo punto convergente si trovano l\u2019\"aron\" e la \"tevah\". Il primo termine indica l\u2019armadio, uno stipetto dove sono custoditi i rotoli della \"Torah\". La \"tevah\", ossia l\u2019Arca, rappresenta sempre una cavit\u00e0 vuota: una stanza, una scatola, un cesto atto alla custodia e alla protezione. Questo concetto si ricollega alla funzione salvatrice del cesto di bamb\u00f9 che protesse il piccolo Mos\u00e8 mandato lungo le rive del Nilo. Il concetto di vita e salvezza si lega simbolicamente al significato ermetico del tempio e della cattedrale, intesa anche come vascello. Infatti, in alcune lingue, la parola \u201cvascello\u201d era utilizzata per indicare la navata della cattedrale. Partendo da questo antico concetto, si giunge a ricercare l\u2019idea del divino nell\u2019ultima stanza del tempio, buia e stretta, riservata al pi\u00f9 anziano dei sacerdoti che entra in contatto con Dio. Tornando all\u2019\"aron\", esso reca, sopra al mantello detto \"parokhet\", la frase in ebraico \"Yehov\u00e0 hu ha-Elo\u00ecm\" (\u201cYehovah \u00e8 Dio\u201d) e, ancor pi\u00f9 sopra, le Tavole dei Dieci Comandamenti consegnati dal Signore a Mos\u00e8 sul Sinai. Le dodici colonne che sorreggono il matroneo rappresentano probabilmente le dodici trib\u00f9 dell\u2019antica Israele. Anche le palme visibili all\u2019esterno, sulle decorazioni della facciata, sono un motivo biblico che si inserisce nell\u2019insieme monumentale. La cupola ellittica sovrastante lo spazio interno principale \u00e8 dipinta internamente di blu e con le stelle del cielo, secondo uno stile ornamentale accademico. L\u2019organo esistente \u00e8 fuori uso, danneggiato durante la seconda guerra.\nGli arredi testimoniano la volont\u00e0 di mantenere viva un\u2019identit\u00e0 religiosa e culturale diversa da quella cristiana. Gli argenti provengono in gran parte da botteghe veneziane del Settecento e della fine del Seicento, altri sono di fattura modenese ottocentesca. Infatti, nel 1839, gli ebrei David e Leone Modena, Zaccaria Fo\u00e0, Graziadio Levi, Gabriele e Salvatore Urbini ordinarono all\u2019orefice Paolo Ferrari la fabbricazione di una corona e d\u2019alcuni melograni in argento per adornare i rotoli della \"Torah\" della scola Grande di via Coltellini. Altri argentieri modenesi (Giacomo Vincenzi, Giovanni Manzini, Rinaldi Rocca e Algeri) furono incaricati della produzione di oggetti sacri che oggi sono in gran parte custoditi nella sinagoga.\nInvece un \"aron\" del 1472, in legno intagliato, intarsiato e dorato, commissionato da Elchanan di Raphael per un oratorio di Modena, \u00e8 oggi al Museo di arte e storia del Giudaismo di Parigi[. Questo tabernacolo era di legno per facilitare il trasporto del contenuto, cio\u00e8 i rotoli della \"Torah\", in caso di spostamenti o espulsione. Man mano che gli oratori e le scole del ghetto chiudevano, i loro arredi venivano trasferiti nel tempio. Per questo vi sono custoditi candelabri, corone e pendagli che adornano i rotoli (\"\u2018atarot\" e \"tasim\"), indicatori a forma di dito proteso per seguire la lettura del testo sacro senza toccarlo (\"yad\"), contenitori di frutti di cedro e altri oggetti (porta \"etrog\" e \"rimmonim\"). Questi arredi presentano diverse caratteristiche artistiche che spaziano dal rocaille al rococ\u00f2 e sono decorati con volute, foglie, stelle a sei punte, pendagli e mani benedicenti, sbalzi cesellati e incisi che accentuano il chiaroscuro, iscrizioni in ebraico che celebrano un avvenimento o il donatore. Di solito, gli oggetti inerenti l\u2019Arca Santa dovrebbero essere d\u2019oro, come sancito dalla Legge Divina; nel tempio di Modena essi sono d\u2019argento. Nel tentativo di giustificare questa discrasia, si \u00e8 argomentato, quasi con una \"boutade\", che gli oggetti d\u2019argento siano maggiormente graditi al Signore perch\u00e9 pi\u00f9 preziosi di quelli d\u2019oro, tirando in gioco la ghematri\u00e0, ossia la divinazione cabalistica che attribuisce alle parole un significato a prima vista nascosto ma chiaro quando si fa la somma del valore numerico delle lettere che compongono la parola. \u201cArgento\u201d in ebraico \u00e8 \u05db\u05e1\u05e3 - \"k\u00e8sef\", scritto con le lettere \"kaf\"-20\", samekh\"-60 e \"pe\"-80 che equivalgono alla cifra totale di 160. \u201cOro\u201d \u00e8 invece \u05d6\u05d4\u05d1 - z\"ah\u00e0v\" e le sue lettere z\"ayn\"-7, \"he\"-5 e \"bet\"-2 equivalgono a 14, cifra inferiore a quella che d\u00e0 la parola corrispondente ad argento.\nPer l\u2019inaugurazione del nuovo tempio modenese, il maestro ebreo padovano Vittorio Orefice music\u00f2 il salmo 47, caratterizzato da un ritmo aulico e sacrale. La traduzione del testo originale ebraico \u00e8:\nAl capo dei musici, dei figli di Korah, un salmo. / O popoli tutti applaudite, inneggiate al Signore / con voce di giubilo. / Poich\u00e9 l\u2019Eterno \u00e8 sommo, venerabile, Re supremo di tutta la terra. / Sottometter\u00e0 il popolo a noi e le nazioni sotto i nostri piedi. / Ha scelto per noi la nostra discendenza, il vanto di Giacobbe, / che Egli ama, s\u00e9la! / Venga innalzato il Signore con giubilo, al suono dello shofar. / Inneggiate al Signore, inneggiate; inneggiate al re nostro. / Poich\u00e9 Re di tutta la terra \u00e8 il Signore, inneggiate con maestria. / Dio regna sui popoli, il Signore siede sul Suo sacro trono. / I pr\u00ecncipi dei popoli si sono radunati, / sono il popolo del Dio di Abramo, / poich\u00e9 la difesa della terra \u00e8 del Signore, sommamente eccelso.\nIl testo venne stampato e distribuito, come accadeva anche per i sermoni pronunciati in sinagoga dai rabbini: la tipografia di Andrea Rossi era autorizzata a utilizzare i caratteri ebraici, difatti la predica del rabbino Mois\u00e8 Ehrenreich tenuta nell\u2019oratorio Usiglio (1854) fu trascritta sia in ebraico che in italiano.\nNel 1923, in occasione dei festeggiamenti per i primi cinquanta anni del tempio, il maestro modenese Ettore Orlandi, gi\u00e0 direttore del coro e organista della sinagoga stessa, ispirandosi al salmo 122, compose \"Samahti\" (\u201cGiubilai\u201d) e infine l\u2019\"Aschivenu\" (\u201cFacci riposare\u201d), un testo melodico da solisti che affid\u00f2 al soprano veronese Rita Franco. La prima delle composizioni era un inno alla citt\u00e0 di Gerusalemme, vera casa del Signore verso la quale gli ebrei, come le antiche trib\u00f9 d\u2019Israele, devono tornare e pregarvi per la sua pace. La seconda, invece, \u00e8 una supplica rivolta al Signore affinch\u00e9 Egli conceda al fedele un tranquillo riposo, un\u2019esistenza nella Sua protezione e una costante benedizione per il popolo d\u2019Israele.\nOggi la facciata della sinagoga \u00e8 ben visibile nella zona pi\u00f9 centrale della citt\u00e0, ma nel passato le cose erano ben diverse. Quando fu costruito, infatti, il tempio era totalmente nascosto alla visuale dai fabbricati che sorgevano nell'area dell'attuale piazza Mazzini: questi edifici furono demoliti nel 1904. La sinagoga sorgeva in effetti al centro del ghetto degli ebrei, voluto da Francesco I d'Este nel 1638: il quartiere, dal quale gli ebrei non potevano uscire durante le ore notturne, era chiuso con due cancelli in via Blasia e in via Coltellini. Qui viveva almeno un migliaio di ebrei nel 1861, quando con l'annessione di Modena al Regno d'Italia il ghetto fu chiuso.\nIl tempio nella piazza.\nCon l'apertura di piazza Mazzini, la sinagoga cambia facciata (in precedenza infatti essa si trovava sul lato di Via Coltellini), e si trova ad occupare una posizione centralissima, a poche decine di metri dal palazzo comunale, dal duomo e dalla Ghirlandina. In epoca fascista la facciata fu parzialmente nascosta dalle chiome degli alberi piantati nella piazza.\nAtti di vandalismo e terrorismo.\nNegli ultimi 20-30 anni la sinagoga \u00e8 stata oggetto di atti di vandalismo di matrice antisemita; per questo motivo \u00e8 tuttora pattugliata dalle forze dell'ordine 24 ore su 24.\nNella notte tra l'11 e il 12 dicembre 2003 un cittadino giordano, nato in Kuwait, di origine palestinese, Al Khatib Muhannad Shafiq Ahma, in grave fase depressiva, si suicid\u00f2 facendo esplodere la propria auto parcheggiata di fronte alla sinagoga. L'esplosione non provoc\u00f2 feriti e danneggi\u00f2 i vetri della sinagoga e delle case circostanti."}
{"id": "234247", "revid": "4106", "url": "https://it.wikipedia.org/wiki?curid=234247", "title": "Ham (Mayenne)", "text": ""}
{"id": "234248", "revid": "339392", "url": "https://it.wikipedia.org/wiki?curid=234248", "title": "Le Ham", "text": ""}
{"id": "234252", "revid": "121487833", "url": "https://it.wikipedia.org/wiki?curid=234252", "title": "Pipa (linguistica)", "text": "La pipa o h\u00e1\u010dek (\u02c7, dal ceco \"h\u00e1\u010dek\", pronuncia , \"gancetto, piccolo uncino\"), anche detto hatchek, caron o antiflesso, \u00e8 il segno diacritico posto al di sopra di determinate lettere in alcune lingue slave, baltiche e uraliche. Compare anche in diverse ortografie della lingua friulana (non in quella ufficiale), in alcune varianti della lingua ligure, nella lingua piemontese e in quella dei dialetti abruzzesi del Finamore. Assomiglia a una piccola \"v\" e pu\u00f2 indicare sia che la consonante \u00e8 postalveolare invece di alveolare (\u010d, \u0161, \u017e, d\u017e), sia che la consonante \u00e8 palatalizzata (\u010f, \u0165, \u0148, \u013e).\nOrigine.\nLo h\u00e1\u010dek rappresenta un'evoluzione grafica del punto sovrascritto, che fu introdotto nell'ortografia ceca (insieme con l'accento acuto) da Jan Hus nell'opera \"De orthographia Bohemica\" (1412)."}
{"id": "234254", "revid": "18379", "url": "https://it.wikipedia.org/wiki?curid=234254", "title": "Coaniti", "text": ""}
{"id": "234255", "revid": "23390", "url": "https://it.wikipedia.org/wiki?curid=234255", "title": "Halachah", "text": ""}
{"id": "234256", "revid": "114932269", "url": "https://it.wikipedia.org/wiki?curid=234256", "title": "Minchah", "text": "Minchah \u00e8 la preghiera pomeridiana ebraica, la cui origine risale al patriarca Isacco secondo la tradizione ebraica di cui \u00e8 parte integrante e fondamento liturgico.\nDopo la distruzione del Tempio di Gerusalemme nel 70 d.C. i sacrifici vennero sostituiti definitivamente con le preghiere; le Tefillot erano presenti anche precedentemente pur rimanendo invariate le usanze del culto del Santuario che prevedevano due sacrifici giornalieri, quello della mattina accompagnato dalla \"Tefillah\" di Shachrith e quello pomeridiano accompagnato da questa preghiera. \nC'era inoltre la preghiera serale di \"Arvith\", che per alcuni rimase in secondo piano in quanto non aveva alcun legame con i Sacrifici, e la \"Tefillah\" di \"Musaf\" che viene aggiunta nei giorni festivi per ricordare il Sacrificio aggiuntivo.\nRiti diversi.\nInizialmente esistevano solo due riti, il Palestinese ed il Babilonese: da questi sono in seguito derivati il tedesco, il polacco, il greco, lo iemenita, l'italiano e lo spagnolo. Molti di questi riti sono stati modificati."}
{"id": "234257", "revid": "1303474", "url": "https://it.wikipedia.org/wiki?curid=234257", "title": "Shachrith", "text": "Shachrith \u00e8 la preghiera mattutina ebraica, la cui origine risale al patriarca Abramo secondo la tradizione ebraica di cui \u00e8 parte integrante: \u00e8 fondamento liturgico.\nDopo la distruzione del Tempio di Gerusalemme nel 70 d.C. i sacrifici vennero sostituiti definitivamente con le preghiere, pur rimanendo invariate le usanze del culto del Santuario che prevedevano due sacrifici giornalieri, quello della mattina accompagnato da questa preghiera e quello pomeridiano accompagnato dalla \"Tefillah\" di Minchah. C'era inoltre la preghiera serale di Arvith, che per alcuni rimase in secondo piano in quanto non aveva alcun legame con i Sacrifici e la \"Tefillah\" di \"Musaf\" che viene aggiunta nei giorni festivi per ricordare il Sacrificio aggiuntivo.\nRiti diversi.\nInizialmente esistevano solo due riti, il Palestinese ed il Babilonese: da questi sono in seguito derivati il tedesco, il polacco, il greco, lo iemenita, l'italiano e lo spagnolo. Molti di questi riti sono stati modificati."}
{"id": "234258", "revid": "119461385", "url": "https://it.wikipedia.org/wiki?curid=234258", "title": "Arvith", "text": "Arvith \u00e8 la preghiera serale ebraica la cui origine risale al patriarca Giacobbe secondo la tradizione ebraica di cui \u00e8 parte integrante e fondamento liturgico. Viene recitata dopo il tramonto del sole.\nDopo la distruzione del Secondo Tempio di Gerusalemme nel 70 d.C. i sacrifici vennero sostituiti definitivamente con le preghiere: le usanze del culto del Santuario prevedevano due sacrifici giornalieri, quello della mattina accompagnato dalla \"Tefillah\" di Shachrith e quello pomeridiano accompagnato dalla \"Tefillah\" di \"Minchah\". \u00c8 in questa alcova che si sviluppa la preghiera serale di Arvith, considerata da alcuni di minore importanza per l'assenza di legami con i sacrifici, ma che oggi riveste un'importanza fondamentale nell'adempimento degli obblighi di preghiera collettiva all'interno dei precetti ebraici.\nParti da recitare obbligatoriamente.\nCome in molte altre occasioni liturgiche ebraiche, parte integrante dell'Arvith \u00e8 lo Shem\u00e0, secondo il precetto contenuto nello stesso \"e le insegnerai e ne parlerai quando ti corichi e quando ti alzi\" a cui si fa riferimento ad Arvith e alla preghiera di Shachrith, da recitare al mattino. La codifica della liturgia \u00e8 comunque piuttosto rigida e, pur tra differenze tra i vari riti, nei giorni feriali \u00e8 la seguente:\nRiti diversi.\nInizialmente esistevano solo due riti, il Palestinese ed il Babilonese: da questi sono in seguito derivati il tedesco, il polacco, il greco, lo iemenita, l'italiano e lo spagnolo. Molti di questi riti sono stati modificati.\nRito italiano.\nNella sera del venerd\u00ec (ossia all'entrata di Shabbat) le preghiere sono precedute dalla lettura del Salmo 29\u00b0, dalla poesia cantata di Yehuda Halevi Lecha Dod\u00ec, in cui si paragona il Sabato ad una sposa in quanto posto al centro di tutta la vita ebraica, e infine dal Salmo 92\u00b0.\nParti facoltative.\nCome in quasi tutte le preghiere ebraiche, non vi sono parti facoltative codificate. Vi sono parti recitate in alcuni riti e non in altri, ed \u00e8 sempre possibile aggiungere preghiere a titolo personale."}
{"id": "234260", "revid": "1808769", "url": "https://it.wikipedia.org/wiki?curid=234260", "title": "Fragagnano", "text": "Fragagnano (\"Fragn\u00e0nu\" in dialetto salentino) \u00e8 un comune italiano di 5 016 abitanti della provincia di Taranto in Puglia.\nSituato nell'alto Salento, Fragagnano \u00e8 anche uno dei 7 comuni che costituiscono le Terre del Mare e del Sole, un'unione di comuni ubicati nella zona orientale della provincia ionica. Il comune fa inoltre parte dell'Area vasta Tarantina.\nStoria.\nLe origini.\nFu scelto come sito per le loro capanne circolari, gi\u00e0 dagli uomini preistorici di epoca neolitica, all'incirca nel 3000 a.C. Lo testimoniano i reperti trovati negli scavi sul monte Santa Sofia, ormai inglobato nell'attuale centro urbano. Altri scavi, effettuati precedentemente in contrada Cazzato e contrada Pozzo Palo, a qualche chilometro dal paese, hanno riportato alla luce molti altri frammenti di ceramiche della stessa era.\nL'et\u00e0 classica.\nVenne abitato certamente anche in epoca greca, perch\u00e9 il sito essendo elevato, ben difeso dalla natura e provvisto di acqua sorgiva, costituiva una ottima condizione abitativa. Ancora oggi dalle rocce circostanti il monte Santa Sofia sgorga la cosiddetta \"funtaneddhra\" (fontanella). Certamente la sua posizione geografica, a met\u00e0 strada tra i messapi di Manduria ed i greci di Taranto, unita alla fertilit\u00e0 della valle lungo l'attuale arteria SS 7 Ter, avr\u00e0 creato in quei tempi non pochi problemi e conflitti di appartenenza.\nMa di tutta questa storia, lunga millenni, non ci \u00e8 rimasto nulla, tranne il monte, dove si sta tentando ora di leggere a grosse linee quegli avvenimenti osservando le pietre, con l'aiuto dei tecnici della Sovrintendenza ai Beni Culturali.\nNel 1905, in localit\u00e0 \"Mancini\" (ad ovest dell'abitato) fu rinvenuto un \"tesoretto\" contenente alcune monete appartenenti alle zecche di Taras, Metapontion e Thurii del 313 a.C. (cfr. Carducci, pag. 34) e questo certifica la frequentazione di queste terre nel tempo della civilt\u00e0 magnogreca.\nIl periodo romano.\nMa furono i romani a darne l'attuale nome. Infatti il sito \u00e8 vicinissimo all'antico tracciato dell'Appia antica, l'ultimo tratto di quella grande arteria che partendo da Roma univa nel suo ultimo tragitto \"Tarentum\" con \"Brundisium\", porto dell'impero verso l'Oriente. Naturalmente tutti i soldati che facevano la spola tra l'Italia e le province, passavano da qui. Ci saranno passati anche Giulio Cesare e Cleopatra. \u00c8 ancora visibile la traccia profonda lasciata dai carri nella roccia in contrada \"Puzzu Uelu\", dove \u00e8 ben riscontrabile un complesso sistema viario a doppia corsia e deviazione, in prossimit\u00e0 di un pozzo scavato nella roccia, miracolosamente salvo, con annessi abbeveratoi per i cavalli e per i soldati. Insomma una \"stazione romana\". \nPirro, con soldati ed elefanti, venuto dall'Epiro (l'attuale Albania) per combattere i romani che assediavano Taranto, non \u00e8 forse anch'egli passato per queste strade?\nVerosimilmente il toponimo deriva dal gentilizio romano \"Freganius\", nome di un personaggio a cui furono affidate queste terre o per meriti personali o per ragioni militari, come da consuetudine presso i romani.\nIl passaggio dal nome proprio Freganius alla dizione \"Freganianus\", \u00e8 poi ottenuto con l'aggiunta del suffisso \"-anus\" che indica l'appartenenza. Nella cartografia del Settecento, \u00e8 ancora riportato \"Fregagnano\", con la E, ma nella forma dialettale moderna \u00e8 in uso solo la dizione con la A: infatti si dice \"Fragnanu\" e non \"Fregnanu\". A testimoniare l'epoca romana, c'\u00e8 un tesoretto di quattro monete di epoca repubblicana e rinvenute da un contadino nel 1904 in un terreno vicino ad un monte, attualmente custodite nel Museo nazionale di Taranto e c'\u00e8 anche una stele funeraria, recante una scritta in latino, rinvenuta in un campo nei dintorni della zona archeologica.\nDal Medioevo al XX secolo.\nIn et\u00e0 medievale, nell'anno 1278, essendo gi\u00e0 scomparso l'imperatore Federico II di Svevia, che aveva fatto edificare torri e castelli ovunque (es. quello maestoso della vicina Oria) allo scopo di contrastare gli attacchi dei saraceni nell'Italia meridionale inviando cavalieri francesi con i nobili combattenti Natoli detti de Nanteuil, su richiesta di Carlo D'Angi\u00f2, che conquistarono il Regno di Napoli.\nIl 23 settembre 1923 Fragagnano entra a far parte, insieme alla parte occidentale della Terra d'Otranto, della \"Provincia dello Ionio\" (Provincia di Taranto dal 1951), nata per gemmazione dall'antica provincia leccese.\nGeografia fisica.\nTerritorio.\nIl territorio comunale si trova al centro della parte orientale della provincia di Taranto, Fragagnano \u00e8 sorto in quella che \u00e8 nota con il nome di Murgia Tarantina (estensione meridionale delle Murge), un complesso collinare che inizia nella parte centrale della provincia ionica e termina nel Salento presso il confine tra la provincia di Lecce e quella della Citt\u00e0 dei due Mari.\nFragagnano \u00e8 per altitudine il secondo paese () delle Murge Tarantine dopo Roccaforzata () e i contigui comuni di Monteparano (), San Marzano () e Grottaglie ().\nIl territorio presenta molti elementi caratteristici della macchia mediterranea. L'agro fragagnanese \u00e8 quasi ovunque coltivato, soprattutto con vigne (tipici della zona sono il primitivo e la malvasia nera) e uliveti da cui si ricava un ottimo olio. La propriet\u00e0 terriera \u00e8 generalmente suddivisa in piccoli appezzamenti, separati dai tipici muretti a secco. La pietra \u00e8 da sempre utilizzata anche per realizzare diverse costruzioni a secco (le \"pagghiare\"), una volta utilizzate dai contadini per riposare o per riporvi gli attrezzi da lavoro. Tali costruzioni sono pi\u00f9 simili a piccoli nuraghe sardi che ai veri e propri trulli pugliesi.\nLa vegetazione arborea spontanea invece, presenta molti elementi tipici (caratteristici della macchia mediterranea) tra i quali spicca il fico d'India.\nClima.\nData la vicinanza al mare (una decina di km in linea d'aria) Fragagnano \u00e8 caratterizzato, come la quasi totalit\u00e0 dei paesi salentini, da un clima pi\u00f9 umido rispetto alla Puglia centro-settentrionale, dove invece la presenza dell'Appennino riduce l'apporto di umidit\u00e0 dei venti provenienti da ovest.\nIn queste zone l'umidit\u00e0 determina inoltre una pi\u00f9 netta alterazione della temperatura percepita: le stagioni estive, sono particolarmente afose, mentre le stagioni invernali, sia pure molto miti e abbondantemente al di sopra dello zero anche nei periodi pi\u00f9 freddi, appaiono gelide soprattutto in presenza di vento.\nSimboli.\nDescrizione araldica dello stemma:\nIl gonfalone del comune \u00e8 costituito da un drappo di colore azzurro al centro del quale \u00e8 posto lo stemma cittadino.\nI colori che contraddistinguono Fragagnano, non solo a livello sportivo, sono il bianco (mutuato dall'originale argento araldico) e il verde dello stemma.\nMonumenti e luoghi d'interesse.\nArchitetture religiose.\nLa Chiesa Madre Santissima Maria Immacolata.\n In pieno centro, al termine di corso Vittorio Emanuele III, si erge la Chiesa Madre intitolata alla Santissima Maria Immacolata, costruita a ridosso di una primitiva chiesa, databile intorno alla prima met\u00e0 del XV secolo. Sono tuttora evidenti le tracce di quell'originario edificio, riscontrabili nell'antica porta di ingresso situata ad Ovest del campanile principale e nel piccolo campanile a vela sul lato Nord della cupola.\nIn mancanza di notizie ufficiali, \u00e8 possibile tracciare una ricostruzione storica nel complesso architettonico sulla base di iscrizioni d'epoca esistenti all'interno della chiesa stessa. Una pergamena muraria posta in chiave sul grande arco a tutto sesto principale, che separa la navata dal presbiterio, contiene la seguente iscrizione: \"Templim hoc elemosinis civium conditum A.D MDCCLXXIV\" (Questa chiesa fu costruita con le offerte dei cittadini nell'anno 1774). Tale data coincide anche con l'ultimazione dei lavori della chiesa e dell'annesso campanile con l'adiacente locale coperto da volte stellare, che presentano identica pavimentazione in mattoni cotti. Nei primi anni dell'Ottocento, venne invece voltata l'elegante cupola della crociera ad opera di maestranze locali e costruito il retrostante \"Oratorio del Santissimo Sacramento\", manufatto conclusivo del complesso architettonico.\nLa conformazione esterna della chiesa \u00e8 dominata, oltre che dalla massiccia cupola e dalla scenografica facciata, anche da possente campanile a tre livelli, di pregevole fattura settecentesca. Questo presenta in alzato della monofore con arco a tutto sesto, dotate di eleganti balaustre in pietra, che si aprono sul lato Est del primo livello, su due lati del secondo e su quattro del terzo.\nSul lato Nord della cupola, in corrispondenza dell'angolo fra navata e presbiterio, risalta, ancora in buono stato di conservazione il gi\u00e0 citato cinquecentesco campanile a vela con un'unica apertura a tutto sesto, sormontata da un timpano, a sua volta coronato da tre pinnacoli.\nLa facciata ad Ovest, in stile tardo barocco, domina la visuale dalla via principale del paese su un'ampia scalinata in conci di tufo che conduce al portale d'ingresso.\nAll'interno le esigue decorazioni rappresentate da affreschi con pitture ad olio presenti sui pennacchi tra gli arconi del presbiterio, sulle quattro facce del tamburo prive di finestre, sugli spicchi interni della cupola e sulla lunetta della parete terminale dell'abside, sono state eseguite da artisti locali nei primi anni del Novecento. Sui pennacchi sono rappresentati i quattro evangelisti intenti a comporre le proprie scritture; sul tamburo durante gli ultimi restauri sono venuti alla luce quattro murali, raffiguranti episodi della vita di san Francesco d'Assisi e di sant'Antonio di Padova, risalenti sicuramente alla met\u00e0 del Settecento. In una della cappelle sulla sinistra, interessante \u00e8 la tela della \"Madonna del Rosario\" di autore ignoto.\nAll'interno della chiesa sono inoltre conservate le reliquie del protettore di Fragagnano (sant'Antonio di Padova) e del beato Bartolo Longo.\nLa chiesa della Madonna del Carmine.\nLa costruzione di una prima chiesa \u00e8 databile sicuramente al periodo precedente al 1779, anno a cui risale la costituzione della prima confraternita. Ma nel 1911 fu costruita, a spese della cittadinanza, l'attuale chiesa intitolata alla \"Madonna del Carmine\", anche detta \"Madonna del Carmelo\".\nLa facciata si presenta sobria e lineare: gli elementi decorativi sono le quattro lesine, ai due lati del portale, sormontati da finti capitelli di tipo corinzio, con foglie d'acanto. La struttura architettonica dell'edificio, in tufo caratteristico della zona, \u00e8 massiccia e comprende una cupola emisferica, poggiante su un tamburo poligonale, alla cui sommit\u00e0 vi \u00e8 il campanile. La chiesa ha pianta longitudinale a navata unica e le navate laterali sono ridotte a semplice cappelle non comunicanti tra loro.\nAll'interno \u00e8 presente un pulpito ligneo e, sui quattro pennacchi, si possono osservare altrettanti Santi carmelitani. L'interno della cupola, estremamente danneggiato da infiltrazioni d'acqua, mostra un'immagine della Vergine del Carmine che porge lo scapolare all'anime del Purgatorio. La prima cappella sinistra contiene una interessate tela, di Giuseppe Sampietro, che rappresenta, probabilmente, San Rocco.\nLa cappella della Madonna del Favore.\nLa Cappella della Madonna del Favore \u00e8 posta a circa un chilometro ad ovest del centro abitato, sul bordo dell'attuale strada provinciale per Grottaglie. Le prime fonti storiche certe della cappella risalgono al maggio del 1577, quando l'allora arcivescovo di Taranto, Lelio Brancaccio, giunge in visita a Fragagnano dove tra le varie chiese presenti a quell'epoca nel territorio circostante l'abitato, trova e descrive una chiesa rurale dedicata a \"Sancta Maria de lo Favore\". Ma certamente la chiesetta \u00e8 anteriore a tale periodo, soprattutto se si considera l'orientamento dell'ingresso, tipico delle chiese di rito greco.\nSecondo la tradizione, comunque, la cappella nacque in seguito al rinvenimento di un'icona raffigurante la Vergine all'interno di un pozzo posto nelle vicinanze.\nNel corso del tempo la chiesetta ha subito vari restauri ed attualmente si presenta in un buono stato di conservazione, grazie alla manutenzione periodica effettuata dai devoti. Il culto della \"Madonna del Favore\" \u00e8 ancora oggi radicato nella tradizione fragagnanese, e annualmente si rinnova attraverso una caratteristica processione che, partendo dalla Chiesa del Carmine, raggiunge la chiesetta.\nLa chiesetta rupestre.\nSulla strada statale 7 ter, nei pressi di via Cesare Battisti \u00e8 ubicata una chiesetta rupestre abbandonata. Si tratta di una chiesa dedicata alla Vergine come dimostra la scritta ormai sbiadita \"Ave Maria\" posta sull'arco che sovrasta la porta d'ingresso. La facciata a capanna e con cuspide centrale presenta riquadri con elementi decorativi. Nell'interno la campata \u00e8 rettangolare formata da quattro pilastri con volta a crociera. Sulla parte frontale dell'abside all'interno di un'edicola \u00e8 inserito un affresco, chiara espressione di vita quotidiana e agricola affidata alla protezione della Madonna. Vi sono rappresentati la Madonna, la famiglia e attrezzi agricoli posti ciascuno ai vertici di un triangolo. La Madonna con Ges\u00f9 Bambino sono immersi in un campo di grano dorato, il Bambino ha in mano un fascio di spighe, cos\u00ec come il bambino seduto tra la madre in atto di preghiera e il padre che osserva. La chiesetta situata in un'area privata \u00e8 rimasta attiva fino ai primi anni settanta.\nLe edicole votive.\nNumerose sono infine le edicole votive. Nella maggioranza dei casi, esse costituiscono in piccoli vani a pianta quadrata, rettangolare, ovale o semicircolare, inseriti nella struttura esterna di un edificio. All'interno di queste strutture architettoniche \u00e8 inserita una immagine sacra, solitamente dipinta sul legno o affrescata, o ancora realizzate in materiali plasmabili quali la terracotta. Nelle edicole pi\u00f9 antiche, gli affreschi, degradati dal tempo, sono stati coperti con calce e sostituiti da stampe o statuette di poco conto.\nLe edicole venivano costruite per devozione, o in relazione a ipotetici miracoli o ancora in riferimento a particolari avvenimenti (come guerre ed epidemie), per questo la quasi totalit\u00e0 delle edicole fragagnanesi sono rivolte a sant'Antonio di Padova, protettore del paese, a San Giuseppe o alla Madonna.\nArchitetture civili.\nIl palazzo baronale.\nViene cos\u00ec costruito, intorno alla robusta torre di epoca medievale a base quadrata, provvista di ponte levatoio e di fossato perimetrale, l'elegante e sobrio Palazzo Baronale di gusto rinascimentale, che domina ancora la valle degli ulivi a Sud, accompagnando agevolmente lo sguardo fino al mare, oltre i tetti di Lizzano. Situato nel centro storico, fu costruito nel 1587, sicuramente a scopo difensivo ed \u00e8 ritenuto il palazzo pi\u00f9 antico del paese. La costruzione \u00e8 fatta con conci di carparo perfettamente squadrati, ricoperti da uno strato di calce nel solo prospetto meridionale. Alcuni decenni fa sono state rinvenute ossa umane al di sotto del pavimento del piano inferiore, da ricollegare, probabilmente, alla presenza dei \"trabocchetti\".\nSul lato occidentale di un suo terrazzo, proprio a dominare il bel centro della piazza Regina Elena, si erge la statua in carparo di Santa Irene, antica protettrice di Lecce, mentre salendo sulla sommit\u00e0 della sua torre antica, si possono osservare senza troppi sforzi i castelli circostanti di: Monteparano, Roccaforzata, San Marzano di San Giuseppe, Grottaglie, Sava e addirittura quello pi\u00f9 lontano di Oria.\nNel Novecento, il Palazzo Baronale, ormai disabilitato, diviene propriet\u00e0 della famiglia Tamborino Frisari di Maglie e viene in parte utilizzato a stabilimento vinicolo. Cos\u00ec gli vengono scavate e cementate capienti cisterne per il contenimento del vino. \u00c8 risorto negli anni settanta, quando \u00e8 stato adibito temporaneamente a sede del Municipio ed attualmente, tornato ad essere di nuovo abbandonato, \u00e8 in attesa di essere richiamato all'attenzione di tutti. Infatti nella volont\u00e0 degli attuali proprietari \u00e8 allo studio la possibilit\u00e0 di adibirne i locali del piano terra a Museo, ove custodire i numerosi reperti archeologici dell'antico sito, divisi tra il Museo di Taranto ed altre collezioni private.\nIl palazzo marchesale.\nNel 1701, viene edificato (prospiciente l'attuale piazza Regina Elena) l'imponente Palazzo Marchesale, per volere del marchese Francesco Maria dell'Antoglietta, sensibile poeta dell'Arcadia, essendo il vecchio Palazzo Baronale non pi\u00f9 rispondente ai nuovi gusti della filosofia barocca. Il nuovo edificio, quasi di fronte al primo, sobrio, imponente ed allo stesso tempo elegante, diviene cos\u00ec la nuova residenza dei marchesi fino al 1797, anno in cui i coniugi dell'Antoglietta cedettero tutte le loro propriet\u00e0 alla famiglia Carducci Agustini di Taranto, che divennero i nuovi ed ultimi feudatari di Fragagnano.\nIl palazzo, che rappresenta sicuramente la tessera pi\u00f9 preziosa del centro storico fragagnanese, era la residenza abituale dei marchesi che ne hanno mantenuto la propriet\u00e0 fino all'abolizione del feudalesimo. A pianta rettangolare, in carparo rosato, \u00e8 una struttura al di fuori dei consueti canoni barocchi, \u00e8 anzi un esempio di soluzione architettonica polivalente, che serviva tanto da residenza quanto da fortificazione. Una maestoso portale immette in un cortile trapezoidale dal quale prendono luce gli ambienti superiori. Al tempo del suo massimo splendore il piano superiore era formato da un ampio salone dai tetti voltati a crociera semplice o stellare e una stanza, detta la \"camera pittata\", conteneva degli affreschi simili per stile alle pitture pompeiane. Gli alloggiamenti degli stallieri, magazzinieri, il corpo di guardia e le cucine erano ubicate a piano terra che aveva nel retro anche le stanze e gli abbeveratoi. Nel retrostante giardino, provvisto di pergolato e odoroso frutteto, i marchesi trovavano refrigerio nei giorni di calura.\nNon sono mancati nel corso degli ultimi anni progetti di risanamento, da quando un incendio ne devast\u00f2 i tetti nel 1920, consegnandolo ad un lento, ma inesorabile, degrado. I piani di restauro non hanno tuttavia mai trovato validi riscontri sul livello pratico, cosicch\u00e9 il palazzo non \u00e8 utilizzabile se non per poche sale al piano terra.\nTrasferitasi a Taranto la famiglia Carducci, il grande palazzo \u00e8 stato abbandonato e donato (nl 1979) al Comune, nel tentativo di salvarlo dal degrado inesorabile. L'edificio \u00e8 attualmente imprigionato da antiestetiche orditure metalliche che ne rallentano l'inesorabile crollo, causato dalle crepe e dalle intemperie che penetrano nel palazzo dall'alto, no avendo pi\u00f9 la struttura un tetto.\nAltri palazzi signorili.\nNei primi anni dell'Ottocento \u00e8 stato edificato nell'antica via Garibaldi, l'elegante e signorile Palazzo Fanuzzi, attualmente abitato dagli eredi Russo. Di mirabile fattura il cortile interno con l'ampio scalone.\nAncora nella elegante via Garibaldi angolo Pozzo dolce, \u00e8 presente il signorile palazzo Tomaselli, tipica residenza della borghesia terriera pugliese, con al piano terra un'ampia rimessa di attrezzi e macchine agricole ed il primo piano adibito a piano signorile dalle eleganti e simmetriche linee neoclassiche.\nSociet\u00e0.\nLingue e dialetti.\nIl dialetto parlato a Fragagnano \u00e8 il dialetto salentino nella sua variante settentrionale che corrisponde al dialetto brindisino. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nCucina.\nSono ancora attivi tre forni a legna per la cottura del pane, della antichissima \"puccia alla vampa\", delle friselle (chiamate \"frise\"), dei biscotti alla mandorla ecc.; si utilizza come combustibile ancora la profumata \"stroma\" (strame d'ulivo) che conferisce un sapore tipico al pane.\nA Natale si friggono in olio d'oliva \"li pettuli\", o dolci tipici come \"li purcidduzzi\", \"li cartiddati\", \"li vangali\". Inoltre si impastano e s'infornano \"li pasti di mennula\" e \"li amaretti\" (due variet\u00e0 di dolci costituiti da farina, zucchero e mandorle).\nA Pasqua invece si producono artigianalmente \"li palommi cu ll'ovi\", \"li taraddi cu llu pepi\", \"li pasti mueddi\" e \"li pasti cu lu scileppu\" (dolci tradizionali costituiti da farina, zucchero e aromi vari).\nIn estate si gustano le \"frise\" condite soltanto, come tradizione vuole, con pomodoro (a volte se ne usano solo i semi), olio d'oliva e un pizzico di sale.\nLa domenica, non sono poche le famiglie che ancora impastano a mano la farina di grano per confezionare le tradizionali orecchiette, che poi vengono condite con sugo di involtini di carne equina (\"braciole\") e con spolverate di cacioricotta.\nI pasti sono spesso accompagnati dal primitivo, un vino rosso derivante dall'omonimo vitigno, molto diffuso di questa zona della Puglia.\nEventi.\nNell'ambito delle tradizioni popolari, alcune tramandate da generazioni, altre introdotte soltanto da pochi anni, a Fragagnano si festeggiano:\nInfrastrutture e trasporti.\nMobilit\u00e0 urbana.\nLa mobilit\u00e0 pubblica a Fragagnano \u00e8 garantita grazie a una capillare presenza sul territorio degli automezzi delle \"Ferrovie del Sud Est\" e della \"C.T.P. - Trasporti Pubblici Locali\".\nAmministrazione.\nL'amministrazione di Fragagnano a partire dagli anni novanta ha subito una forte frammentazione. Infatti solo uno dei sindaci eletti \u00e8 riuscito a raggiungere la fine naturale del suo mandato. Per tutti gli altri l'iter amministrativo si \u00e8 sempre interrotto anticipatamente con lo scioglimento del consiglio comunale e con la nomina, da parte del Prefetto di Taranto, di un Commissario straordinario.\nVerso la fine degli anni 2000 la crisi dei partiti e la crescente sfiducia degli elettori fragagnanesi ha prodotto la nascita di liste civiche cittadine sempre pi\u00f9 numerose. Questo processo ha condotto sempre pi\u00f9 i tradizionali partiti a non concorrere alla carica di primo cittadino, se non attraverso altre liste a loro collegate. La sferzata decisiva arriva alle elezioni amministrative del 2011, quando nessuno dei partiti tradizionali si presenta direttamente alle elezioni, e a concorrere alla carica di sindaco sono quattro esponenti di altrettante liste civiche. La situazione si cristallizza nel 2016 quando salgono a cinque le liste (tutte civiche) a concorrere per il palazzo del governo e tra queste vince, per la prima volta, una lista non appoggiata dai tradizionali partiti nazionali.\nSport.\nImpianti sportivi.\n\u00c8 il principale campo sportivo di Fragagnano ed \u00e8 situato nella zona orientale del paese. Il campo, in erba sintetica, presenta delle gradinate coperte sul lato occidentale. Viene principalmente usato per le partite casalinghe dell' \"A.S.D. Audace Fragagnano 2020\". La squadra fondata nel 2020 iscritta al campionato di Seconda Categoria Pugliese 2021-2022. In precedenza l'impianto veniva usato per le gare dell' \"U.S.D Fragagnano 1989\", che fino al 2014-2015 militava in Promozione Pugliese. \nSono presenti inoltre dei campi da tennis (nel parco Schiavoni) e dei campi di calcio a 5, a 8 e un campo di beach volley, tutti gestiti da privati."}
{"id": "234266", "revid": "767487", "url": "https://it.wikipedia.org/wiki?curid=234266", "title": "Erlend \u00d8ye", "text": "\u00c8 conosciuto per far parte, insieme a Eirik Glamb\u00e6k B\u00f8e, dei Kings of Convenience, duo acustico di fama internazionale considerato rappresentante mondiale del \"New Acoustic Movement\". \u00c8 stato leader della band The Whitest Boy Alive ed \u00e8 fondatore dell'etichetta discografica indipendente Bubbles Records. Dal 2018 fa anche parte della band siracusana La Comitiva.\nBiografia.\nErlend \u00d8ye \u00e8 nato il 21 novembre 1975 a Bergen in Norvegia. Cresciuto ascoltando Leonard Cohen, Nick Drake, Suzanne Vega e The Smiths, a met\u00e0 anni novanta, durante gli anni delle scuole superiori, forma insieme ad alcuni amici la band Skog (\"foresta\" in norvegese), traendo ispirazione dalla nota canzone \"A Forest\" dei The Cure. Nel 1996 entra a far parte della band Peachfuzz come chitarrista, suonando spesso a Londra tra il 1996 ed il 1998. Proprio a Londra si trasferisce nel 1998, per poi spostarsi a Manchester nel 1999. Rientrato a Bergen per le vacanze, ritrova l'ex compagno di scuola e di band negli Skog Eirik Glambek B\u00f8e. Nel 1998, Erlend e Eirik formano il duo Kings of Convenience, pubblicando il disco d'esordio \"Quiet is the New Loud\" nel 2001, che gli consente di farsi conoscere a livello internazionale. Nello stesso periodo, Erlend collabora con i connazionali R\u00f6yksopp, duo norvegese di musica elettronica, prestando la sua voce nelle canzoni \"Poor Leno\" e \"Remind Me\" per il disco \"Melody A.M.\". Per approfondire il suo interesse per la musica elettronica si trasferisce a Berlino dal 2002 al 2006 ed inizia a viaggiare per il mondo, registrando il suo primo disco solista \"Unrest\" in dieci citt\u00e0 diverse con altrettanti artisti di musica elettronica. Segue un tour come dj-cantante e la pubblicazione di un disco di remix per la serie DJ Kicks nel 2004. Nello stesso anno, i Kings of Convenience pubblicano il secondo disco \"Riot on an Empty Street\". Nel frattempo, Erlend fonda un altro progetto a Berlino, The Whitest Boy Alive. Nato inizialmente come side project di musica dance, col tempo si trasforma in una vera e propria band, pubblicando il disco di debutto \"Dreams\" nel 2006, a cui fa seguito \"Rules\" nel 2009 (entrambi i dischi vengono pubblicati dalla Bubbles Records, etichetta indipendente fondata dallo stesso Erlend \u00d8ye e da Marcin \u00d6z). Nel 2006, partecipa alle riprese del film italiano \"Shooting Silvio\" nelle vesti di dj durante la scena della festa in casa del protagonista. Nel 2008 avvia un progetto insieme a Mikal Telle della casa discografica Tell\u00e9 Records, creando l'etichetta indipendente Opplett, attraverso la quale decidono di produrre giovani talenti di Bergen e dintorni. Opplett realizza tre pubblicazioni: nel 2008, il disco \"Opplett\" con sette diversi artisti ed altrettanti brani inediti, ed il primo singolo \"Love is All About the Timing\" della band femminile indie rock Razika, e nel 2009 il primo disco della band Fjorden Baby!. Nel 2009, i Kings of Convenience pubblicano il terzo disco \"Declaration of Dependence\". \nNel 2011 e nel 2013, produce i dischi \"Hest\" e \"Six months is a long time\" dei concittadini Kakkmaddafakka. Nel 2012, durante un piccolo concerto organizzanto per un vernissage ad Ortigia in Sicilia, dichiara di aver comprato una casa a Siracusa, dove si trasferisce insieme alla madre. Ispirato dall\u2019Italia e specialmente dal fascino della Sicilia, nel 2013 pubblica il singolo cantato in italiano \"\u201cLa Prima Estate\u201d\", accompagnato da un videoclip girato nella stessa Siracusa. Continua a lavorare su altre canzoni in italiano, che verranno raccolte in futuro in un disco. Sempre a Siracusa, avviene l\u2019incontro con Stefano Ortisi, Luigi Orofino e Marco Castello, tre ragazzi siracusani con i quali inizia a suonare quasi per gioco, dedicandosi ad una sperimentazione di suoni acustici tramite l\u2019utilizzo di diversi strumenti destinata a diventare ben presto un progetto vero e proprio. Erlend e \u201cLa Comitiva\u201d hanno iniziato ad esibirsi gi\u00e0 da un paio di anni in diverse parti del globo, dal Sud America all\u2019Europa, e quindi anche in Italia, con una piccola tourn\u00e9e nel 2018. Nel 2014, The Whitest Boy Alive annunciano lo scioglimento della band. Il 3 ottobre 2014, verr\u00e0 pubblicato il suo secondo disco solista, intitolato \"Legao\" e registrato a Reykjav\u00edk con i Hj\u00e1lmar, band islandese di musica reggae. L'uscita del disco \u00e8 anticipata dal singolo \"Garota\" di cui viene girato un videoclip a Seul. In parallelo all'attivit\u00e0 di musicista, \u00e8 impegnato nella promozione di gruppi della scena musicale bergense ed \u00e8 sostenitore nonch\u00e9 organizzatore del Traena Music Festival, evento musicale annuale che si svolge nel nord della Norvegia.\nDiscografia.\nErlend \u00d8ye.\nCover.\nErlend \u00d8ye spesso esegue durante i suoi concerti versioni riarrangiate di canzoni di altri artisti. Tra le cover pi\u00f9 ricorrenti: \"Thirteen\" dei \"Big Star\", \"Blowin' in the Wind\" e \"Don't Think Twice, It's All Right\" di Bob Dylan, \"Redemption Song\" di Bob Marley, \"E la chiamano estate\" di Bruno Martino, \"Brothers in Arms\" dei Dire Straits, \"Dreams\" dei Fleetwood Mac, \"Sapore di sale\" di Gino Paoli, \"Til \u00fe\u00edn\" dei Hj\u00e1lmar, \"Una ragazza in due\" dei I Giganti, \"These Days\" di Jackson Browne, \"Tram #7 to Heaven\" di Jens Lekman, \"Happy Xmas (War Is Over)\" e \"Jealous Guy\" di John Lennon, \"No Train To Stockholm\" di Lee Hazlewood, \"E la luna buss\u00f2\" di Loredana Bert\u00e8, \"Grande grande grande\" di Mina, \"Wonderwall\" degli Oasis, \"You Can Call Me Al\" di Paul Simon, \"Se a vida \u00e9 (That's the Way Life Is)\" dei Pet Shop Boys, \"Wish You Were Here\" dei Pink Floyd, \"Ignition\" di R. Kelly, \"(They Long to Be) Close to You\" di Richard Chamberlain, \"Norwegian Wood (This Bird Has Flown)\" dei The Beatles, \"Ask\", \"Heaven Knows I'm Miserable Now\", \"Please, Please, Please Let Me Get What I Want\" e \"There Is a Light That Never Goes Out\" degli The Smiths, \"Boys Don't Cry\" dei The Cure, \"Last Christmas\" degli Wham!."}
{"id": "234268", "revid": "697352", "url": "https://it.wikipedia.org/wiki?curid=234268", "title": "Francis Poulenc", "text": "Fu membro del Gruppo dei Sei, assieme a Darius Milhaud, Georges Auric, Arthur Honegger, Louis Durey e Germaine Tailleferre.\nBiografia.\nLa famiglia.\nI suoi genitori erano l'industriale Emil Poulenc (Aveyron 1855 - 1917) e la borghese Jenny Royer (Parigi, 1865 - 1915). Il padre fu uno dei fondatori della \"Poulenc Fr\u00e8res\", che sarebbe poi diventata la nota casa farmaceutica \"Rh\u00f4ne-Poulenc\". La famiglia paterna proveniva da Espalion in Alvernia mentre quella materna da Nogent sur Marne. Jenny Royer Poulenc, figlia di un orticoltore e discendente da una modesta famiglia di tappezzieri e operai, era una pianista di talento i cui gusti spaziavano dai grandi classici apprezzati dalla borghesia francese di fine Ottocento (Mozart, Fryderyk Chopin, Schumann, Couperin, Scarlatti ecc.) fino ai grandi operisti francesi e italiani che condivideva soprattutto con uno dei suoi fratelli, l'eclettico zio \"Papoum\", cos\u00ec com'era stato soprannominato da Francis che da piccolo non riusciva a pronunciare l'esatta parola per \"padrino\" (\"parrain\"); zio \"Papoum\" fu una persona fondamentale nella crescita del piccolo Francis, che lo vedeva come ultimo esponente della borghesia ottocentesca, abituale frequentatore di teatri e caf\u00e8, pittore nello stile di Toulouse-Lautrec e uomo di mondo. In seguito Poulenc racconter\u00e0 che da bambino era incantato dal modo in cui la madre suonava Mozart, Fryderyk Chopin, Schubert e Schumann.\nL'infanzia.\nPoulenc nacque il 7 gennaio 1899 in Place des Saussaies 2, a Parigi. Fu precocemente attratto dalla musica, tanto da comporre a sette anni i primi piccoli pezzi, avviato allo studio del pianoforte dalla madre (a partire dal 1904). A otto anni cominci\u00f2 a studiare pianoforte con un'insegnante professionista, Mlle Boutet de Monvel, una nipote di C\u00e9sar Franck. Un'amica di famiglia propose a Francis di entrare nella \"Schola cantorum\" di Vincent d'Indy, proposta che venne rifiutata dalla madre, che poco apprezzava il rigido accademismo della scuola di d'Indy. A quell'et\u00e0 ebbe l'occasione di ascoltare per la prima volta le \"Danses sacr\u00e9e et profane\" di Debussy che gli rimasero impresse nella mente per via delle strane sonorit\u00e0 cui egli non era abituato. Prov\u00f2 a lungo a eseguire al pianoforte i brani di Debussy, senza riuscirci fino all'et\u00e0 di 14 anni. Ci\u00f2 che invece riusc\u00ec a suonare furono alcuni dei brani del \"Winterreise\" di Schubert ascoltati nel 1910 in un negozio di musica. Nel 1914, all'et\u00e0 di 15 anni, entr\u00f2 al Liceo Condorcet, allora come oggi uno dei pi\u00f9 prestigiosi di tutta Parigi.\nLa giovent\u00f9.\nNel 1914 Genevieve Sinkiewicz, amica della madre di Poulenc, present\u00f2 il giovane al pianista Ricardo Vi\u00f1es, all'epoca uno dei pi\u00f9 importanti esponenti del pianismo francese. La Sinkiewicz fu una grande mecenate di musica e arti: nel suo appartamento (che in seguito fu acquistato da Iannis Xenakis) teneva ogni domenica concerti ed esposizioni.\nFra il 1914 e il 1917 studi\u00f2 dunque privatamente pianoforte con Vi\u00f1es; riguardo al suo maestro Poulenc dichiar\u00f2: \nIl rapporto che leg\u00f2 i due non fu solamente quello di maestro-allievo, ma si instaur\u00f2 una reciproca relazione di stima e affetto. All'inizio infatti Poulenc avrebbe ricevuto solo mezz'ora di lezione a settimana, ma in seguito la mezz'ora divent\u00f2 un'ora e poi due a settimana, fino a che i due presero a frequentarsi anche oltre gli orari di lezione. Alla prima lezione Poulenc suon\u00f2 brani di Schumann e di Debussy. Attraverso Vi\u00f1es conobbe parte del mondo musicale dell'epoca fra cui gli amici del suo maestro Erik Satie e Claude Debussy; i suoi allievi Georges Auric e Marcelle Meyer e diverse altre personalit\u00e0 di spicco del mondo musicale. Nel 1917 Poulenc chiese al suo maestro una lettera di raccomandazione per poter entrare in contatto con Maurice Ravel.\nDisgraziatamente, poco dopo il suo arrivo a Parigi, perse la madre Jenny nel 1915 e il padre nel 1917. In questo stesso anno and\u00f2 ad abitare con la sorella maggiore Jeanne e con il cognato. Grazie alla sua amica d'infanzia Raymonde Linossier, Poulenc entr\u00f2 nei circoli culturali di Parigi. In questo periodo, dunque, cominci\u00f2 a frequentare gli intellettuali pi\u00f9 importanti presso la libreria di Adrienne Monnier (\"\"La Maison des Amis des Livres\" ossia \"La casa degli amici dei libri\"\" in Rue de l'Od\u00e9on n\u00b07): conosce Aragon, Paul \u00c9luard, Andr\u00e8 Breton, Apollinaire. Frequent\u00f2 anche Montparnasse e il locale \"La gaya\", fondato proprio nel 1917, che diventer\u00e0 il quartier generale del Gruppo dei Sei. L'11 dicembre di quell'anno, infine, si ebbe la prima esecuzione pubblica di un suo brano: si tratta della \"Rapsodie n\u00e8gre\", sua prima composizione, dedicata a Satie, per baritono e ensemble strumentale flauto, clarinetto, quartetto d'archi e pianoforte.\nA 18 anni, rimasto orfano, ma ormai quasi adulto, tent\u00f2 di iscriversi al Conservatorio di Parigi, ma sia a causa dei gravi lutti familiari succitati, sia per l'opposizione di una certa \u00e9lite musicale parigina, non vi entr\u00f2 mai. Era visto infatti essenzialmente come un esponente di quei musicisti anticonformisti e \"irragionevoli\" legati ad Erik Satie e alle avanguardie culturali dell'epoca. Ricorda lo stesso Poulenc che quando si present\u00f2 dall'insegnante di composizione Paul Vidal, questi gli oppose un secco rifiuto: \nAllo scoppio della Prima guerra mondiale, Poulenc era ancora troppo giovane per essere chiamato alle armi. Venne arruolato nel gennaio 1918 nel 63\u00ba reggimento di artiglieria contraerea di stanza presso Vincennes, dove rimase fino al luglio dello stesso anno. Ad ottobre venne inviato vicino Chalons sur Marne e in seguito assegnato ad un incarico impiegatizio presso il Ministero dell'aviazione a Parigi. Prima di venire smobilitato, nell'ottobre 1921, pass\u00f2 diversi giorni in carcere per aver prolungato senza permesso la libera uscita concessa dall'esercito. Non smise comunque di scrivere e, gi\u00e0 nel 1918, vennero pubblicate dalla \"Chester editions\" di Londra le sue prime composizioni, grazie all'aiuto dell'amico Igor' F\u00ebdorovi\u010d Stravinskij. Durante la sua permanenza nell'esercito scrisse diverse opere poi andate perse o distrutte: una \"\"Sonata per violino e pianoforte\" (non l'omonima del 1942), una \"Sonata per violino, violoncello e pianoforte\" e un preludio per sole percussioni intitolato \"Les Jongleurs\" (\"I giocolieri\").\nAl 13 settembre 1918 data l'inizio ufficiale della duratura collaborazione fra Cocteau e Poulenc, invero amici da tempo: il poeta invi\u00f2 al compositore la poesia \"Toreador\", poi musicata per pianoforte e voce; di poco successivo \u00e8 un altro grande successo dei due, il ciclo di \"chansons\" \"Cocardes\" (per canto e ensemble strumentale, Th\u00e9\u00e2tre des Champs-\u00c9lys\u00e9es, 1920).\nNella primavera del 1919 scrisse una delle sue tuttora pi\u00f9 conosciute composizioni, \"Le Bestiaire\" su testi di Apollinaire, eseguita per la prima volta nel giugno di quell'anno, in una serata di beneficenza per la vedova del poeta, recentemente scomparso a causa dell'influenza spagnola.\nQuesti primi anni del giovane Poulenc furono costituiti da una intenso lavoro su composizioni da camera: fra i primi lavori ci furono i \"Mouvements perpetuels\" (premi\u00e8re durante la serata per Apollinaire), le \"Trois pastorales\" (1918), la \"Suite in Do\" (1920) e l'\"Impromptus\" (1920), tutti per pianoforte, oltre alla \"Sonata per due clarinetti\" (1918) elogiata da Stravinskij e Bartok.\nIl Gruppo dei Sei.\nL'inizio delle attivit\u00e0 con il Gruppo dei Sei non \u00e8 segnata da una data precisa: Poulenc frequentava da diverso tempo questi giovani compositori, insieme a molti intellettuali (Jean Cocteau sopra tutti, ma anche Picasso, Modigliani, Paul Claudel, Paul Val\u00e9ry ecc.) e musicisti (Marcelle Meyer, Jean Wiener ecc.) parigini. Insieme agli altri 5 componenti, Poulenc scrisse prima dei brani per pianoforte inseriti nell'\"Album des six\" e poi tre movimenti per il balletto \"Les Mari\u00e9s de la Tour Eiffel\" (1921). Questo fu l'ultimo lavoro collettivo dei Sei, ma non segn\u00f2 la fine della grande amicizia che fino alla morte leg\u00f2 questi compositori. Poulenc infatti, fin dall'epoca delle lezioni con Vi\u00f1es aveva stretto un'intensa amicizia sia con Auric che con Darius Milhaud. Dagli amici era spesso chiamato con il soprannome di \"Poupoul\", come testimoniano le lettere a lui indirizzate.\nIn questo periodo speriment\u00f2 la prima delle sue crisi compositive: dopo un'accoglienza non pienamente favorevole ai suoi brani contenuti in \"Les Mari\u00e9s de la Tour Eiffel\" cominci\u00f2 a studiare attentamente i lavori di Stravinskij, che aveva appena scritto \"Renard\". I lavori orchestrali di Poulenc non riuscivano ad avere l'effetto che il compositore desiderava. In ogni caso, i movimenti per il balletto al momento erano le sue uniche composizioni per grande orchestra, oltre ad un ouverture per un dramma di Cocteau. Nello stesso 1921 si dedic\u00f2 per la prima volta al teatro scrivendo un atto unico su testo di Raymond Radiguet e Cocteau, intitolato \"Le gendarme incompris\", per tre cantanti e piccolo ensemble da camera.\nDopo l'esperienza del balletto scritto insieme ai Sei, Poulenc, a partire dal 1921 cominci\u00f2 a studiare composizione con Charles Koechlin, non avendo potuto approfittare degli insegnamenti di Paul Vidal e del grande Maurice Ravel. Con Koechlin, di cui frequent\u00f2 le lezioni fino al 1924, raffin\u00f2 la sua tecnica compositiva soprattutto attraverso lo studio delle opere di Johann Sebastian Bach\nNel 1922 torn\u00f2 alla musica da camera, scrivendo \"Quatre Po\u00e8mes de Max Jacob\" (per baritono e pianoforte), la \"Sonata per clarinetto e fagotto\", e la \"Sonata per corno, tromba e trombone\". In questo stesso anno incontr\u00f2 il giovanissimo Henri Sauguet e, insieme a Milhaud, conobbe Alban Berg, Arnold Sch\u00f6nberg e Anton Webern a Vienna, grazie all'intercessione della vedova di Mahler.\nIl successo.\nUn periodo di grande tristezza per Poulenc e tutti gli amici del Gruppo dei Sei, fu dato dalla precoce scomparsa di Raymond Radiguet, compagno di Cocteau, morto all'et\u00e0 di 20 anni nel 1923. Ciononostante, Poulenc alla fine dello stesso anno port\u00f2 a termine la composizione del suo primo balletto, \"Les Biches\" commissionato da Sergej Djagilev per i suoi Balletti russi, che ottenne un enorme successo alla sua prima esecuzione a Montecarlo, il 6 gennaio 1924. Dalla testimonianza dello stesso Poulenc si viene a sapere che \nDa l\u00ec in poi la sua vita fu un continuum di successi, che lo porteranno a scrivere prima il \"Concert champ\u00eatre\" per clavicembalo e orchestra (1928), dedicato alla leggendaria Wanda Landowska e poi il \"Concerto per due pianoforti e orchestra\", eseguito per la prima volta insieme all'amico Jacques F\u00e9vrier a Venezia nel 1932, accompagnati dall'orchestra del Teatro alla Scala. Entrambi questi ultimi concerti furono commissionati dalla principessa de Polignac, sua strettissima amica e protettrice. Attraverso di lei conoscer\u00e0 Manuel de Falla, con il quale avverr\u00e0 un lungo e proficuo scambio musicale e artistico. Gli anni '30 furono per Poulenc di grande successo: nel 1933 compose il \"Sestetto\" e nel 1935 cominci\u00f2 ad eseguire lui stesso le proprie composizioni. In quello stesso anno conobbe Pierre Bernac, il baritono per il quale compose circa 90 canzoni (ad es. \"Cinq Po\u00e8mes de Paul \u00c9luard\" ecc.) e con il quale esegu\u00ec concerti in tutto il mondo.\nLa musica sacra.\nLa perdita di alcuni amici intimi e un pellegrinaggio alla Madonna Nera di Rocamadour nel 1936, lo portarono a riscoprire la fede cattolica, in conseguenza della quale il suo stile compositivo si trasform\u00f2 notevolmente, soprattutto per quanto riguarda l'elaborazione della musica sacra.\nIl rapporto con la morte fu molto complesso per Poulenc, amante della buona vita e della spensieratezza. La dipartita di Raymond Radiguet nel 1923 lo sconvolse cos\u00ec tanto che per due giorni non riusc\u00ec a fare nulla. Dopo Radiguet, nel 1930, la perdita di Raymonde Linossier, l'unica donna con la quale avrebbe voluto sposarsi, fu per Poulenc veramente terribile.\nMa fu nel 1936, con la morte dell'amico e compositore Pierre-Octave Ferroud che Poulenc si avvicin\u00f2 veramente alla dimensione mistica del cristianesimo: si rec\u00f2 in pellegrinaggio presso il Santuario della Madonna Nera di Rocamadour, al ritorno dal quale compose le \"Litanies \u00e0 la vierge noire\" per coro femminile e orchestra (1936). In un periodo in cui era ancora alle prese con la composizione del \"Concerto per organo, orchestra e timpani\", commissionatogli nel 1934 dalla principessa de Polignac, interruppe quel grandioso lavoro per dedicarsi alla spiritualit\u00e0 riversata in musica. Gli apici del suo pensiero cristiano vennero raggiunti per\u00f2 negli anni '50, con la creazione del \"Gloria\", della \"Messa in Sol minore\" e dello \"Stabat Mater\" (scritto nel 1951 dopo la perdita del caro amico Christian B\u00e9rard, a cui \u00e8 dedicato).\nNel corso degli anni fu anche un pianista molto amato, sia come solista, sia in duo con il violoncellista Pierre Fournier che con il pianista Jacques F\u00e9vrier o con il gi\u00e0 citato baritono Pierre Bernac. Il primo concerto con quest'ultimo avvenne il 3 febbraio 1937 presso la Salle Gaveau di Parigi e la loro collaborazione dur\u00f2 fino al ritiro dalle scene del baritono, avvenuto nel 1960. Le sue prime esibizioni pubbliche in qualit\u00e0 di pianista ebbero luogo a partire dal 1933 quando cominci\u00f2 a proporre le proprie composizioni per pianoforte, a partire dalle prime 6 \"Improvisations per pianoforte\".\nLa guerra.\nGli anni '40 furono per Poulenc molto impegnativi dal punto di vista della composizione, in particolare di lavori vocali: si ricordano \"L'Histoire de Babar\" (la storia per bambini dell'elefantino Babar), il ciclo di canzoni \"Banalit\u00e9s\" su testi di Apollinaire, due mottetti per coro misto a cappella (\"Salve Regina\"\" e \"Exultate Deo\"), \"Fian\u00e7ailles pour rire\", \"Les Chansons villageoises\", \"M\u00e9tamorphoses\", su testi di Louise de Vilmorin, e \"C\", su poesie di Louis Aragon.\nMa gli anni '40 furono anche gli anni in cui la Francia venne invasa dalla Germania nazista. Allo scoppio della guerra, il compositore aveva appena raggiunto i 40 anni ed era dunque ancora arruolabile nell'esercito: venne chiamato sotto le armi per un anno nei pressi di Bordeaux. In seguito il Ministero della Cultura francese richiese lui e Bernac per un progetto di \"propaganda musicale\". Se dapprima Poulenc rimase su posizioni neutre, in seguito prese le parti della Resistenza francese. Nel 1943, simbolicamente, dedic\u00f2 la sua \"Sonata per violino e pianoforte\" alla memoria di Federico Garc\u00eda Lorca; si attiv\u00f2 poi, insieme a molti altri intellettuali come Sacha Guitry e Jean Cocteau, per la liberazione dell'amico Max Jacob, arrestato dalla Gestapo e poi morto in un campo di concentramento nel 1944. Nel 1942 inoltre venne eseguito per la prima volta il suo secondo balletto \"Les animaux mod\u00e8les\" al Palais Garnier con Serge Lifar nella Parigi occupata dalle armate tedesche; questo balletto conteneva espliciti riferimenti alla musica patriottica francese. Negli stessi anni inoltre compose una cantata profana, \"Figure Humaine\" su testi di Paul \u00c9luard (poeta molto attivo nella Resistenza francese), nella quale il contenuto anti-bellico \u00e8 molto esplicito; la cantata per\u00f2 rimase ineseguita fino alla fine della guerra, a causa del suo carattere eccessivamente partigiano.\nLa fama mondiale.\nDopo il tiepido successo della sua prima opera lirica \"Les mamelles de Tir\u00e9sias\", nel 1947 Poulenc sbarc\u00f2, insieme a Bernac, per un lungo tour negli Stati Uniti dove ebbe la possibilit\u00e0 di far conoscere la sua musica e dove, il 7 novembre ricevette un'ottima accoglienza dopo un recital presso il Town Hall di New York. Nel 1949 cominci\u00f2 a scrivere il suo \"Concerto per pianoforte e orchestra\" che verr\u00e0 eseguito per la prima volta dalla Boston Symphony Orchestra, nel gennaio 1950. Fra il 1953 e il 1956 scrisse \"I dialoghi delle carmelitane\" su commissione dell'editore italiano Ricordi, da un testo di Georges Bernanos. Dopo un tour in Egitto sempre con il fedele Bernac, nel 1957 presso il Teatro alla Scala di Milano si tenne la prima de \"I dialoghi delle carmelitane\", seguito, a distanza di tre mesi, dalla prima francese. Fu un enorme successo, accompagnato dalle grandi emozioni regalate anche dalla \"Sonata per flauto e pianoforte\" eseguita per la prima volta nello stesso anno da Jean-Pierre Rampal e Poulenc stesso, e dall'ultima opera lirica del nostro compositore, \"La voce umana\" (1959) su testo di Jean Cocteau.\nAnche dopo il ritiro di Bernac, continu\u00f2 la sua attivit\u00e0 assieme al soprano Denise Duval sulla cui vocalit\u00e0 aveva modellato la parte solistica de \"La voce umana\" e il ruolo di Blanche ne \"I dialoghi delle Carmelitane\". Nel 1961 Poulenc suon\u00f2 per l'ultima volta negli Stati Uniti, avendo per\u00f2 l'occasione di far eseguire alla Carnegie Hall di New York la prima del suo \"Gloria\". Del 1962 furono invece le sue ultime composizioni: \"Sept R\u00e9pons pour les t\u00e9n\u00e8bres\", (commissionatagli da Leonard Bernstein per l'apertura del Philharmonic Hall del Lincoln Center) per coro, la \"Sonata per clarinetto e pianoforte\"\" (dedicata ad Arthur Honegger e scritta per Benny Goodman e Leonard Bernstein, che la eseguirono per la prima volta poco dopo la morte dell'autore) e la \"\"Sonata per oboe e pianoforte\" (dedicata a Sergej Prokofiev, anch'essa eseguita postuma).\nIl suo ultimo concerto si tenne il 26 gennaio 1963 nei Paesi Bassi, a Maastricht, insieme alla Duval. 4 giorni dopo, il 30 gennaio un infarto letale lo colse a casa, in Rue de M\u00e9dicis n\u00b05, a Parigi. Per sua stessa richiesta, il funerale fu celebrato nella pi\u00f9 grande semplicit\u00e0, accompagnato dalla sola musica di Bach. La morte giunse in un periodo in cui, con il vecchio amico Jean Cocteau, stava progettando un'opera dal titolo \"La macchina infernale\"\".\n\u00c8 sepolto nel cimitero di P\u00e8re-Lachaise, nella tomba di famiglia.\nLa personalit\u00e0.\nPoulenc ebbe a dichiarare una volta che \"la sua musica \u00e8 il suo ritratto\". Il contrasto fra il suo carattere da \"disinvolto bon viveur\" e il \"gentile e devoto Poulenc\" fu sintetizzato da una dichiarazione dell'amico Benjamin Britten: \nGli aperti contrasti nel suo carattere si riflettevano anche nell'apparente dicotomia fra la sua pubblica omosessualit\u00e0 (da lui definita \"\"sessualit\u00e0 parigina\") e la sua profonda fede cattolica. Il suo animo sornione lo spinse a comprare nel 1927 una grande tenuta chiamata \"Le Grand Coteau\" nei pressi del villaggio di Noizay nella regione dell'Indre e Loira, per fuggire alla grande confusione della capitale che, se lo gratificava in quanto compositore, spesso lo mortificava in quanto persona omosessuale ma cattolica. A Noizay trov\u00f2 l'amore attraverso il suo primo compagno ufficiale, l'autista Raymond Destouches, al quale dedic\u00f2 la sua prima opera lirica \"Les mamelles de Tir\u00e9sias\" (1947). In seguito, fondamentale nella sua prima maturit\u00e0, fu il rapporto con il pittore Richard Chanlaire al quale dedic\u00f2 il suo \"Concert champ\u00eatre\".\nDalla fine della guerra fino alla prima dei \"Dialoghi delle Carmelitane\" la vita privata di Poulenc non fu per nulla facile. Innanzitutto si dovette scontrare per i diritti d'autore del testo, originariamente di Bernanos ma poi comprati da un intellettuale statunitense; la stessa scrittura dell'opera lo portava a scontrarsi con le tendenze della musica contemporanea che andava in tutt'altra direzione, rispetto alla sua opera tonale e post-wagneriana; oltre a ci\u00f2 il suo compagno dell'epoca Lucien Roubert decise di porre fine alla loro storia d'amore, cominciata nel 1948. La depressione si appesant\u00ec ulteriormente quando, nel 1955, a Roubert venne diagnosticato un tumore: l'ex compagno si spense nello stesso giorno in cui lui terminava di copiare l'abbozzo del finale dei \"Dialoghi\". La sua vita per\u00f2 prese una giusta piega in seguito al folgorante successo della sua ultima opera lirica, alla serie di concerti insieme a Bernac e a Jean-Pierre Rampal, dedicatario della sua \"Sonata per flauto e pianoforte\" (1956) e alla ritrovata serenit\u00e0 insieme al suo ultimo compagno, Louis Gautier.\nNella sua intera vita desider\u00f2 una sola donna quale compagna: si trattava della sua amica d'infanzia Raymonde Linossier (1897-1930), che lo aiut\u00f2 anche nei suoi primi anni di vita parigina. Desider\u00f2 sposare questa sua amica, pur non riuscendo a confidarglielo direttamente, per paura di perdere la sua amicizia. Linossier per\u00f2 mor\u00ec (in circostanze mai chiarite) prima che lui potesse rivelarle i suoi veri sentimenti; dopo questo terribile avvenimento, Poulenc non riusc\u00ec a comporre per un anno intero. A Raymonde, Poulenc aveva dedicato il suo primo balletto \"Les biches\", la cui partitura inserir\u00e0 nella bara dell'amica, defunta il 30 gennaio 1930.\nNel corso degli anni ebbe una sola successiva storia d'amore con una donna, chiamata semplicemente \"Fr\u00e9d\u00e9rique\" dalla quale, nel 1946 ebbe una figlia, Marie-Ange.\nLo stile.\nLa sua musica raccoglie tutte le influenze esercitate dalla Belle \u00c9poque in uno stile semplice, che risente fortemente del dadaismo, scherzoso e umoristico ma anche melanconico, senza escludere legami col neoclassicismo francese. Parigino fino al midollo, della citt\u00e0 am\u00f2 e rappresent\u00f2 musicalmente l'eleganza, l'energia e lo spirito. La sua musica, anti-romantica ma anche anti-impressionista, costituisce l'altra faccia del mondo rispetto sia a Wagner che a Debussy, e rimanda piuttosto allo stile popolare e vivace del music-hall e del cabaret, all'estetica di Satie e di Cocteau.\nPoulenc fu sempre consapevole di non essere un innovatore, ma non si preoccup\u00f2 mai di questa sua posizione poich\u00e9 ritrovava in lui i tratti di un compositore che pu\u00f2 scrivere belle opere senza cambiare il linguaggio. A tal proposito, nel 1942 ebbe a scrivere: \nDa giovane indic\u00f2 3 compositori la cui eredit\u00e0 aveva accolto: Debussy, che lo aveva risvegliato alla musica, Stravinskij, che aveva preso come guida, e Satie, il cui insegnamento fu pi\u00f9 estetico che prettamente musicale. Oltre a questi tre, la sua musica \u00e8 grandemente e dichiaratamente influenzata da quella di Emmanuel Chabrier. Nel 1919, appena superati i vent'anni, purtuttavia aveva sostenuto che \nInnegabile quindi la sua ascendenza classica, da Bach, che aveva poi riscoperto attraverso gli insegnamenti di Koechlin, a Mozart, che citer\u00e0 non poche volte in molti suoi lavori.\nLo stile in cui appartiene il compositore (o periodo) si chiama periodo contemporaneo che si afferma nel XX secolo.\nAspetti compositivi.\nLa sua produzione comprende molti lavori per pianoforte (\"Huit Nocturnes\", \"Concerto per pianoforte e orchestra in Do diesis minore\", \"Concerto in Re minore per due pianoforti e orchestra\", la suite \"Napoli\", la \"Sonata per due pianoforti\" e molti altri) e anche una notevole produzione di musica sacra (sono famosi il \"Gloria\" e lo \"Stabat Mater\") in cui un contrappunto statico ma allo stesso tempo innovativo nel complesso crea una nitidezza mistica come nel requiem di Gabriel Faur\u00e9. Altra opera monumentale tra tutti i lavori di Poulenc \u00e8 il \"Concerto in Sol minore per organo, orchestra d'archi e timpani\" che con la sua violenza brutale, seppur in maniera molto distante, prelude per quanto riguarda i colori e gli assoli dell'organo al \"Concerto per organo e orchestra\" di Paul Hindemith di quasi vent'anni dopo.\nL'interesse per l'antico di Poulenc culmina nel \"Concert champ\u00eatre\", per clavicembalo e orchestra, (1927\u20131928), nel quale, per esempio, all'inizio del movimento finale, si sente molto bene l'influenza di Domenico Scarlatti. Il concerto testimonia una delle prime riprese moderne del clavicembalo in concerto assieme al Concerto per clavicembalo e sei strumenti di Manuel De Falla, di cui condivide l'atmosfera neoclassica.\nSi dedic\u00f2 anche alla musica da camera, progettando di scrivere una sonata per ogni strumento a fiato, sebbene sia riuscito a scriverne solamente tre: per clarinetto, oboe e flauto oltre alla \"Elegie\" per corno. Il corpus compositivo nella musica da camera, se si eccettua la musica vocale, comprende essenzialmente musica per strumenti a fiato. Lo stesso autore afferm\u00f2 nel 1956: \nNel suo corpus compositivo infatti si trovano solamente due sonate per strumenti ad arco (una per violino e una per violoncello) a fronte di dieci per strumenti a fiato.\nRealizz\u00f2 anche 3 opere liriche e 2 balletti pi\u00f9 diverse collaborazioni ad opere collettive (come i balletti \"Les Mari\u00e9s de la Tour Eiffel\" o \"L'\u00e9ventail de Jeanne\"\"). Al contrario di diversi suoi colleghi del Gruppo dei Sei (in particolare Auric) si dedic\u00f2 pochissimo alla musica per film.\nContrasti con la musica contemporanea.\nNel dopoguerra, Poulenc, in aperta polemica con i sostenitori della nuova musica creata da Olivier Messiaen e da suoi studenti come Pierre Boulez, difese il suo ruolo all'interno della musica francese e soprattutto l'importanza della musica di Stravinskij, osteggiato dalla Scuola di Darmstadt attraverso gli scritti di Theodor Adorno. Dal suo canto rispett\u00f2 le teorie di Messiaen e riusc\u00ec a costruirsi un ruolo preminente nel panorama musicale francese sebbene nei primi momenti molti fossero i dubbi e i momenti di depressione.\nLa musica.\nLa vivacit\u00e0, l'indipendenza di spirito, la creativit\u00e0 di Poulenc si sono manifestate in una produzione numerosa e di generi assai diversi. In questa lista parziale sono da ricordare in particolare:"}
{"id": "234269", "revid": "287204", "url": "https://it.wikipedia.org/wiki?curid=234269", "title": "Stefano Maderno", "text": " Viene ricordato come fratello minore dell'architetto Carlo Maderno, anche se l'eventuale nascita a Palestrina farebbe propendere per l'assenza di parentela tra i due. \nBiografia.\nMaderno scolp\u00ec numerose sculture rifacendosi in parte a canoni antichi e la sua produzione \u00e8 considerata di transizione tra il manierismo e il barocco.\nIl suo capolavoro \u00e8 la figura in marmo bianco, su sfondo di marmo nero, di Santa Cecilia martire, ritratta nella posizione in cui la lascia il carnefice dopo averla colpita tre volte sul collo senza riuscire a decapitarla, secondo la \"Legenda aurea\" di Jacopo da Varagine. Sul collo si vedono i tre tagli da cui esce qualche goccia di sangue. Secondo una tradizione - storicamente infondata - la statua riprodurrebbe la posizione esatta in cui sarebbe stato trovato il corpo della santa durante gli scavi di restauro intrapresi nella basilica di Santa Cecilia in Trastevere nel 1599, quando sotto l'altare, dove sono conservati ancora oggi, furono rinvenuti dei sarcofagi, uno dei quali si ritenne contenesse le spoglie della santa.\nAltre sculture di Stefano Maderno sono: "}
{"id": "234271", "revid": "767487", "url": "https://it.wikipedia.org/wiki?curid=234271", "title": "Mi piace lavorare (Mobbing)", "text": "Mi piace lavorare (Mobbing) \u00e8 un film prodotto nel 2003 e diretto da Francesca Comencini, con Nicoletta Braschi e un cast di attori non professionisti.\nTrama.\nAnna \u00e8 una giovane donna separata, madre di una bambina di nome Morgana e figlia di un anziano padre malato, a cui spesso va a far visita nella casa di riposo che lo ospita. Con mille sacrifici e rinunce, riesce a sbarcare il lunario, con lo stipendio di 1.500 euro al mese.\nIn ufficio ricopre il ruolo di segretaria capocontabile, lavoro che svolge con passione, guadagnandosi un pizzico d'invidia da parte delle colleghe. A casa, la sua vita \u00e8 caratterizzata dall'amore per la figlia Morgana. La bambina si occupa quotidianamente di far la spesa e la sera, le legge \"Il piccolo principe\" di Antoine de Saint-Exup\u00e9ry, mentre lei, sfinita, si addormenta.\nL'azienda per cui Anna lavora, per una fusione societaria, \u00e8 stata assorbita da una multinazionale. Durante una piccola festa aziendale, i nuovi vertici informano i dipendenti sul rinnovato assetto societario, rassicurandoli che questa ristrutturazione non comporter\u00e0 mutamenti per i loro posti di lavoro. Anna, e i colleghi, festeggiano brindando, mangiando e ballando. Il clima sembra rilassato anche se si percepisce nell'aria una nota d'insicurezza.\nIl nuovo assetto societario porter\u00e0 invece, di l\u00ec a poco, inattesi cambiamenti nella sua vita lavorativa e di conseguenza anche in quella familiare. Anna viene rimossa dal suo ruolo. Le vengono proposti incarichi inutili o impossibili. Di l\u00ec comincia la sua tragica discesa in un vortice. Viene abbandonata dalla falsa amicizia delle colleghe e dei colleghi, che sembrano evitarla e comportarsi come un branco che abbandona l'animale malato.\nSubisce un primo demansionamento. Il computer che le viene assegnato \u00e8 rotto e mai verr\u00e0 riparato e neppure le sue colleghe l'aiuteranno.\nViene poi incaricata di cercare due fatture in archivio una delle quali \u00e8 stata sottratta dallo stesso capo del personale, che le ha surrettiziamente affidato, pertanto, una mansione impossibile.\nI lavori a cui \u00e8 destinata diventano sempre pi\u00f9 demotivanti, come quando viene assegnata al controllo della fotocopiatrice.\nIl fatto poi di venire evitata, isolata dai colleghi contribuisce ad accrescere la sua angoscia.\nInfine, posta a cronometrare il lavoro dei magazzinieri per ottimizzare i tempi di lavoro, \u00e8 quasi aggredita da alcuni di loro e con violenza apostrofata \"spia\". Anna cade in depressione e si ammala. A casa non riesce a fare pi\u00f9 nulla: sar\u00e0 sua figlia ad accudirla e a ridarle la vita. Tornata al lavoro, continuano per\u00f2 le stesse dinamiche di prima. Giunge il giorno del saggio di danza della figlia. Anna si prepara per uscire e raggiungere la bambina. Viene chiamata dal capo delle risorse umane che le propone di firmare una lettera di dimissioni affermando che ha deluso le aspettative, malgrado avesse buone capacit\u00e0 e malgrado l'azienda le abbia ripetutamente prodigato fiducia e pazienza, facendole inoltre un panegirico sulla sua condizione di donna sola e sul fatto che come madre debba pensare a sua figlia. A quel punto Anna reagisce e dicendogli di non nominare mai pi\u00f9 sua figlia esce dall'ufficio.\nCerca di raggiungere Morgana, ma non riesce a individuarla da nessuna parte. Alla fine, dopo tanto penare, la trova a casa del bambino del negozio di alimentari dove Morgana fa la spesa.\nAnna finalmente si reca dal sindacato e racconta quello che ha subito nei mesi precedenti sul lavoro. Far\u00e0 causa e vincer\u00e0. Tra mille timori per il nuovo lavoro che l'attende al ritorno e per il viaggio che sta per fare, parte con sua figlia, rassicurata dalla bambina.\nAccoglienza.\n\"Mi piace lavorare\" ha totalizzato 68.000 \u20ac la prima settimana di uscita, incassandone 210.816 \u20ac in totale."}
{"id": "234275", "revid": "767487", "url": "https://it.wikipedia.org/wiki?curid=234275", "title": "Mario Abbate", "text": "Biografia.\nNasce a Napoli l'8 agosto 1927 da Anna D'Anna e da Gennaro, famoso materassaio di piazza San Ferdinando.\nA soli 9 anni, viene scelto per cantare la sigla della settimana Incom nel primo cortometraggio a colori del cinema italiano \"Sosta d'eroi\". Continua ad esibirsi a 12 anni, utilizzando sempre il suo vero nome (cio\u00e8 Salvatore Abate) partecipando alle storiche sceneggiate di Salvatore Cafiero ed Eugenio Fumo.\nIl 1948, per Mario Abbate sar\u00e0 l'anno della svolta. Al teatro Il Biondo di Palermo, Nino Taranto gli affida, nel proprio spettacolo, l'interpretazione di Quanno tramonta 'o sole di Ferdinando Russo e Salvatore Gambardella, sar\u00e0 un successo strepitoso. Il 22 agosto di quello stesso anno sposa Maria Catania, figlia di Giovanni, impresario teatrale palermitano.\nNel dopoguerra si dedica al canto in maniera pi\u00f9 continuativa, incidendo nel 1950, per la casa discografica Vis Radio, Anema e core, che si rivel\u00f2 subito un successo internazionale. Nel 1951, dopo aver lanciato al successo alla Festa di Piedigrotta, organizzata dalla casa editrice La Canzonetta, la canzone di Tot\u00f2 \"Malafemmena\", vince un concorso alla RAI che gli consente di entrare come cantante nell'orchestra del maestro Cinico Angelini e di registrare centinaia di dischi per la casa discografica Vis Radio.\nNel 1961 partecipa al Giugno della Canzone Napoletana. Sul finire del decennio, grazie anche ad alcune apparizioni televisive e a varie partecipazioni al Festival di Napoli, raggiunge il grande successo a livello nazionale, partecipando al Festival di Sanremo 1962 con \"Vestita di rosso\" e all'edizione successiva con \"Vorrei fermare il tempo\" e \"Oggi non ho tempo\".\nNel 1963, al Festival della Canzone Napoletana, con Mario Trevi, presenta \"Indifferentemente\" di Martucci-Mazzuocco, apprezzata dalla critica e dal pubblico, ma inaspettatamente superata nell'aggiudicazione della vittoria finale da \"Jammo ja\" presentata da Claudio Villa e Maria Paris. Il brano riscosse analogo successo anche negli Stati d'Uniti d'America dove, nel 1964, Mario Abbate la interpret\u00f2 alla Carnegie Hall di New York, conseguendo un premio dall'allora sindaco Robert F. Wagner, jr.\nNel 1964, con la canzone \"Stanotte nun durm\u00ec\", raggiunge la finale nella prima edizione di \"Un disco per l'estate\", manifestazione alla quale partecipa anche nel 1965 con \"Manduline 'e lacreme\", nel 1966 con \"Mare d'estate\", nel 1968 con \" \u00c8 n'amico ll'ammore\" e nel 1974 con \" 'Na varca a vela\".\nL'amore da bambino per il teatro classico napoletano, lo port\u00f2 ad interpretare nel tempio della sceneggiata, il Teatro 2000, una serie impressionante di straordinari successi scritti prevalentemente da Gaetano Di Maio recitando da protagonista al fianco della storica famiglia. La poliedricit\u00e0 rese Mario Abbate un artista completo.\nMa la consacrazione di Abbate gli viene attribuita grazie a tre successi di caratura internazionale: \"Malafemmena\" di Tot\u00f2', \"Anema e core\" di Salve D'Esposito e Tito Manlio, \"Luna caprese\" di Augusto Cesareo e Luigi Ricciardi, oltre ad \"Indifferentemente\", 2\u00ba premio al Festival di Napoli 1963 (cantata in coppia con Mario Trevi e tradotta e incisa in vari paesi del mondo). Altri suoi successi di quel periodo sono stati \"Vierno\", \"Mare d'estate\", \"Vieneme 'n suonno\" e \"Suspiranno\".\nApparve anche in tre film, nel ruolo di s\u00e9 stesso: ...e Napoli canta! (1953) di Armando Grottini, Accadde al commissariato (1954) di Giorgio Simonelli e Operazione San Gennaro (1966) di Dino Risi.\nNegli anni settanta si \u00e8 invece dedicato a molteplici tourn\u00e9e internazionali, specialmente in Canada e negli Stati Uniti, ma anche in Russia, Germania, Francia e Spagna per gli italiani all'estero. Per la RCA Italiana ha pubblicato nel 1980 un'antologia della canzone napoletana in 6 dischi, intitolata \" L'interprete del sole\", e il suo ultimo lavoro discografico \"Con tanto amore\", nel quale spicca \"Me staie lassanno\", musicata dal figlio Massimo con testo di Roberto Murolo.\nAncor oggi \u00e8 considerato dalla critica, dai cultori e dal pubblico il pi\u00f9 grande interprete della canzone napoletana del dopoguerra insieme a Sergio Bruni (il rivale di sempre).\n\u00c8 scomparso il 6 agosto 1981, due giorni prima del suo cinquantaquattresimo compleanno. Il figlio Massimo Abbate ha intrapreso l'attivit\u00e0 paterna, divenendo cantante, attore e regista."}
{"id": "234277", "revid": "183694", "url": "https://it.wikipedia.org/wiki?curid=234277", "title": "Antiche unit\u00e0 di misura del circondario di Piazza Armerina", "text": "Sono qui riportate le conversioni tra le antiche unit\u00e0 di misura in uso nel circondario di Piazza Armerina e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1809, rese uniformi nell'intero Regno di Sicilia.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877 sono indicate in uso solo le unit\u00e0 ufficiali del 1809.\nMisure di superficie.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma abusiva si divide in 16 tomoli.\nIl tomolo di Piazza \u00e8 di 512 canne quadrate abolite di Palermo.\nIl tomolo di Barrafranca ha per lato la corda di canne 18 e palmi 2 aboliti di Palermo.\nIl tomolo di Calascibetta, la corda di canne 22 e Palmi 5 aboliti di Palermo.\nIl tomolo di Castrogiovanni \u00e8 di 512 canne quadrate abolite di Castrogiovanni.\nMisure di volume.\nNel 1877 sono indicate in uso solo le unit\u00e0 ufficiali del 1809.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nNegli usi di consuetudine locale la salma si considera divisa in 16 tomoli.\nLa salma por frumenti e legumi \u00e8 di 20 tomoli rasi.\nLa salma per legumi di Barrafranca \u00e8 di tomoli rasi 25.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma per mosto di Piazza si divide in 9 quartare. La salma da vino si divide in 8 quartare, la quartara in 2 mezzarole, la mezzarola in 8 quartucci legali.\nLa salma per mosto di Aidone si divide in 18 mezzarole, la salma per vino in 16 mezzarole, la mezzarola in 10 quartucci legali.\nLa salma di Barrafranca e Calascibetta si divide in 16 quartare, la quartara in 20 quartucci legali.\nLa salma per mosto e la salma per vino di Castrogiovanni si dividono in 8 quartare, la quartara da mosto e da vino in 2 lancelle, la lancella per mosto \u00e8 di quartucci legali 9 1/3, la lancella da vino di 8 quartucci legali.\nLa salma per mosto di Pietraperzia si divide in 24 lancelle, la salma per vino in 21 lancelle, la lancella in 10 quartucci legali.\nLa salma per mosto di Valguarnera si divide in 18 quartare, la quartara per mosto in quartucci legali 22 2/3.\nLa salma per vino di Valguarnera si divide in 16 quartare, la quartara da vino in 20 quartucci legali.\nLa salma per mosto e la salma per vino di Villarosa si dividono in 16 lancelle, la lancella in 2 mezzarole, la mezzarola per mosto in 10 1/2 quartucci legali. La Mezzarola da vino 10 quartucci legali.\nPesi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nIl rotolo legale diviso in 30 once e l'oncia in 4 quarte \u00e8 il peso usato abitualmente, ed \u00e8 denominato peso \"alla sottile\" nei comuni di Piazza Armerina, Aidone, Barrafranca, Calascibetta, Villarosa, Valguarnera.\nCento rotoli fanno il cantaro.\nNegli usi consuetudinari si adopera pure il rotolo, diviso in 12 once alla grossa.\nLa libbra mercantile \u00e8 usata ugualmente dai farmacisti e dagli orefici.\nGli orefici dividono la libbra in 12 once, l'oncia in 30 trappesi, il trappeso in 16 cocci o denari.\nTerritorio.\nNel 1874 nel circondario di Piazza Armerina erano presenti 8 comuni divisi in 7 mandamenti."}
{"id": "234280", "revid": "339392", "url": "https://it.wikipedia.org/wiki?curid=234280", "title": "Winnie Pooh", "text": ""}
{"id": "234281", "revid": "640091", "url": "https://it.wikipedia.org/wiki?curid=234281", "title": "Antiche unit\u00e0 di misura del circondario di Ferrara", "text": "Sono qui riportate le conversioni tra le antiche unit\u00e0 di misura in uso nel circondario di Ferrara e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nIl braccio da panno e quello da seta, come il piede agrimensorio di Ferrara, ed il piede da legname di Argenta, si dividono in 12 once.\nIl piede agrimensorio di Argenta si divide in 10 once.\nIl braccio mercantile di Argenta si divide in met\u00e0, quarti, ecc.\nDieci piedi agrimensori fanno una pertica.\nMisure di superficie.\nLa biolca di Ferrara si divide in 6 staia, lo staio in pertiche quadrate 66 2/3.\nLa pertica quadrata \u00e8 di 100 piedi quadrati.\n144 pertiche quadrate fanno una tornatura.\nLa tornatura di Argenta si divide in 100 pertiche agrarie quadrate. Si divide anche in 2 staia, lo staio in 4 quarte, la quarta in 4 minelli, il minello in 4 scodelle.\nMisure di volume.\nIl piede cubo \u00e8 di 1728 once cube.\n125 piedi cubi di Ferrara fanno un passetto pei lavori di terra.\nMisure di capacit\u00e0 per gli aridi.\nIl moggio di Ferrara si divide in 5 sacchi, il sacco in 4 staia, lo staio in 4 quarte, la quarta in 4 minelli, il minello in 4 scodelle.\nIl moggio di Argenta si divide in 20 staia, lo staio in 4 quarte, la quarta in 4 minelli, il minello in 4 scodelle.\nMisure di capacit\u00e0 per i liquidi.\nIl mastello da vino si divide in 4 secchie, la secchia in 10 boccali, il boccale in 4 fogliette, la foglietta in 4 quarti.\nLa libbra da olio si divide in met\u00e0, quarti, ottavi.\nPesi.\nLa libbra si divide in 12 once, l'oncia in 4 quarte, la quarta in 2 ottave."}
{"id": "234283", "revid": "124503269", "url": "https://it.wikipedia.org/wiki?curid=234283", "title": "J. D. Salinger", "text": "\u00c8 divenuto celebre per aver scritto \"Il giovane Holden\" (\"The Catcher in the Rye\"), romanzo di formazione che ha riscosso un'enorme popolarit\u00e0 fin dalla sua pubblicazione, nel 1951, per poi divenire un classico della letteratura americana.\nI temi principali nei lavori di Salinger sono la descrizione dei pensieri e delle azioni di giovani disadattati, adolescenti sempre silenziosi che non esprimono ci\u00f2 che provano, la capacit\u00e0 di redenzione che i bambini hanno su questi, e il disgusto per la societ\u00e0 borghese e convenzionale. Salinger fu uno degli ispiratori del movimento letterario della Beat Generation, insieme ad altri autori.\nSalinger partecip\u00f2 poco pi\u00f9 che ventenne alla Seconda guerra mondiale e fu tra i primi soldati americani ad entrare in un lager nazista, esperienza che lo segner\u00e0 emotivamente. Nel 1953 lasci\u00f2 la sua citt\u00e0, New York, andando a vivere a Cornish riducendo progressivamente i contatti umani fino a vivere praticamente da recluso a partire dal 1980, forse a causa della difficolt\u00e0 ad adattarsi alle luci della ribalta.\nSalinger era conosciuto per la sua natura schiva e riservata, e spesso venne descritto come un misantropo; nell'arco di cinquant'anni rilasci\u00f2 pochissime interviste: ad esempio nel 1953 ad una studentessa per la pagina scolastica \"The Daily Eagle\" di Cornish, nel 1974 a \"The New York Times\" (la sua ultima intervista). Non effettu\u00f2 apparizioni pubbliche, n\u00e9 pubblic\u00f2 nulla di nuovo dal 1965 (anno in cui apparve sul \"New Yorker\" un ultimo racconto) fino alla morte, bench\u00e9, secondo molte testimonianze, avesse continuato a scrivere.\nBiografia.\nLa vita.\nJerome David Salinger nacque a New York il 1\u00ba gennaio del 1919, secondogenito dei due figli di Solomon Salinger, detto Sol, un commerciante statunitense, nato in una famiglia ebraica ashkenazita d'origine lituana, e di Miriam Salinger (nata Marie Jillich), una casalinga statunitense d'origini tedesche, scozzesi ed irlandesi, convertitasi all'ebraismo in occasione delle proprie nozze. Sin dal momento della sua conversione, la madre si consider\u00f2 sempre un'ebrea e Salinger venne a conoscenza delle sue origini \"gentili\" solamente in seguito alla celebrazione del proprio bar mitzvah. Aveva una sorella maggiore, Doris (1911\u20132001).\nIl giovane Salinger frequent\u00f2 le scuole pubbliche nell'Upper West Side di Manhattan, completando gli studi di base presso la \"McBurney School\", dopodich\u00e9 fu ben felice di sottrarsi all'iperprotettivit\u00e0 della madre iscrivendosi al Valley Forge Military Academy and College di Wayne, in Pennsylvania. Nonostante avesse gi\u00e0 in precedenza scritto sul giornalino scolastico della \"McBurney\", \u00e8 alla \"Valley Forge\" che Salinger inizi\u00f2 a scrivere racconti \"la notte, sotto le coperte, con l'aiuto di una pila elettrica.\"\nSi iscrisse poi come matricola alla New York University, ma nella primavera successiva abbandon\u00f2 i corsi per accettare un lavoro su una nave passeggeri. In autunno si convinse ad apprendere il lavoro del padre nel settore dell'importazione di carne, e fu mandato presso la filiale di Vienna della societ\u00e0, dove perfezion\u00f2 la conoscenza del francese e del tedesco.\nLasci\u00f2 l'Austria solo un mese prima che il paese cadesse sotto il controllo di Hitler, il 12 marzo 1938. L'autunno seguente frequent\u00f2 l\"'Ursinus College\" di Collegeville, ma lo fece soltanto per un semestre. Nel 1939 frequent\u00f2 poi il corso serale di scrittura della \"Columbia University\". Il suo insegnante era \"Whit Burnett\", a lungo direttore della rivista \"Story Magazine\". Nel corso del secondo semestre Burnett cap\u00ec che quel giovane autore aveva talento e, nel numero di marzo/aprile 1940 della rivista, pubblic\u00f2 il racconto di debutto di Salinger, un breve ritratto di alcuni giovani senza uno scopo nella vita intitolato \"The Young Folks\". Burnett e Salinger da allora rimasero a lungo in contatto epistolare, anche se un insieme di incomprensioni, alcune causate dalla proposta di pubblicare una raccolta di racconti a sua volta intitolata \"The Young Folks\", fin\u00ec per allontanarli.\nLa seconda guerra mondiale.\nNel 1941 Salinger inizi\u00f2 una relazione sentimentale con Oona O'Neill, figlia di Eugene O'Neill, a cui scriveva ogni giorno lunghissime lettere. La relazione fin\u00ec quando Oona inizi\u00f2 a frequentare Charlie Chaplin. Salinger fu sorteggiato per servire sotto le armi nel 1942 e, con il \"12\u00ba reggimento di fanteria degli Stati Uniti\", partecip\u00f2 ad alcune delle pi\u00f9 dure battaglie della seconda guerra mondiale, tra cui lo sbarco ad Utah Beach nel D-Day e la battaglia delle Ardenne. Durante l'avanzata dalla Normandia verso la Germania conobbe Ernest Hemingway, allora corrispondente di guerra da Parigi, e rimase in contatto epistolare con lui. Dopo aver letto gli scritti di Salinger, Hemingway comment\u00f2: \"Ges\u00f9 ! Ha un talento straordinario!\".\nFu assegnato al servizio di controspionaggio, nell'ambito del quale interrog\u00f2 i prigionieri di guerra, mettendo a frutto la propria conoscenza delle lingue. Fu tra i primi soldati ad entrare in un campo di concentramento liberato dagli alleati, forse uno dei sotto-campi di Dachau. In seguito disse alla figlia \"\u00c8 impossibile non sentire pi\u00f9 l'odore dei corpi bruciati, non importa quanto a lungo tu viva.\" Questa esperienza, forse, lo segn\u00f2 duramente sotto il profilo emotivo (dopo la sconfitta della Germania fu ricoverato per alcune settimane in ospedale per curare una sindrome da reazione allo stress del combattimento) ed \u00e8 probabile che si sia servito dei propri ricordi di guerra in molti dei suoi racconti, come \"For Esm\u00e9 with Love and Squalor\", narrato in prima persona da un soldato rimasto traumatizzato. Sia nel corso della sua esperienza di guerra che quando questa ebbe termine, continu\u00f2 a pubblicare racconti su riviste di alto profilo come \"Collier's Weekly\" e il \"Saturday Evening Post\".\nDopo la fine della guerra, Salinger si offr\u00ec per trascorrere un periodo di sei mesi dedicato all'attivit\u00e0 di de-nazificazione della Germania, nel corso del quale incontr\u00f2 una donna tedesca di nome Sylvia Welter che poi spos\u00f2 nel 1945. La port\u00f2 con s\u00e9 negli Stati Uniti, ma il matrimonio fall\u00ec dopo appena otto mesi e Sylvia torn\u00f2 in Germania. Nel 1972, mentre era assieme a sua figlia Margaret, ricevette una lettera da parte di Sylvia. Guard\u00f2 la busta, la stracci\u00f2 e la gett\u00f2 via. Disse che era la prima volta che riceveva sue notizie da quando l'aveva lasciato, ma \"quando aveva chiuso con una persona, aveva chiuso per sempre\".\nDal \"The New Yorker\" ai romanzi.\nNel 1948 Salinger propose al \"The New Yorker\" un breve racconto intitolato \"Un giorno ideale per i pescibanana\". Alla redazione della rivista, nota per essere severa nei giudizi, rimasero cos\u00ec impressionati dalla \"eccezionale qualit\u00e0 del racconto\" che i suoi curatori editoriali lo accettarono immediatamente per la pubblicazione e fecero firmare allo scrittore un contratto che concedeva loro il diritto di prelazione su tutti i suoi futuri lavori. L'entusiasmo con cui \"Bananafish\" fu accolto, unito al fatto che a Salinger non piaceva che i racconti fossero modificati dai \"furbastri\", spinse lo scrittore a pubblicare i suoi lavori quasi esclusivamente sul \"The New Yorker\". \"Bananafish\" tuttavia non rappresentava in realt\u00e0 la prima volta che Salinger entrava in contatto con la rivista; nel 1942 avevano accettato di pubblicare un racconto intitolato \"Slight Rebellion off Madison\", in cui era presente un personaggio semi-autobiografico chiamato Holden Caulfield. Il racconto per\u00f2 non venne poi pubblicato a causa della guerra. \"Slight Rebellion\" era collegato a varie altre storie che avevano come protagonista la famiglia Caulfield, ma il punto di vista con cui vennero affrontate si spost\u00f2 poi dal fratello maggiore, Vince, al minore, Holden.\nSalinger aveva confidato a varie persone che sentiva che il personaggio di Holden meritava di essere il protagonista di un romanzo. Nel 1951 usc\u00ec quindi \"Il giovane Holden\", che riscosse un immediato successo, anche se le prime reazioni della critica non furono unanimi nel giudicarlo positivamente. Nel 1953, in un'intervista rilasciata ad un giornalino scolastico, Salinger ammise che il romanzo era \"una specie di autobiografia\", spiegando che \"la mia adolescenza fu molto simile a quella del ragazzo del libro... \u00e8 stato un grande sollievo parlarne alla gente.\"\nIl romanzo \u00e8 dominato dal personaggio di Holden, complesso e ricco di sfumature, e la trama \u00e8 in s\u00e9 piuttosto semplice. Divenne famoso per l'eccezionale abilit\u00e0 di Salinger nel cogliere i pi\u00f9 complessi particolari e dettagli, per la cura delle descrizioni, per il tono ironico e per le atmosfere tristi e disperate con cui viene dipinta New York.\nTuttavia, alcuni lettori si scandalizzarono per il fatto che Salinger affrontava la religione in termini critici e dissacratori e parlava di sesso nell'adolescenza in modo aperto e disinvolto: la popolarit\u00e0 del libro inizi\u00f2 cos\u00ec a vacillare. Diversi critici sostennero che il libro non andava considerato come un'opera letteraria seria, motivando l'opinione con il tono spontaneo ed informale con cui era scritto. Il romanzo fu vietato dalla censura in alcuni paesi ed in alcune scuole statunitensi per il suo uso disinvolto di un linguaggio volgare: la parola \"goddamn\" (It. \"maledizione!\") vi compare 255 volte insieme ad un certo numero di \"fuck\" (It. \"cazzo!\"); sono inoltre presenti alcune situazioni piuttosto scabrose, come l'incontro con una prostituta.\nIl romanzo \u00e8 comunque tuttora popolarissimo, specialmente negli Stati Uniti, dove \u00e8 considerato una perfetta descrizione dell'angoscia adolescenziale. \u00c8 piuttosto facile trovare \"Il giovane Holden\" nella lista delle letture obbligatorie per gli studenti delle scuole superiori.\nNel luglio del 1951 il suo amico e curatore editoriale del \"New Yorker\" William Maxwell, in un articolo sulla rivista \"Book of the Month Club News\", chiese a Salinger di spiegare quali fossero le sue influenze letterarie. Salinger disse: \"Uno scrittore, quando gli viene chiesto di parlare della sua arte, dovrebbe alzarsi in piedi e gridare forte semplicemente i nomi degli autori che ama. Io amo Kafka, Flaubert, Tolstoj, \u010cechov, Dostoevskij, Proust, O'Casey, Rilke, Garcia Lorca, Keats, Rimbaud, Burns, E. Bront\u00eb, Jane Austen, Henry James, Blake, Coleridge. Non far\u00f2 alcun nome di autori ancora in vita. Penso che non sia giusto.\"\nNel 1953 Salinger pubblic\u00f2 una raccolta di sette racconti tratti dal \"The New Yorker\" (tra di essi c'\u00e8 \"Bananafish\") oltre ad altri due che la rivista aveva rifiutato. La raccolta fu pubblicata con il titolo di \"Nove racconti\". Anche questo libro riscosse molto successo, anche se lo scrittore, gi\u00e0 restio a pubblicizzare i suoi lavori, non avrebbe permesso al curatore editoriale di ritrarre i suoi personaggi nelle illustrazioni della sovraccoperta perch\u00e9 i lettori non si creassero idee preconcette sull'aspetto che avrebbero dovuto avere.\nIl ritiro dalla vita pubblica.\nDopo aver raggiunto una grande notoriet\u00e0 grazie a \"Il giovane Holden\", Salinger si rinchiuse gradualmente in se stesso. Nel 1953 si trasfer\u00ec da New York a Cornish, nel New Hampshire. Nel periodo successivo al trasferimento nella cittadina si mostr\u00f2 relativamente socievole, in particolare con gli studenti della Windsor High School, che frequentemente invit\u00f2 a casa sua per ascoltare dischi e discutere di problemi scolastici. Una di questi studenti, \"Shirley Blaney\", convinse Salinger a concederle un'intervista per la pagina dedicata alla scuola del \"The Daily Eagle\", il quotidiano locale. Tuttavia, dopo che l'intervista della Blaney apparve in \"magnifica evidenza\" nella parte del giornale dedicata agli editoriali, Salinger interruppe ogni contatto con gli studenti senza alcuna spiegazione. Si fece inoltre vedere in citt\u00e0 con frequenza molto minore, e prese a frequentare un solo amico, il giurista Learned Hand, ma anch'egli in modo piuttosto irregolare.\nNel giugno del 1955, all'et\u00e0 di 36 anni, spos\u00f2 la studentessa Claire Douglas. In dicembre nacque la loro primogenita Margaret, mentre nel 1960 nacque il secondo figlio, Matt. Salinger insistette perch\u00e9 Claire abbandonasse gli studi, solo quattro mesi prima di laurearsi, e andasse a vivere con lui, cosa che la ragazza fece. Alcuni particolari del racconto \"Franny\", pubblicato nel gennaio 1955, sono ispirati a Claire, tra cui il fatto che Claire possedeva una copia del libro La via di un pellegrino. Sia per l'isolamento della localit\u00e0 in cui vivevano che per l'inclinazione personale dello scrittore, finirono per trascorrere lunghi periodi di tempo senza praticamente mai vedere nessuno. La figlia Margaret racconta che la madre ammise che vivere con Salinger non era facile, sia per l'isolamento sia per il suo carattere dominante; inoltre era gelosa del fatto che la figlia andava sostituendola, finendo per rappresentare l'affetto principale per il marito.\nLa piccola Margaret era ammalata la maggior parte del tempo, ma Salinger, che seguiva i dettami della Chiesa scientista, rifiutava di portarla da un medico. Anni dopo Claire confess\u00f2 a Margaret che aveva praticamente superato il limite di rottura, e aveva progettato di ucciderla per poi suicidarsi. Stava per succedere durante un viaggio a New York in compagnia del marito. Claire per\u00f2 fu vinta dall'impulso di prendere la figlia dall'hotel in cui alloggiavano e fuggire via con lei; dopo alcuni mesi, per\u00f2, Salinger riusc\u00ec a convincerla a tornare da lui a Cornish.\nSalinger pubblic\u00f2 \"Franny e Zooey\" nel 1961, e \"Alzate l'architrave, carpentieri e Seymour. Introduzione\" nel 1963. Quattro lunghi racconti - due per ogni volume - in cui si sviluppava la saga della famiglia Glass, ovvero dei fratelli Seymour (gi\u00e0 protagonista del racconto \"Un giorno ideale per i pescibanana\"), Buddy, Walter, Waker, Franny, Zooey e Boo Boo.\nNonostante il \"Time magazine\" nel 1961 avesse scritto che tale saga \"\u00e8 lontana dall'essere completa...Salinger intende scrivere una trilogia sui Glass\" da allora fino ai giorni nostri Salinger ha pubblicato soltanto un altro racconto. Il suo ultimo lavoro \u00e8 stato \"Hapworth 16, 1924\", un breve romanzo epistolare, scritto sotto la forma di una lunga lettera scritta dal campo estivo dal piccolo \"Seymour Glass\", di sette anni. Proprio in quel periodo, la situazione di isolamento da amici e parenti in cui Salinger costringeva la moglie - Margaret in seguito scrisse che era una \"prigioniera virtuale\" - spinse Claire a separarsi da lui: era il settembre del 1966. Il divorzio venne ufficializzato nell'ottobre 1967.\nNel 1972, quando aveva 53 anni, ebbe per un anno una relazione con la diciottenne scrittrice Joyce Maynard, che gi\u00e0 pubblicava per la rivista \"Seventeen\". Il \"New York Times\" aveva chiesto alla Maynard di scrivere un articolo per loro che, quando il 23 aprile 1972 fu pubblicato con il titolo di \"An Eighteen Year Old Looks Back On Life\" l'aveva resa la celebrit\u00e0 del momento. Salinger le scrisse una lettera, mettendola in guardia sui rischi che la fama comporta. Dopo che si furono scambiati 25 lettere, l'estate successiva al primo anno trascorso all'Universit\u00e0 Yale, la Maynard and\u00f2 da Salinger.\nQuell'autunno la Maynard non torn\u00f2 a Yale e pass\u00f2 dieci mesi ospite nella casa di Salinger a Cornish; la relazione fin\u00ec, disse in seguito Salinger alla figlia Margaret, perch\u00e9 la ragazza voleva dei figli e lui invece sentiva di non poter sopportare di nuovo dei bambini reali (al contrario dei bambini immaginari che compaiono nei suoi scritti). La Maynard lo descrisse come un uomo egoista e incapace di amare.\nSalinger continu\u00f2 a scrivere con regolarit\u00e0, sedendosi a tavolino per qualche ora tutte le mattine; secondo la Maynard entro il 1972 aveva gi\u00e0 completato due nuovi romanzi. In una delle rare interviste, concessa al \"The New York Times\" nel 1974, lo scrittore spieg\u00f2: \"Non pubblicare mi d\u00e0 una meravigliosa tranquillit\u00e0...Mi piace scrivere. Amo scrivere. Ma scrivo solo per me stesso e per mio piacere.\"\nSi dice che diverse volte, durante gli anni settanta sia stato sul punto di pubblicare uno dei suoi nuovi scritti, ma che abbia cambiato idea all'ultimo momento. Nel 1978 la rivista \"Newsweek\" scrisse che Salinger, mentre partecipava ad una festa in onore di un vecchio commilitone, disse che aveva da poco completato un \"libro lungo e romantico ambientato durante la seconda guerra mondiale\", ma di quest'episodio non si sa nient'altro. Nella sua biografia Margaret Salinger ha descritto l'accurato sistema di archiviazione che suo padre usa per i manoscritti che non pubblica: \"Un contrassegno rosso significa, se muoio prima di averlo finito pubblicatelo cos\u00ec com'\u00e8, uno blu significa pubblicatelo ma prima sottoponetelo a revisione, e cos\u00ec via.\"\nGli anni successivi e indiscrezioni sulla sua vita.\nTent\u00f2 di sfuggire alla visibilit\u00e0 ed alla pubblica attenzione il pi\u00f9 possibile, a proposito scrisse che \"Il desiderio che uno scrittore ha di anonimato-oscurit\u00e0 \u00e8 la seconda dote pi\u00f9 importante che gli sia stata affidata\". Tuttavia dovette continuare a lottare contro le indesiderate attenzioni che riceveva come personaggio entrato nella cultura popolare. Decine di studenti e semplici lettori andarono fino a Cornish solo per riuscire a vederlo di sfuggita. Alcuni scrittori gli inviarono dei loro manoscritti. Negli anni settanta e ottanta, lo scrittore Franz Douskey, solitario quanto lui e suo vicino di casa, prese l'abitudine di sviare i turisti mandandoli per una serie di stradine sterrate allontanandoli da casa Salinger ed indirizzandoli nelle cittadine circostanti. I fotografi scatteranno molte foto non autorizzate di lui durante momenti della sua vita quotidiana, come ad esempio le sue passeggiate o l'uscita da un negozio (una foto del 1990 mostra un Salinger sorpreso e arrabbiato contro il fotografo, che lo immortal\u00f2 al supermercato).\nSubito dopo essere venuto a conoscenza del fatto che lo scrittore britannico Ian Hamilton aveva intenzione di pubblicare \"In Search of J. D. Salinger: A Writing Life (1935-65)\", una sua biografia che comprendeva alcune lettere che aveva scritto ad altri autori ed amici, Salinger intent\u00f2 causa per impedire l'uscita del libro. Il libro usc\u00ec nel 1988 ma con le lettere, anzich\u00e9 in originale, parafrasate. Il tribunale aveva stabilito che, anche se una persona pu\u00f2 possedere fisicamente delle lettere, il linguaggio con cui sono scritte appartiene comunque all'autore. Una conseguenza imprevista della causa fu che molti dettagli della vita privata di Salinger, tra cui il fatto che aveva passato gli ultimi vent'anni scrivendo, parole sue, \"Solo un'opera di fantasia... tutto qui\", divennero pubblici grazie alla trascrizione degli atti del processo. Finirono per essere ampiamente diffusi anche estratti dalle sue lettere. Salinger stesso depose in tribunale affermando, alla domanda del giudice su quale fosse la sua professione: \u00abMi occupo di narrativa, non saprei come meglio definire il mio lavoro. Seguo i miei personaggi nella loro naturale evoluzione. \u00c8 quello il mio punto di partenza\u00bb.\nNel corso degli anni ottanta Salinger intrattenne una relazione sentimentale con l'attrice televisiva Elaine Joyce. La relazione fin\u00ec quando incontr\u00f2 Colleen O'Neill, che spos\u00f2 verso il 1988. La O'Neill, di quarant\u2019anni pi\u00f9 giovane dello scrittore, una volta ha detto a Margaret che stavano cercando di avere un figlio.\nCon una mossa a sorpresa nel 1997 Salinger concesse ad un piccolo editore, la \"Orchises Press\", il permesso di pubblicare \"Hapworth 16, 1924\", il racconto che in precedenza non era mai stato incluso in alcuna raccolta; la pubblicazione era prevista per quello stesso anno, e il libro fu incluso tra l'elenco delle novit\u00e0 di Amazon.com ed altri librai. Tuttavia \u00e8 stata pi\u00f9 volte rinviata, fino al 2002. Alla fine non fu pubblicato n\u00e9 fu pi\u00f9 fissata una nuova data.\nNel 1999, venticinque anni dopo la fine della loro relazione, Joyce Maynard mise all'asta alcune lettere che Salinger le aveva scritto. La vendita serv\u00ec per pubblicizzare un'autobiografia della Maynard stessa, \"At Home in the World: A Memoir\", che usc\u00ec in quell'anno. Tra le altre indiscrezioni, il libro racconta come la madre della Maynard l'avesse consigliata su come fare colpo sull'attempato scrittore, e descrive per intero la sua relazione con lui. Raccont\u00f2 di averlo incontrato a distanza di anni dalla relazione e per l'ultima volta, nel 1997.\nNel dibattito che segu\u00ec sia sull'autobiografia che sulle lettere, la Maynard sostenne che era stata costretta a metterle all'asta per problemi economici e che avrebbe preferito donarle alla Beinecke Library. La lettere furono acquistate per $156.500 dallo sviluppatore di software Peter Norton, che annunci\u00f2 la sua intenzione di restituirle a Salinger.\nL'anno seguente, sua figlia Margaret, con l'aiuto della sua seconda moglie Claire, pubblic\u00f2 \"Dream Catcher: A Memoir\". Nel suo libro di \"rivelazioni\", la Salinger descrisse il terribile dominio e controllo che il padre esercitava su sua madre e sfat\u00f2 molti dei miti su Salinger che erano stati diffusi dal libro di Ian Hamilton. La donna scrive, sull'esperienza di guerra: \"I pochi uomini che sopravvissero a questo ne riportarono ferite nel corpo e nell'anima\", ma dopotutto per lei suo padre era \"Uno dei primi soldati ad entrare in un vero campo di concentramento appena liberato\". Una delle tesi di Hamilton era che l'esperienza di Salinger e il conseguente disturbo post-traumatico da stress che aveva sofferto, lo avessero lasciato psicologicamente segnato, e che fosse incapace di affrontare l'aspetto traumatico della sua esperienza bellica. La figlia invece fa un ritratto del padre come quello di un uomo enormemente orgoglioso del suo curriculum militare, che aveva mantenuto lo stesso taglio di capelli della leva e conservato la divisa, e che per spostarsi nei suoi campi ed andare in paese usava una vecchia Jeep.\nMargaret present\u00f2 al pubblico anche altre indiscrezioni sulla \"mitologia\" salingeriana, tra cui il suo supposto interesse per la macrobiotica e l'adesione a quella che oggi viene definita \"medicina alternativa\", nonch\u00e9 la passione per le filosofie orientali. Poche settimane dopo la presentazione del libro, il fratello Matt, con una lettera al \"The New York Observer\", scredit\u00f2 il valore dell'autobiografia. Defin\u00ec lo scritto della sorella \"un racconto gotico ispirato ad una nostra immaginaria infanzia\" ed afferm\u00f2 \"Non ho alcuna autorit\u00e0 per dire se stia alterando i fatti in modo conscio o meno. So solo che sono cresciuto in una casa molto diversa e con due genitori molto diversi da quelli descritti da mia sorella\".\nNel giugno 2009 Salinger attraverso i propri avvocati ha chiesto il divieto alla pubblicazione di \"60 Years Later: Coming Through the Rye\", il cui autore usa lo pseudonimo di J. D. California: si tratta di un volume presentato come il seguito del Giovane Holden, senza aver ottenuto l'autorizzazione da parte dello stesso Salinger, che del proprio capolavoro intende cos\u00ec tutelare il copyright assoluto, compreso il diritto di pubblicare eventuali sequel.\nLa morte.\nJ. D. Salinger, malato da tempo di tumore al pancreas, \u00e8 morto il 27 gennaio 2010 per cause naturali, all'et\u00e0 di 91 anni. Nel 2013 viene presentato \"Salinger - Il mistero del giovane Holden\", documentario biografico dello scrittore diretto da Shane Salerno e prodotto dalla casa cinematografica The Weinstein Company.\nLe convinzioni religiose e filosofiche.\nVerso la fine degli anni quaranta, Salinger fu un entusiasta seguace del Buddhismo Zen, al punto che \"Dava delle liste di letture sull'argomento alle ragazze con cui aveva appuntamento\" ed incontr\u00f2 lo studioso buddista D. T. Suzuki. Dal buddhismo pass\u00f2 poi all'Induismo. Da allora lo scrittore, come descritto nel libro di \"Som P.Ranchan\" \"An Adventure in Vedanta: J. D. Salinger's the Glass Family\", studi\u00f2 per tutta la vita l'Induismo nella versione Advaita Ved\u0101nta. Altre importanti figure furono per lui Shri Ramakrishna ed il suo allievo Vivekananda. Questa scuola di pensiero pone l'attenzione sul celibato e sul distacco dalle responsabilit\u00e0 umane come la famiglia, come vie da seguire per coloro che cercano l'illuminazione. Margaret sostiene che, forse, se suo padre non avesse letto \"Autobiography of a Yogi\" di Paramahansa Yogananda, che espone la possibilit\u00e0 di raggiungere l'illuminazione per coloro che seguono la via del \"capofamiglia\" (ovviamente una persona sposata con figli), non sarebbe mai venuta al mondo.\nJ. D. e Claire furono iniziati a questo percorso di Kriy\u0101 Yoga in un piccolo tempio Hindu che si trovava in quartiere non molto agiato di Washington. Vennero loro insegnati un mantra e degli esercizi di respirazione che dovevano praticare per dieci minuti due volte al giorno. Salinger si entusiasmava all'improvviso di volta in volta per credi diversi, credi che insisteva perch\u00e9 anche Claire seguisse. Si accost\u00f2 a Dianetics (che in seguito prese il nome di Scientology) e, secondo Claire, incontr\u00f2 anche il fondatore stesso L. Ron Hubbard.\nA questi si sostitu\u00ec via via la passione per un gran numero di teorie e convinzioni spiritual/medico/nutrizionali, tra cui la Chiesa Scientista, gli insegnamenti di Edgar Cayce, l'omeopatia, l'agopuntura, la macrobiotica, il digiuno, enormi dosi di vitamina C (medicina ortomolecolare), il vomito per espellere le impurit\u00e0, l'abbronzatura per mezzo di specchi solari, l'urinoterapia, la glossolalia (tecnica che apprese dal Movimento carismatico), e le sedute all'interno di un \"accumulatore di orgone\" per accumulare energia secondo i dettami della psichiatria Reichiana. Salinger si interessava anche di filosofia antica, in \"Franny and Zoey\" cita lo stoico Epitteto.\nI rapporti con Hollywood e il mondo del cinema.\nIn una lettera a Whit Burnett del 1942, Salinger scrisse con entusiasmo: \"Volevo vendere un po' di roba al cinema, tramite le riviste. Devo cercare di fare un bel colpo, in modo da poter andarmene a lavorare dopo la guerra.\" Dopo essere per\u00f2 rimasto deluso in quest'aspirazione, secondo Hamilton, quando \"le chiacchiere provenienti da Hollywood\" riguardo al suo racconto del 1943 \"The Varioni Brothers\" non si concretizzarono, Salinger non esit\u00f2 quando il produttore indipendente Samuel Goldwyn si offr\u00ec di acquistare i diritti cinematografici del racconto \"Uncle Wiggily in Connecticut\". Nonostante lo scrittore avesse venduto i diritti con la speranza, secondo quanto riportato dalla sua agente Dorothy Olding, che \"ne avrebbero tratto un buon film\", la versione cinematografica del racconto fu stroncata dalla critica al momento dell'uscita nel 1949. Il film, un melodramma intitolato \"Questo mio folle cuore\" ed interpretato da Dana Andrews e Susan Hayward, si discost\u00f2 talmente dal testo di Salinger che il biografo di Goldwyn A. Scott Berg lo defin\u00ec un \"imbastardimento\".\nDopo questi fatti Salinger non concesse pi\u00f9 a registi e produttori hollywoodiani il controllo sul suo lavoro, anche se, quando nel 1951 fu pubblicato \"Il giovane Holden\", gli arrivarono numerose offerte per poterne realizzare l'adattamento per il grande schermo (tra queste anche quella di Samuel Goldwyn). A partire dalla sua uscita, il romanzo ha suscitato un grande interesse nel mondo del cinema, e tra coloro che hanno cercato di assicurarsene i diritti ci sono nomi come Billy Wilder, Harvey Weinstein e Steven Spielberg. Anche attori di fama come Jack Nicholson e Tobey Maguire hanno fatto offerte allo scrittore per poter interpretare Holden Caulfield, e Salinger ha rivelato che \"Jerry Lewis tent\u00f2 per anni di mettere le mani sulla parte di Holden\". Lo scrittore per\u00f2, si \u00e8 ripetutamente opposto e, nel 1999, Joyce Maynard concluse che \"L'unica persona ad aver potuto interpretare Holden Caulfield \u00e8 stato J. D. Salinger.\"\nNel 1995 il regista iraniano Dariush Mehrjui gir\u00f2 \"Pari,\" un libero adattamento non autorizzato di \"Franny e Zooey\". Il film ha potuto essere liberamente distribuito e proiettato in Iran, dato che il paese non ha relazioni ufficiali con gli Stati Uniti (tantomeno in ambito di copyright). Salinger ha dato mandato ai suoi legali di impedire una proiezione del film al Lincoln Center che era stata organizzata nel 1998.\nMehrjui defin\u00ec la mossa di Salinger \"sconcertante\", spiegando che vedeva il film come una sorta di scambio culturale\".\nNonostante le dispute relative agli adattamenti delle sue opere, Salinger \u00e8 stato comunque descritto come un grande appassionato di cinema e tra i suoi film preferiti ci sono \"Gigi\", \"La signora scompare\", \"Il prigioniero di Amsterdam\" e \"Il club dei trentanove\" (Il film preferito di Phoebe ne \"Il giovane Holden\"), oltre a tutti i film di W.C. Fields, Stanlio e Ollio e dei Fratelli Marx.\nPrima dell'avvento del videoregistratore, Salinger aveva gi\u00e0 un'ampia collezione di classici degli anni quaranta in 16\u00a0mm. La figlia Margaret si \u00e8 spinta a dire che la visione del mondo di suo padre \"Essenzialmente \u00e8 un prodotto dei film della sua epoca. Secondo mio padre tutti quelli che parlano spagnolo sono portoricani, lavandaie o quegli zingari sdentati e sogghignanti che si vedono nei film dei Fratelli Marx.\"\nOpere.\nPubblicate solo su riviste.\n\"Vedi \"\nNon pubblicate.\nSalinger avrebbe dato disposizione testamentaria che il materiale inedito venisse pubblicato 50 anni dopo la sua morte, quindi nel 2060. Ma nel novembre 2013 i tre suoi scritti \"The Ocean Full of Bowling Balls\", \"Paula\" e \"Birthday Boy\" sono stati resi pubblici sul web.\nNella biografia intitolata Salinger - Il mistero del giovane Holden (\"Salinger)\", David Shields e Shane Salerno sostengono invece che la data autorizzata sia tra il 2015 e il 2020: i lavori riguarderebbero cinque storie della famiglia Glass; un romanzo basato sul matrimonio con la prima moglie Sylvia; un romanzo in forma di diario sul controspionaggio nella seconda guerra mondiale; un manuale sulle storie Ved\u0101nta; altre storie sulla vita di Holden Caulfield.\nAlla biblioteca di Princeton.\n\" Vedi \"\nNella cultura di massa.\nNel romanzo fantastico \"Shoeless Joe\" di W. P. Kinsella (1982), J. D. Salinger \u00e8 uno dei protagonisti, ma nel suo successivo adattamento cinematografico, \"L'uomo dei sogni\" (1989), per evitare possibili controversie legali, il personaggio venne sostituito da quello di uno scrittore fittizio chiamato Terence Mann, interpretato da James Earl Jones.\nUna versione fittizia di Salinger compare nella serie animata \"BoJack Horseman\" dove \u00e8 doppiato da Alan Arkin. Nella serie verr\u00e0 rintracciato da Princess Carolyn che lo riporter\u00e0 a Hollywoo (nome fittizio di Hollywood) dove creer\u00e0 il game show \"Star e celebrit\u00e0 di Hollywoo: che cosa sanno? Conoscono le cose? Scopriamolo!\" a cui il protagonista, BoJack Horseman, parteciper\u00e0 nella puntata pilota con Daniel Radcliffe.\nNel 2017 \u00e8 stato realizzato il film biografico sulla vita di Salinger \"Rebel in the Rye\", scritto e diretto da Danny Strong. Nel film Salinger \u00e8 interpretato da Nicholas Hoult."}
{"id": "234284", "revid": "36426", "url": "https://it.wikipedia.org/wiki?curid=234284", "title": "Antiche unit\u00e0 di misura del circondario di Firenze", "text": "Sono qui riportate le conversioni tra le antiche unit\u00e0 di misura in uso nel circondario di Firenze e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nA causa del metodo inappropriato utilizzato nelle province toscane nel 1808 e a causa dell'impossibilit\u00e0 di reperire tutti i campioni originali, nel 1877 venne stabilito di utilizzare per le unit\u00e0 toscane i valori del 1808 per\u00f2 in forma approssimata.\nMisure di lunghezza.\nIl braccio fiorentino, detto anticamente \"braccio a panno\", si divide in 20 soldi, il soldo in 12 denari, il denaro in 12 punti.\nIl passetto si divide in 2 braccia, e si usa per le stoffe.\nLa canna agrimensoria si divide in 5 braccia, ossia in passetti 2 1/2.\nLa canna mercantile si divide in 4 braccia.\nIl miglio toscano, misura itineraria, \u00e8 di canne agrimensore 566 2/3, ossia Braccia 2833 1/3. Il miglio riformato si fa di 3000 braccia legali.\nAnticamente dicevasi Crazia la misura equivalente ad 1/12 del braccio.\nNel comune di Palazzuolo le tessitrici usavano il braccio da tela di Bologna equivalente a centimetri 64.\nMisure di superficie.\nIl quadrato, misura agraria, si divide in 10 tavole, la tavola in 10 pertiche, la pertica in 10 deche, la deca in 10 braccia quadrate.\nIl braccio quadrato in 400 soldi quadrati, il soldo quadrato in 9 quattrini quadrati, il quattrino quadrato in 16 piccioli quadrati.\nQuadrati 802 7/9 formano il miglio quadrato.\nLo stioro fiorentino corrisponde a braccia quadrate 1541 1/3. In qualche comune per\u00f2 si fa di braccia quadrate 1541 o di 1540.\nLo staio di Dicomano, misura agraria usata anche in altre parti della Toscana, \u00e8 di 5000 braccia quadrate, e corrisponde alla met\u00e0 del quadrato.\nLa tornatura bolognese, misura agraria usata in Palazzuolo, si divide in 144 tavole.\nNello stesso comune di Palazzuolo si usava pure una saccata di braccia quadrate fiorentine 18496, ed uno staio di braccia quadrate 6165, soldi quadr. 133 e denari quadr. 48.\nMisure di volume.\nIl traino, misura del legname da costruzione, si compone di due braccia cube.\nIl braccio cubo si divide in 6 braccioli o braccia di traino, il bracciolo in 12 once di traino, l'oncia di traino in soldi cubi 111 1/9, il soldo cubo in 27 quattrini cubi, il quattrino cubo in 16 denari cubi.\nLa catasta, misura per la legna da fuoco, \u00e8 di 24 braccia cube, e si divide in met\u00e0, terzi, quarti, sesti, ottavi e dodicesimi.\nLa catasta di commercio per la legna da fuoco, usata abitualmente a preferenza della legale, \u00e8 di 18 braccia cube, e si divide pure in met\u00e0, terzi, quarti, ecc.\nMisure di capacit\u00e0 per gli aridi.\nIl sacco si divide in 3 staia, lo staio in 2 mine, la mina in 2 quarti, il quarto in 8 mezzette, la mezzetta in 2 quartucci.\nOtto sacchi fanno un moggio.\nLo staione di Vicchio e S. Godenzo si usa per la misura delle castagne.\nIl sacco di Fiorenzuola \u00e8 di 4 staia fiorentine.\nIl comune di Barberino da Mugello aveva uno staione da marroni indicato eguale a Litri 30,475.\nNel comune di Palazzuolo si usava pure uno staio corrispondente quasi a quello di Bologna.\nMisure di capacit\u00e0 per i liquidi.\nIl barile da vino si divide in 20 fiaschi, il fiasco in 4 mezzette, la mezzetta in 2 quartucci.\nDue barili fanno una soma; due mezzette un boccale.\nIl barile da olio si divide in 16 fiaschi, il fiasco in 4 mezzette, la mezzetta in 2 quartucci.\nDue barili fanno una soma.\nIl barile da olio di Vicchio si ritiene del peso di 90 libbre.\nLa soma da vino di Palazzuolo \u00e8 la corba da vino usata in Bologna, e si divide in 60 boccali.\nPesi.\nLa libbra di Firenze si divide in 12 once, l'oncia in 8 dramme, la dramma in 3 denari, il denaro in 24 grani, il grano in 48 quarantottesimi.\n100 libbre fanno un quintale.\n150 libbre fanno il cantaro comune.\n160 libbre fanno il cantaro per lana e salumi.\n1000 libbre fanno il migliaio.\n2000 libbre fanno la tonnellata.\nIl carato di 4 grani \u00e8 peso speciale dei gioiellieri.\nLa libbra mercantile serve pure per gli usi farmaceutici.\nIl grano della libbra \u00e8 il peso speciale degli orefici.\nLa libbra di Palazzuolo si divide in 12 once."}
{"id": "234289", "revid": "128096", "url": "https://it.wikipedia.org/wiki?curid=234289", "title": "Teddy Bear", "text": ""}
{"id": "234290", "revid": "964", "url": "https://it.wikipedia.org/wiki?curid=234290", "title": "95 tesi", "text": ""}
{"id": "234292", "revid": "7336", "url": "https://it.wikipedia.org/wiki?curid=234292", "title": "Arrangiatore", "text": ""}
{"id": "234294", "revid": "2039709", "url": "https://it.wikipedia.org/wiki?curid=234294", "title": "Santa Cecilia", "text": "Il suo culto \u00e8 molto popolare poich\u00e9 Cecilia \u00e8 la patrona della musica, degli strumentisti e dei cantanti. \nViene ricordata il 22 novembre da cattolici e ortodossi. Esclusa la Vergine Maria, \u00e8 una delle sole sette sante ad essere ricordate per nome nel Canone della Messa.\nLa chiesa pi\u00f9 importante a lei consacrata \u00e8 la basilica di Santa Cecilia in Trastevere, risalente alla prima cristianit\u00e0, si presume sopra la dimora in cui visse. In suo onore, prese avvio a fine del secolo XIX uno storico movimento di riforma della musica sacra, detto Cecilianismo.\nBiografia.\nCecilia, nata da una nobile famiglia a Roma, spos\u00f2 il nobile Valeriano. Si narra che il giorno delle nozze nella casa di Cecilia risuonassero organi e lieti canti ai quali la vergine, accompagnandosi, cantava nel suo cuore: \u201cconserva o Signore immacolati il mio cuore e il mio corpo, affinch\u00e9 non resti confusa\u201d. Da questo particolare \u00e8 stato tratto il vanto di protettrice dei musicanti.\nConfidato allo sposo il suo voto, egli si convert\u00ec al cristianesimo e nella prima notte di nozze ricevette il battesimo per mano del pontefice Urbano I.\nTornato nella propria casa, Valeriano vide Cecilia prostrata nella preghiera con un giovane: era l'angelo che da sempre vegliava su di lei. Insospettito, chiese una prova dell'effettiva natura angelica di quel giovinetto: questi, allora, fece apparire due corone di fiori e le pose sul capo dei due sposi. Ormai credente convinto, Valeriano preg\u00f2 che anche il fratello Tiburzio ricevesse la stessa grazia e cos\u00ec fu.\nIl giudice Almachio aveva proibito, tra le altre cose, di seppellire i cadaveri dei cristiani, ma i due fratelli convertiti alla fede si dedicavano alla sepoltura di tutti i poveri corpi che incontravano lungo la loro strada.\nVennero cos\u00ec arrestati e dopo aver redento l'ufficiale Massimo che aveva il compito di condurli in carcere, sopportarono atroci torture piuttosto che rinnegare Dio e vennero poi decapitati. Cecilia preg\u00f2 sulla tomba del marito, del cognato e di Massimo (tutti e tre santi venerati il 14 aprile), anch'egli ucciso perch\u00e9 divenuto cristiano, ma poco dopo venne chiamata davanti al giudice Almachio che ne ordin\u00f2 la morte per bruciatura, ma si narra che \"la Santa invece di morire cantava lodi al Signore\". Convertita la pena per asfissia in morte per decapitazione, il carnefice vibr\u00f2 i tre colpi legali (era il \"contratto\" dei boia per ogni uccisione) ma Cecilia non mor\u00ec, restando agonizzante per tre giorni.\nFu papa Urbano I, sua guida spirituale, a renderle la degna sepoltura nelle catacombe di San Callisto.\nLa Legenda Aurea narra che papa Urbano I, che aveva convertito il marito di lei Valeriano ed era stato testimone del martirio, \u00abseppell\u00ec il corpo di Cecilia tra quelli dei vescovi e consacr\u00f2 la sua casa trasformandola in una chiesa, cos\u00ec come gli aveva chiesto\u00bb.\nCulto.\nNell'821 le sue spoglie furono traslate da papa Pasquale I nella basilica di Santa Cecilia in Trastevere.\nNel 1599, durante i restauri della basilica, ordinati dal cardinale Paolo Emilio Sfondrati in occasione dell'imminente giubileo del 1600, venne ritrovato un sarcofago con il corpo di Cecilia incorrotto ed emanante profumo di gigli e di rose.\nIl cardinale allora commission\u00f2 a Stefano Maderno una statua che riproducesse quanto pi\u00f9 fedelmente l'aspetto e la posizione del corpo di Cecilia cos\u00ec com'era stato ritrovato (la testa girata per la decapitazione, tre dita della mano destra a indicare la Trinit\u00e0, un dito della sinistra a indicare Dio); questa \u00e8 la statua che oggi si trova sotto l'altare centrale della chiesa.\nPatrona della musica.\n\u00c8 quanto mai incerto il motivo per cui Cecilia sarebbe diventata patrona della musica. In realt\u00e0, un esplicito collegamento tra Cecilia e la musica \u00e8 documentato soltanto a partire dal tardo Medioevo.\nLa spiegazione pi\u00f9 plausibile sembra quella di un'errata interpretazione di un'antifona dell'Ufficio proprio della festa della santa. Il testo di tale canto in latino sarebbe: \"Cantantibus organis, Cecilia virgo in corde suo soli Domino decantabat dicens: fiat Domine cor meum et corpus meum inmaculatum ut non confundar\" (\"Mentre suonavano gli strumenti musicali (?), la vergine Cecilia cantava nel suo cuore soltanto per il Signore, dicendo: Signore, il mio cuore e il mio corpo siano immacolati affinch\u00e9 io non sia confusa\"). Per dare un senso al testo, tradizionalmente lo si riferiva al banchetto di nozze di Cecilia: mentre gli strumenti musicali (profani) suonavano, Cecilia cantava a Dio interiormente. Da qui il passo ad un'interpretazione ancora pi\u00f9 travisata era facile: Cecilia cantava a Dio... con l'accompagnamento dell'organo. Si cominci\u00f2 cos\u00ec, a partire dal XV secolo (nell'ambito del Gotico cortese) a raffigurare la santa con un piccolo organo portativo a fianco.\nI codici pi\u00f9 antichi della \"Passio\", da cui deriva l'antifona, non riporterebbero questa lezione (e neanche quella che inizierebbe con \"Canentibus\", sinonimo di \"Cantantibus\"), bens\u00ec \"Candentibus organis, Caecilia virgo...\". Gli \"organi\", quindi, non sarebbero affatto strumenti musicali, ma gli strumenti di tortura, e l'antifona descriverebbe Cecilia che \"tra gli strumenti di tortura incandescenti, cantava a Dio nel suo cuore\". L'antifona - riprendendo il testo della \"Passio\" - non si riferirebbe dunque al banchetto di nozze, bens\u00ec al momento del martirio.\nContrario a quest'ultima teoria \u00e8 Domenico Morgante, il quale, per\u00f2, nel suo studio ignora completamente i testimoni manoscritti della \"Passio\" (risalenti al V sec., ben pi\u00f9 antichi della prima stesura dell'antifona) e prende in esame i soli testimoni musicali, coevi o posteriori all'introduzione dell'antifona (VIII sec.). Morgante nega poi sulla base di vocabolari e lessici della lingua latina moderni (Calonghi) ed antichi (Du Cange) che la parola latina \"organum\" possa alludere ad uno \"strumento di tortura\" ed afferma che possa significare solo \"strumento musicale\". In realt\u00e0 il latino \"organum\", cos\u00ec come il suo corrispettivo greco \u1f44\u03c1\u03b3\u03b1\u03bd\u03bf\u03bd, costituisce una \"vox media\" dal significato generale di \"strumento\". L'accezione di \"strumento di tortura\" \u00e8 registrata dal \"Thesaurus Linguae Latinae\" e anche se molto pi\u00f9 rara di quella di \"strumento musicale\" sarebbe pi\u00f9 pertinente nel caso in cui si opti per la lezione \"candentibus\", la quale si qualifica quale \"lectio difficilior\". Entrambe le locuzioni \"candentibus organis\" e \"cantantibus organis\" sono \"hapax legomena.\" \nDedicato alla santa, nel XIX secolo sorse il cosiddetto movimento Ceciliano, diffuso in Italia, Francia e Germania. Vi aderirono musicisti, liturgisti e altri studiosi, che intendevano restituire dignit\u00e0 alla musica liturgica sottraendola all'influsso del melodramma e della musica popolare. Sotto il nome di santa Cecilia sorsero cos\u00ec scuole, associazioni e periodici.\nA santa Cecilia sono dedicate vie a Roma, Messina e Milano.\nNell'arte, nella letteratura e nella musica.\nCecilia, in quanto patrona della musica e musicista lei stessa, ha ispirato pi\u00f9 di un capolavoro artistico, tra cui l'\"Estasi di santa Cecilia\" di Raffaello, oggi a Bologna (una copia della quale, realizzata da Guido Reni, si trova nella chiesa di San Luigi dei Francesi a Roma). Ricordiamo anche la \"Santa Cecilia\" di Rubens (a Berlino), del Domenichino (a Parigi), di Artemisia Gentileschi, di Nicolas Poussin e la \"versione scultorea\" di Stefano Maderno.\nIn letteratura, Cecilia \u00e8 stata celebrata specialmente nei \"Racconti di Canterbury\" di Geoffrey Chaucer, nel racconto \"Santa Cecilia o la potenza della musica\" di Heinrich von Kleist, in un'ode di John Dryden poi messa in musica da Haendel nel 1736, e pi\u00f9 tardi da Hubert Parry (1889). Altre opere musicali dedicate a Cecilia includono l'\"Inno a santa Cecilia\" di Benjamin Britten, un \"Inno per santa Cecilia\" di Herbert Howells, la nota \"Missa Sanctae Ceciliae\" di Joseph Haydn, una messa di Alessandro Scarlatti, la \"Messe Solennelle de Sainte C\u00e9cile\" di Charles Gounod, \"Hail, bright Cecilia!\" di Henry Purcell e l'Azione sacra in tre episodi e quattro quadri di Licinio Refice (su libretto di Emidio Mucci), Cecilia (1934), \"Cantata a Santa Cecilia\" (1998) di Frederik Magle, e \"Cecilia, vergine romana\" cantata di Arvo P\u00e4rt.\nIl cantautore romano Antonello Venditti dedica alla santa la canzone \"Cecilia\" nel suo album \"Unica\" (2011).\nIl 23 novembre 2015 la rock band americana Foo Fighters\nA Roma in via della Conciliazione sorge l?Auditorium Santa Cecilia."}
{"id": "234295", "revid": "782150", "url": "https://it.wikipedia.org/wiki?curid=234295", "title": "Interfase", "text": "L'interfase \u00e8 il periodo di tempo del ciclo di divisione cellulare delle cellule eucariotiche che intercorre tra una mitosi e quella successiva. In tale periodo avviene il processo di duplicazione del materiale genetico (DNA), e di alcuni organelli cellulari, quali i centrioli ed i mitocondri, ed in generale l'aumento di massa e di dimensioni della cellula, in modo tale da permettere la formazione di due cellule figlie a partire dalla cellula madre.\nL'interfase si suddivide in tre fasi che, a seconda dell'organismo e del tipo di cellula, possono essere pi\u00f9 o meno facilmente distinte. \nQueste fasi sono:\nDurante l'interfase, all'interno del nucleo, \u00e8 impossibile osservare i cromosomi perch\u00e9 sotto forma di cromatina ancora non condensata; possono essere per\u00f2 distinti uno o pi\u00f9 nucleoli, le regioni dove si trovano i geni codificanti per l'RNA ribosomiale, che durante le fasi G1 e G2 sono altamente trascritti per permettere la produzione di ribosomi.\nDi norma nei mammiferi la fase G1 dura come minimo circa 5 ore, la fase S 7 ore e la fase G2 3 ore; invece la divisione cellulare dura solamente 1 ora."}
{"id": "234296", "revid": "1735139", "url": "https://it.wikipedia.org/wiki?curid=234296", "title": "Aeroporto di Trieste-Ronchi dei Legionari", "text": "L'Aeroporto di Trieste \u00e8 un aeroporto italiano del Friuli-Venezia Giulia (e pi\u00f9 grande per il trasporto di persone della regione stessa) sito nel comune di Ronchi dei Legionari, 30\u00a0km a nordovest di Trieste, 21\u00a0km a sudovest di Gorizia, e a 38\u00a0km a sud di Udine, lungo la strada statale 14 della Venezia Giulia. La struttura, aperta al traffico commerciale, \u00e8 dotata di una pista in asfalto lunga e larga 45\u00a0m, con orientamento RWY 09-27 ed \u00e8 gestita dalla societ\u00e0 Aeroporto Friuli Venezia Giulia S.p.A. col nome commerciale di Trieste Airport - Friuli Venezia Giulia.\nGuardando l'area compresa tra Alto Adriatico e Alpi Orientali, tra Italia (Friuli Venezia Giulia e Veneto), Slovenia, Croazia e Austria (Carinzia) il suo bacino d'utenza supera i 5 milioni di persone, calcolati sulla base di un tempo di percorrenza in auto di 90 minuti necessario per raggiungere l'aeroporto.\nL'aeroporto offre i seguenti servizi e infrastrutture a terra:\nIl terminal merci si estende su una superficie di 2.830\u00a0m\u00b2 e comprende:\nSono possibili tutte le operazioni su ogni tipo di aeromobile e con ogni tipo di merce, pallet, container ULD e trasbordo intermodale cargo.\nStoria.\nLa prima struttura aeroportuale nel territorio di Ronchi dei Legionari \u00e8 il campo di addestramento del 4\u00ba Stormo caccia nel 1935.\nNel luglio 1943 vi ripiega il 17\u00ba Gruppo caccia fino all'8 settembre 1943.\nNegli anni cinquanta la zona viene scelta come sede dell'aeroporto civile, che inizier\u00e0 l'attivit\u00e0 il 2 dicembre 1961: un Douglas DC-3 della compagnia Societ\u00e0 aerea mediterranea decolla alla volta di Roma inaugurando i collegamenti commerciali.\nQuattro anni dopo viene inaugurato il primo tronco della pista di volo, un raccordo e la nuova palazzina dell'aerostazione.\nNel 1967 viene avviata l'attivit\u00e0 internazionale con un volo charter della tedesca LTU International proveniente da D\u00fcsseldorf operato con un Fokker F27. Si apre cos\u00ec la fase dei voli a domanda che trover\u00e0 particolare seguito nelle destinazione dell'Europa settentrionale.\nL'anno seguente viene inaugurato il sistema di avvicinamento strumentale di precisione ILS che permetter\u00e0 le attivit\u00e0 di volo in condizioni di bassa visibilit\u00e0.\nIl 6 agosto 1972 su un Fokker F27 della linea ATI Trieste-Bari un dirottatore venne ucciso dalla polizia dopo aver avanzato richieste di denaro.\nNel 1978 la pista viene allungata agli attuali 3.000 metri. La torre di controllo che ancor oggi gestisce il traffico dell'aeroporto viene inaugurata nel 1982. Nel 1998 vengono ultimati i lavori di ampliamento e modernizzazione dell'aerostazione che permettono una capacit\u00e0 di 1,5 milioni di passeggeri annui. Viene inoltre costruita un'aerostazione destinata al settore merci.\nDal 1997, lo scalo \u00e8 gestito dalla societ\u00e0 Aeroporto Friuli Venezia Giulia S.p.A., societ\u00e0 per azioni partecipata per il 51% dal Consorzio per l'Aeroporto Friuli Venezia Giulia S.p.A. e per il 49% dalla Regione Autonoma Friuli Venezia Giulia. Nel 2007, su autorizzazione Enac, alla societ\u00e0 \u00e8 stata appaltata, con scadenza quarantennale, la gestione totale dell'aeroporto ivi incluse le operazioni di handling e servizi di assistenza a terra.\nIl 20 aprile 2004 l'MD-82 Alitalia I-DAWR urt\u00f2 il cassone posteriore di un autocarro che sostava per lavori all'interno del raccordo Bravo, tra la pista e il piazzale di sosta. L'ala destra venne seriamente danneggiata. L'aereo aveva appena completato il volo AZ1357 proveniente da Roma Fiumicino. Nessun ferito tra i 92 passeggeri a bordo e i 4 membri dell'equipaggio.\nDal 17 giugno 2008 \u00e8 disponibile un servizio di aerotaxi su richiesta offerto da Fly-Direct che utilizzando aeromobili della austriaca Europ-Star propone collegamenti per qualsiasi destinazione.\nIl 10 novembre 2008 un Cirrus SR22 decollato da Bari e diretto a Padova, per avverse condizioni meteo, ha dovuto dirottare verso l'aeroporto di Trieste, a causa di mancanza di carburante il velivolo \u00e8 per\u00f2 atterrato in un campo in prossimit\u00e0 dell'aeroporto. Uno degli occupanti ha riportato lievi ferite, mentre l'aeromobile ha subito danni strutturali.\nDal luglio 2010 l'aeroporto \u00e8 di propriet\u00e0 al 100% della Regione Friuli Venezia Giulia, che ha rilevato le quote dal Consorzio.\nIl 9 giugno 2011 venne approvato dalla giunta regionale lo sviluppo di un polo intermodale che si sarebbe esteso all'interno di un'area di tra lo scalo aeroportuale e l'attuale linea ferroviaria Venezia-Trieste, che corre a 250 metri dall'aerostazione. Il progetto prevedeva, in due fasi distinte, la costruzione di una nuova stazione ferroviaria e di un'autostazione per le corriere, al fine di creare un nodo di scambio passeggeri fra aereo, gomma e ferro.\nIl 2012 \u00e8 stato l'anno del record assoluto di passeggeri che ha toccato le 882.146 unit\u00e0. Gli ultimi anni sono stati contraddistinti da numeri altalenanti, ma ultimamente i dati di traffico hanno segnalato un interesse crescente da parte della clientela. Il 2 settembre 2007 l'aeroporto ha raggiunto il record di passeggeri e movimenti in un solo giorno: sono stati infatti 75 i voli in arrivo e in partenza che hanno trasportato 6.107 passeggeri. Tali numeri sono stati possibili grazie al 175esimo anniversario di fondazione delle Assicurazioni Generali che ha movimentato l'aeroporto con voli da tutta Italia.\nNella primavera 2016 sono iniziati i lavori per il rifacimento di tutta l'area partenze, conclusi nell'autunno dello stesso anno. Sono state inoltre inaugurate due nuove aree ristorazione composte da bar caffetteria (piano terra dopo i controlli) e bar/ristorante (primo piano zona pubblica), gestite da Chef Express.\nIl 23 gennaio 2017 sono partiti i lavori per la costruzione di un polo intermodale nell'area prospiciente il terminal, cos\u00ec da garantire ai passeggeri un rapido interscambio con i mezzi pubblici (corriere e treni).\nDal gennaio 2018 FlyValan ha iniziato le operazioni di volo con tre voli settimanali verso Genova, sospesi dopo poche settimane per scarsa performance commerciale.\nIl 19 marzo 2018 \u00e8 stato inaugurato il nuovo polo intermodale che consiste in una nuova stazione ferroviaria denominata \"Trieste Airport-Ronchi dei Legionari\" collegata al terminal passeggeri tramite una passerella sopraelevata lunga 425 metri. Una nuova autostazione per pullman e bus dotata di 16 stalli, un parcheggio multipiano da 500 posti e un parcheggio a raso da 1000 posti.\nServizi.\nAll'interno dell'aerostazione sono disponibili i seguenti servizi ai passeggeri in partenza e arrivo:\nParcheggi.\nParcheggi a sosta lunga\nP1: parcheggio lunga sosta di oltre 400 posti a 5 min a piedi dal terminal (scoperto)\nP2: parcheggio media-lunga sosta di oltre 650 posti a 3 min a piedi dal terminal (scoperto)\nP3: parcheggio ad accesso prioritario adiacente all'area partenze, con Fast Track (scoperto)\nP7: parcheggio multipiano da 500 posti (coperto)\nP8: parcheggio a raso da 1000 posti (scoperto)\nParcheggi a sosta breve\nP4: parcheggio per accompagnatori e soste brevi di fronte al terminal (con accesso riservato clienti Telepass)\nP9: parcheggio stazione ferroviaria\nAvvicinamento strumentale.\nLa pista generalmente utilizzata per gli atterraggi \u00e8 la 09, dotata di ILS di CAT II, con frequenza del \"localizer\" di 110,75\u00a0MHz. Per la stessa pista sono pubblicati avvicinamenti non di precisione attestati sul VOR RCH e sul \"locator\" RON.\nNon esistono procedure di avvicinamento strumentale per la pista 27 a causa dell'orografia circostante e la prossimit\u00e0 del confine con la Slovenia.\nDal 2004 l'aeroporto dispone di un impianto radar di avvicinamento, operativo dal dicembre 2007. \u00c8 attivo giornalmente dalle 9:00 alle 18:00 locali. Dopo questo orario \"Ronchi Avvicinamento\" (119.175\u00a0MHz) gestisce arrivi e partenze in procedurale.\nCollegamenti a terra.\nFerrovie.\nLa stazione di Trieste Airport si trova lungo la ferrovia Venezia-Trieste. La sua attivazione al servizio commerciale \u00e8 avvenuta il 19 marzo 2018.\nAutobus.\nL'aeroporto \u00e8 collegato inoltre con frequenti servizi autobus di linea dell'APT e dai taxi gestiti dal Consorzio taxi dell'Aeroporto alle principali citt\u00e0 del Friuli-Venezia Giulia (Trieste, Udine, Gorizia, Grado e Monfalcone) ed estero.\nStrade.\nL'aeroporto \u00e8 collegato all'autostrada A4 Trieste-Venezia (uscita Redipuglia) da un raccordo (SS 677) a doppia carreggiata di 1\u00a0km."}
{"id": "234299", "revid": "121189467", "url": "https://it.wikipedia.org/wiki?curid=234299", "title": "Roccantica", "text": "Roccantica \u00e8 un comune italiano di 550 abitanti della provincia di Rieti nel Lazio.\nGeografia fisica.\nTerritorio.\nRoccantica sorge a 457 metri di altezza sul livello del mare, su un costone dei monti Sabini. Nel territorio comunale si erge il monte Pizzuto, fino ad un'altezza di 1.288 m s.l.m.\nClima.\nClassificazione climatica: zona E, 2196 GR/G\nMonumenti e luoghi d'interesse.\nArchitetture religiose.\nSono di notevole interesse le chiese gotiche di San Valentino e di Santa Caterina; quest'ultima \u00e8 stata affrescata nel 1430 da Pietro Coleberti con otto dipinti sulla vita della santa Caterina d'Alessandria.\nAree naturali.\nNel territorio comunale di Roccantica esiste la grande dolina, nota come Revotano, del diametro di circa 250 metri, in cui, secondo una leggenda locale, sarebbe sprofondato il precedente villaggio.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Rieti, Roccantica passa a quella di Rieti, venendo allo stesso tempo accorpata al comune di Aspra Sabina.\nNel 1939 viene nuovamente staccata da Aspra Sabina, riacquistando dignit\u00e0 comunale."}
{"id": "234300", "revid": "217591", "url": "https://it.wikipedia.org/wiki?curid=234300", "title": "Cenobitismo", "text": "Il cenobitismo (dal latino \"coenobium\", a sua volta dal greco \u03ba\u03bf\u03b9\u03bd\u03cc\u03c2, \"comune\", e \u03b2\u03af\u03bf\u03c2, \"vita\") \u00e8 una forma comunitaria di monachesimo, praticata in monasteri (cenobi), sotto la guida di un'autorit\u00e0 spirituale, secondo una disciplina fissata da una regola.\nI cenobiti sono monaci cristiani le cui prime comunit\u00e0 risalgono al IV secolo e si differenziano dagli eremiti in quanto praticano una vita comunitaria anzich\u00e9 solitaria.\nFondatore del cenobitismo \u00e8 considerato San Pacomio, monaco egiziano vissuto a cavallo fra III e IV secolo.\nIl cenobitismo, nato in Egitto dalle radici dell'eremitismo ascetico dei santi del deserto sull'esempio di Sant'Antonio abate, dalla Tebaide si propag\u00f2 in Palestina, in Siria, in Asia Minore e a Costantinopoli. \n&lt;br&gt;In Occidente si diffuse per opera sia di San Benedetto da Norcia (dopo l'incontro con l'abate Servando e l'istituzione dell'Ordine di San Benedetto), sia di San Colombano che codific\u00f2 il monachesimo irlandese sul continente europeo con la regola dell'Ordine di San Colombano.\nUn particolare aspetto di questi insediamenti monastici \u00e8 stato nelle isole e coste del mare Tirreno (monasteri di Capraia e di Gorgona) e del golfo della Spezia (Tinetto e Porto Venere)."}
{"id": "234301", "revid": "339392", "url": "https://it.wikipedia.org/wiki?curid=234301", "title": "Jerome David Salinger", "text": ""}
{"id": "234304", "revid": "339392", "url": "https://it.wikipedia.org/wiki?curid=234304", "title": "Al-Qaeda", "text": ""}
{"id": "234305", "revid": "339392", "url": "https://it.wikipedia.org/wiki?curid=234305", "title": "Al-qaeda", "text": ""}
{"id": "234306", "revid": "339392", "url": "https://it.wikipedia.org/wiki?curid=234306", "title": "Al-Quaida", "text": ""}
{"id": "234307", "revid": "339392", "url": "https://it.wikipedia.org/wiki?curid=234307", "title": "Al-quaida", "text": ""}
{"id": "234309", "revid": "339392", "url": "https://it.wikipedia.org/wiki?curid=234309", "title": "Al-qaida", "text": ""}
{"id": "234312", "revid": "2125968", "url": "https://it.wikipedia.org/wiki?curid=234312", "title": "Opel Speedster", "text": "La Opel Speedster \u00e8 una vettura Targa sportiva prodotta dall'inizio del 2001 sino al 2006 dalla casa automobilistica inglese Lotus per la tedesca Opel. Il nome originale codificato nella fase di progettazione e produzione era quello di Lotus Type 116.\nStoria e profilo.\nConosciuta anche come Vauxhall VX220 sul mercato britannico, la Speedster ha molto in comune con la Lotus Elise, ed \u00e8 caratterizzata da ottime prestazioni unite a una impostazione di guida molto sportiva, merito soprattutto del basso peso, del motore montato in posizione centrale e della trazione posteriore.\nIl nome interno alla Fabbrica della Speedster 2.2 \u00e8 quello di Lotus Skipton, mentre la Speedster 2.0 Turbo era stata battezzata Lotus Tornado. Curiosamente, su alcune componenti presenti all'interno della scocca, \u00e8 possibile leggere questi nomi.\nGenesi.\nDurante la seconda met\u00e0 degli anni novanta, il gruppo General Motors not\u00f2 che nel listino Opel mancava una sportiva ad alte prestazioni: la Calibra era stata appena tolta di produzione, mentre gi\u00e0 da diversi anni era fuori dal listino l'estrema Omega Lotus. Volendo anche scrollare dalla Casa tedesca l'immagine di un marchio dedito quasi esclusivamente a paciose vetture da famiglia, la General Motors decise di sperimentare l'impatto pubblico di un prototipo.\nIl progetto fu affidato ad una donna, Doris Benhardt, ed alla sua \u00e9quipe di tecnici e fu avviato a met\u00e0 del 1998. Per quanto riguardava il tipo di carrozzeria da utilizzare si fecero alcune considerazioni: le coup\u00e9 di fascia medio-alta stavano conoscendo un periodo di crisi commerciale, mentre stavano prendendo piede le roadster. Per realizzare questo primo prototipo della nuova sportiva Opel, si scelse anche in questo caso di affidarsi all'esperienza della Lotus nel settore delle sportive, che tra l'altro annoverava proprio una roadster nel suo listino, ossia la Elise, vettura di buon successo commerciale per le sue doti di scatto ed agilit\u00e0. Divenne ben presto chiaro che, come la sportiva inglese, anche la nuova sportiva Opel avrebbe avuto il propulsore sistemato in posizione posteriore centrale.\nPartendo proprio dal pianale della Elise fu realizzato un primo prototipo che fu svelato al Salone dell'automobile di Ginevra del 1999, e che prefigurava in maniera quasi definitiva il modello finale. La reazione del pubblico fu tale da convincere definitivamente i vertici delle due Case (Opel e Lotus) ad avviare la produzione della vettura in serie, previe opportune modifiche ed aggiornamenti.\nNello stesso periodo, fu realizzato un prototipo modificato internamente per accogliere motori Opel, e dotato di interni rivisti. Tutti questi aggiornamenti che avrebbero portato al modello definitivo furono realizzate sempre in collaborazione con la Lotus.\nDalla presentazione del primo prototipo, all'inizio del 1999, alla commercializzazione vera e propria passarono altri due anni, durante i quali furono realizzati in totale sette prototipi, collaudati anche su pista.\nAlla fine, nonostante la chiara parentela con la Lotus Elise, la Opel dichiar\u00f2 che la Speedster non aveva molti punti in comune con la vettura inglese, a causa dei continui aggiornamenti apportati a vari prototipi nel corso dei due anni di sviluppo.\nLa produzione \u00e8 stata avviata all'inizio del 2001.\nProduzione.\nSin dall'inizio della loro produzione, la Speedster e la VX220 furono dotate del motore 2.2\u00a0L 16-valvole \"Ecotec z22se\" prodotto dalla General Motors, in grado di sviluppare 147 CV (108 kW) a 5.800 giri/min.\nDal 2003 sono state equipaggiate con una nuova motorizzazione, un 2.0\u00a0Turbo capace di erogare 200 CV (147\u00a0kW) a 5800 giri/min. La velocit\u00e0 massima raggiungibile con la versione turbo \u00e8 di 243 km/h e accelera da 0 a 100\u00a0km/h in soli 4.9 secondi.\n\u00c8 stata ritirata dal listino della casa alla fine dell'estate del 2006, senza essere sostituita immediatamente da nessun modello equivalente. Nella primavera del 2007, per\u00f2, \u00e8 iniziata la produzione della Opel GT, presentata l'anno prima, automobile meno estrema rispetto alla Speedster, pi\u00f9 pesante di oltre 500\u00a0kg e realizzata sul telaio della Statunitense Pontiac Solstice.\nCaratteristiche tecniche.\nDi seguito vengono descritte le caratteristiche tecniche delle due versioni con cui sono state commercializzate la Opel Speedster e la \"Vauxhall VX220\":\nSerie speciali ed altre Speedster.\nDurante la produzione della Speedster, fu commercializzata una serie molto limitata (80 esemplari in tutto) battezzata \"Speedster Scorpions\", dedicata all'omonimo gruppo heavy-metal tedesco e basata sulla 2.0 Turbo.\nLa Opel Speedster \u00e8 stata prodotta anche nel mercato inglese come \"Vauxhall VX220\", e fu proposta non in due ma in tre versioni: infatti, accanto alle versioni 2.2 e 2.0 Turbo, fu commercializzata (ma solo nell'ultimo periodo di produzione) una variante pi\u00f9 potente, denominata \"Vauxhall VXR 220 Turbo\", basata sulla normale Turbo, ma con potenza innalzata da 200 a 220 CV.\nAl Salone dell'automobile di Parigi del 2002 \u00e8 stato presentato un prototipo denominato \"EcoSpeedster 17\", equipaggiato da un 1.3 turbodiesel common rail e modificato in modo da ottimizzare i consumi fino a livelli record. Il prototipo raggiungeva una velocit\u00e0 massima di 250\u00a0km/h, ma arrivava a consumare solo 2 litri e mezzo di carburante ogni 100\u00a0km.\nIn Corea del Sud venne esposto in diversi Saloni una Speedster con il marchio Daewoo. Si trattava di un modello promozionale realizzato a fini pubblicitari dal Gruppo General Motors, che non ebbe seguito a livello commerciale."}
{"id": "234313", "revid": "438678", "url": "https://it.wikipedia.org/wiki?curid=234313", "title": "Regioni della Scozia", "text": "Le regioni della Scozia sono state le suddivisioni amministrative di primo livello del Paese dal 1973 al 1996, quando sono state sostituite dalle aree di consiglio.\nFurono introdotte dal legge del 1973 sul governo locale. Generalmente queste non avevano alcuna relazione con le vecchie contee tradizionali del paese che erano in vigore dal 1890. Ogni regione era poi suddivisa in una serie di distretti che variava dai tre ai diciannove.\nLe regioni della Scozia furono organizzate secondo il sistema proposto dal Wheatley Report prodotto dalla commissione Reale del governo scozzese locale del 1969.\nLe regioni della Scozia furono per\u00f2 abolite il 1\u00ba aprile 1996 e sostituite con le aree di consiglio. Alcune delle regioni furono cos\u00ec suddivise in pi\u00f9 aree amministrative, altre furono invece unite ad altre aree territoriali.\nOltre a quelli regionali c'erano anche i tre consigli delle Isole Shetland, Orcadi ed Ebridi esterne (Isole occidentali).\nRegioni.\nOgni regione era suddivisa nei seguenti distretti."}
{"id": "234315", "revid": "446353", "url": "https://it.wikipedia.org/wiki?curid=234315", "title": "ARA General Belgrano (C-4)", "text": "La ARA \"General Belgrano\" fu un incrociatore leggero della marina argentina affondato nel 1982 con considerevoli perdite di vite in un controverso episodio della guerra delle Falkland. \u00c8 la sola nave che sia mai stata affondata da un sommergibile nucleare in tempo di guerra. Il suo nome era stato precedentemente usato per un incrociatore corazzato da 7.069 tonnellate costruito in Italia, completato nel 1899 e andato in disarmo nel 1948.\nStoria.\nUSS Phoenix (CL-46).\nVenne costruito come USS \"Phoenix\" (CL-46), sesta nave della classe \"Brooklyn\" di incrociatori leggeri, nel New Jersey dalla New York Shipbuilding Corporation nello stabilimento di Camden. Il suo scafo venne impostato nel 1935 e dopo il varo, avvenuto nel marzo 1938, entr\u00f2 in servizio nell'ottobre dello stesso anno. Uscito indenne dall'attacco giapponese contro Pearl Harbor del 7 dicembre 1941 prese parte al secondo conflitto mondiale impegnato nell'area del Pacifico e tra i tanti impieghi prese parte alla battaglia del Golfo di Leyte. Al termine del conflitto venne messo fuori servizio dalla US Navy nel luglio 1946.\nARA \"Diecisiete de Octubre\".\nL'incrociatore USS \"Phoenix\" venne venduto, insieme al gemello USS \"Boise\", all'Argentina nel 1951 per 7,8 milioni di dollari ceduti secondo i termini del Mutual Defense Assistance Program, e ribattezzato \"17 de Octubre\" in onore di un importante anniversario del partito politico del presidente Per\u00f3n. Non avendo tale data alcun significato nella storia navale argentina, venne affermato falsamente che in quel giorno il pabell\u00f3n nacional veniva innalzato per la prima volta a bordo dell'unit\u00e0, mentre in realt\u00e0 la cosa era avvenuta il 12 aprile. Riallestita nella base di Filadelfia la nave dopo aver lasciato gli Stati Uniti raggiunse la sua base operativa di Puerto Belgrano il 5 dicembre successivo.\nAlla consegna l'armamento principale era costituito da cinque torri triple da 152/47mm, di cui tre disposte a prora, con la torre 2 sopraelevata rispetto alla 1 e alla 3, e due a poppa, con la torre 4 in posizione sopraelevata rispetto alla torre 5, in una configurazione detta superfiring. L'armamento antiaereo principale era costituito da otto cannoni antiaerei singoli da 127/25, disposti quattro per lato, tre in coperta e uno sopraelevato, mentre l'armamento leggero antiaereo era costituito da ventotto cannoni Bofors da 40mm e ventiquattro mitragliere da 20/70mm Oerlikon e mitragliatrici.\nNel corso del 1952 partecip\u00f2 alle esercitazioni e alle attivit\u00e0 di addestramento della flotta con sei tappe nell'Atlantico meridionale. Nel 1953 dopo aver preso parte in Atlantico alle previste attivit\u00e0 addestrative, nel mese di luglio, nel corso di una visita a Buenos Aires ricevette la bandiera di combattimento donata dall'Istituto Browniano di Adrogu\u00e9, una cittadina della Provincia di Buenos Aires capoluogo del Partido di Almirante Brown. Nel corso delle attivit\u00e0 di addestramento previste nel 1954 effettu\u00f2 sette uscite in mare.\nNel corso della Revoluci\u00f3n Libertadora del settembre 1955 con cui le Forze Armate destituirono il presidente Per\u00f3n l'unit\u00e0 prese parte attiva al sollevamento. Il 16 settembre 1955 la nave al comando del Capit\u00e1n de Nav\u00edo Carlos Bruzzone fu tra le unit\u00e0 i cui equipaggi si sollevarono contro il regime nella base di Puerto Belgrano e dopo aver lasciato l'arsenale fece rotta verso Mar del Plata, dove anche la locale base sommergibili venne assicurata alla causa degli insorti e dirigendosi poi a La Plata dove imbarc\u00f2 a bordo innalzandone l'insegna l'ammiraglio Rojas uno dei protagonisti della rivolta, che avrebbe poi assunto la carica di vicepresidente nella nuova giunta militare.\nARA General Belgrano (C-4).\nDopo la deposizione di Per\u00f3n, la nave fu ribattezzata \"General Belgrano\", dal nome del generale Manuel Belgrano, che combatt\u00e9 per l'indipendenza argentina nel 1816, con un provvedimento del 6 novembre 1957. Il nome ARA \"General Belgrano\" venne ereditato da un incrociatore corazzato Classe Garibaldi costruito in Italia nel Cantiere Orlando di Livorno, dove fu varato nel 1897 e in servizio nell'Armada Argentina dal 1898 al 1947.\nIl 13 marzo 1956, nel corso di un'esercitazione, la nave entr\u00f2 in collisione con l'unit\u00e0 gemella \"Nueve de Julio\" e le due unit\u00e0 furono costrette ad entrare in bacino per le necessarie riparazioni che vennero effettuate a tempo di record. Dopo il rientro in squadra si recarono in visita a Punta Arenas in Cile. Nel corso del 1957 partecip\u00f2 alle normali esercitazioni. Il 26 aprile 1958 a bordo dell'unit\u00e0 l'ammiraglio Rojas pronunci\u00f2 il discorso sull'imminente consegna del governo da parte dei militari alle autorit\u00e0 civili costituzionalmente elette in libere elezioni, che il 1\u00ba maggio seguente sarebbero state vinte da Arturo Frondizi. Nel 1962 entr\u00f2 in bacino per essere sottoposto ad un ciclo di lavori di manutenzione.\nLa nave rientr\u00f2 nuovamente in bacino per essere sottoposto a un nuovo ciclo di lavori nel 1966. I lavori si protrassero sino al 1968, e nel corso di questi lavori, nel 1967, l'unit\u00e0 fu dotata di missili terra-aria Sea Cat, posizionati al posto dei cannoni da 127/25 sopraelevati. La prima prova di lancio di questi missili dalla nave avvenne il 4 novembre 1968. Nel 1969, dopo il disarmo della portaerei ARA \"Independencia\", il Belgrano svolge il ruolo di nave ammiraglia della flotta argentina.\nNel corso del servizio nell'Armada de la Rep\u00fablica Argentina l'armamento leggero antiaereo venne modificato e nell'ultimo periodo era costituito da due impianti binati Bofors da 40/70 mm e da quattro mitragliere da Oerlikon da 20 mm in due impianti binati, e venne anche modificata l'elettronica di bordo con la rimozione del vecchio radar di scoperta aerea SK, entrato in servizio nella United States Navy nel 1944-45, e l'installazione del radar di superficie DA-02 e del radar di ricerca aerea LW-01, entrambi di costruzione olandese.\nAlla fine del 1978 con il \"Nueve de Julio\" andato in disarmo nel 1977 e subito venduto per la demolizione, l'Armada Argentina si trov\u00f2 con un solo incrociatore in linea in occasione del conflitto del Beagle con il Cile per la disputa su alcune zone confinarie nella Terra del Fuoco, con l'Armada de Chile che poteva contare su tre incrociatori in linea, \"O'Higgins\" e \"Capit\u00e1n Prat\", gemelli del \"General Belgrano\", e l\"'Almirante Latorre\", con ben trentasette cannoni complessivi da 152\u00a0mm contro i quindici cannoni argentini dello stesso calibro. La crisi venne fortunatamente risolta, quando lo scontro armato sembrava imminente, per via diplomatica, grazie alla mediazione di Papa Giovanni Paolo II e della Santa Sede, che ag\u00ec in particolare tramite il nunzio apostolico argentino Pio Laghi.\nGuerra delle Falkland.\nIl \"General Belgrano\" era partito da Ushuaia nella Terra del Fuoco il 26 aprile 1982 (proprio mentre la task force britannica iniziava ad avvicinarsi alle isole contese), accompagnato dai due cacciatorpediniere ARA \"Piedra Buena\" (D-29) e \"Bouchard\" (D-26) (entrambi ex-navi della US Navy), come Grupo de Tarea (Task Group) 79.3; l'incrociatore era dotato di quindici cannoni da 152 mm, superiori in numero e calibro a quelli posseduti dalle navi britanniche, e la sua scorta portava complessivamente sedici missili Exocet nella versione navale; ad essi si accompagnava la petroliera della YPF \"Puerto Rosales\".\nNegli ordini operativi, il comando navale argentino aveva eliminato ogni restrizione all'uso di armi contro mezzi considerati nemici; il gruppo si diresse verso la squadra britannica con rotta da sud ovest, col compito di penetrare nella zona di operazioni (la Zona di Esclusione Totale dichiarata dai britannici) e lanciare un attacco contro le portaerei britanniche e le loro unit\u00e0 di scorta, operando a tenaglia con la portaerei ARA \"Veinticinco de Mayo\" e la sua scorta con due cacciatorpediniere Type 42 (Grupo de Tarea 79.1) che stava giungendo da nord. In zona era anche un altro Grupo de Tarea, il 79.4 attorno alla corvetta lanciamissili ARA Drummond e le sue gemelle \"Guerrico\" e \"Granville\", anche esse dotate di missili Exocet. Il piano era di far arrivare una incursione aerea da nord sul gruppo da battaglia britannico al quale avrebbe dovuto seguire l'attacco navale con i cannoni e i missili dal gruppo del \"Belgrano\". Per le precarie condizioni della catapulta della \"Veinticinco de Mayo\" e lo scarso vento in zona, non vi furono le condizioni per lanciare i cacciabombardieri A4 con un carico bellico adeguato, e ai due Task Group venne ordinato un temporaneo ripiegamento al di fuori della zona di esclusione.\nIl 29 aprile il Grupo de Tarea 79.3 stava incrociando nella zona del Banco di Burdwood, un esteso bassofondo a sud delle isole, in rotta verso la terraferma ma in attesa di invertire la rotta durante la notte per dirigersi verso la task force britannica. Il 30 venne avvistato dal sottomarino nucleare della Royal Navy HMS \"Conqueror\" della classe Churchill. Il sottomarino si avvicin\u00f2 il giorno seguente notificando al comando della task force e al quartier generale della Royal Navy a Northwood rotta, velocit\u00e0 e composizione del gruppo. Sebbene al di fuori della Zona di Interdizione Totale dichiarata dai Britannici, 370\u00a0km (200 miglia) dalle isole, questi decisero che il gruppo era una minaccia. Dopo consultazioni a livello ministeriale, il primo ministro Margaret Thatcher acconsent\u00ec che il comandante Chris Wreford-Brown attaccasse il gruppo. Alle 15:57 del 2 maggio il \"Conqueror\" lanci\u00f2 tre siluri convenzionali Mk 8 mod 4, ognuno con una testata di 363\u00a0kg di \"torpex\" e vecchi come concezione di cinquantacinque anni, non essendo sicuro dell'affidabilit\u00e0 dei nuovi siluri a testa autocercante Mark 24 Tigerfish che pure aveva in dotazione. Dei tre siluri in successione, il primo manc\u00f2 il bersaglio e colp\u00ec il cacciatorpediniere di scorta \"Bouchard\", senza per\u00f2 esplodere, mentre gli altri due colpirono la \"General Belgrano\" detonando.\nUno dei due siluri colp\u00ec tra 10 e 15 metri dietro alla prua, al di fuori dall'area protetta dall'armatura verticale o dalla controcarena contro i siluri. L'esplosione distrusse la prua della nave, ma le paratie interne ressero e il magazzino di prua per le munizioni da 40\u00a0mm non deton\u00f2. Non c'era nessuno in quella parte della nave al momento dell'impatto. Il secondo siluro colp\u00ec a circa tre quarti lungo lo scafo, appena fuori del limite posteriore della corazzatura verticale, penetrando all'interno della sala macchine posteriore prima di esplodere. L'esplosione si sfog\u00f2 verso l'alto, attraverso due mense ed un'area ricreativa chiamata \"the Soda Fountain\", causando infine uno squarcio di venti metri sul ponte principale. Relazioni successive stimarono il numero di morti nell'area dell'esplosione a circa 275 uomini. L'esplosione non caus\u00f2 incendi, ma la nave si riemp\u00ec rapidamente di fumo. L'esplosione danneggi\u00f2 anche l'impianto elettrico del \"Belgrano\" impedendo la trasmissione di una chiamata d'aiuto. Secondo testimonianze la nave al momento dell'attacco non era in prontezza operativa e l'equipaggio non aveva avuto ordine di chiudere le porte stagne anche per problemi di ventilazione.\nLa paratia anteriore resse, ma l'acqua afflu\u00ec dallo squarcio creato dal siluro e non pot\u00e9 essere pompata fuori a causa della mancanza di energia elettrica. La nave inizi\u00f2 a sbandare a sinistra e ad affondare di prua. Venti minuti dopo l'attacco, alle 16:24, il capitano Hector Bonzo ordin\u00f2 all'equipaggio di abbandonare la nave. Vennero lanciate delle zattere gonfiabili e l'evacuazione inizi\u00f2 senza panico; alle 17:00 il \"Belgrano\" affondava, con 300 morti durante l'affondamento ed altri 23 tra i 793 recuperati alle coordinate nell'Oceano Atlantico.\nLe due navi scorta erano inconsapevoli di quello che stava avvenendo al \"Belgrano\", avendo perso il contatto visivo nell'oscurit\u00e0 e non avendo avvistato i razzi di soccorso ed i segnali luminosi. Ad aumentare la confusione, l'equipaggio del \"Bouchard\" ud\u00ec un rumore d'impatto che poteva essere il terzo siluro al termine della sua corsa (un esame successivo dello scafo mostr\u00f2 un segno di impatto compatibile con quello causato da un siluro). Le due navi continuarono sulla loro rotta verso occidente ed iniziarono a lanciare cariche di profondit\u00e0. Quando compresero che era successo qualcosa al \"Belgrano\" era gi\u00e0 buio ed il tempo era peggiorato, disperdendo le zattere di salvataggio. Il \"Conqueror\" si allontan\u00f2 dall'area evitando l'azione antisommergibile dei caccia e senza colpire ulteriormente il gruppo navale.\nNavi argentine e cilene salvarono in tutto 770 uomini tra il 3 ed il 5 maggio. Il relitto dell'incrociatore giace ad oltre 4.000 metri di profondit\u00e0 sul fondo dell'Atlantico e non \u00e8 mai stato fotografato o esplorato. Dopo questo episodio, e vista la scarsa capacit\u00e0 ed efficacia antisommergibili delle navi argentine, la \"Veinticinco de Mayo\" non partecip\u00f2 ad alcuna operazione per tutto il prosieguo del conflitto, mentre le sue unit\u00e0 aeree continuarono gli attacchi dalle basi terrestri.\nNel 2003 fu organizzata una spedizione per rilevare l'esatta posizione del relitto dell'incrociatore che dovrebbe trovarsi a circa 4.200 metri di profondit\u00e0, ai margini della piattaforma continentale sudamericana .\nControversia sull'affondamento.\nCi sono alcune controversie che riguardano l'affondamento del \"General Belgrano\":\nLe interviste condotte da Martin Middlebrook per il suo libro, \"The Fight For The Malvinas\", indicano che gli ufficiali della marina argentina erano consapevoli che l'intento del messaggio era di indicare che ogni nave che operasse nelle vicinanze della zona di interdizione poteva essere presa di mira. Il vice-ammiraglio Allara, che era responsabile della task force a cui apparteneva il \"Belgrano\", disse: \u00abDopo il messaggio del 23 aprile, l'intero Sud Atlantico era diventato un teatro operativo per entrambe le fazioni. Come professionisti dicemmo che fu un peccato aver perso il \"Belgrano\"\u00bb.\nInoltre le regole di ingaggio furono specificatamente cambiate per permettere di attaccare il \"Belgrano\" al di fuori della zona di interdizione, prima dell'affondamento.\nComunque nel suo libro \"One Hundred Days\" l'ammiraglio Woodward chiarisce che considerava (correttamente come risult\u00f2) che il \"Belgrano\" appartenesse alla parte meridionale di un movimento a tenaglia mirante alla task force britannica e che doveva essere affondato rapidamente. Scrisse:\nSebbene all'epoca l'affondamento fosse molto controverso, in una intervista recente l'ammiraglio Woodward ha dichiarato che, avendo gli inglesi violato i codici della Armada Argentina, avevano la certezza che a brevissimo il \"Belgrano\" avrebbe invertito la rotta per attaccare la squadra britannica col favore delle tenebre, fatto non rivelabile all'epoca.\nSecondo il primo ufficiale del Belgrano, ora capitano di vascello in congedo Pedro Luis Galazi, intervistato nel 2012 relativamente ai fatti in occasione del trentennale della guerra, l'attacco era perfettamente lecito e l'incrociatore, sebbene non dotato di armamento antisommergibile, era perfettamente in grado per equipaggiamento e addestramento di compiere la missione assegnata. Sebbene la nave fosse al di fuori della Zona di Esclusione dichiarata attorno alla task force britannica, per Galazi \"la zona de exclusi\u00f3n es un diagrama geogr\u00e1fico importante en situaciones de bloqueo, pero no en un conflicto de guerra. No cuaja decir que no deb\u00edan atacar\" (la zona di esclusione \u00e8 un diagramma geografico importante in situazioni di blocco, per\u00f2 non durante uno stato di guerra. Non implicava che non potessero attaccare).\nIl General Belgrano ed il cinema.\nLa decisione di attaccare il \"Belgrano\" \u00e8 stata trasposta cinematograficamente nel film \"The Iron Lady\"."}
{"id": "234316", "revid": "52953", "url": "https://it.wikipedia.org/wiki?curid=234316", "title": "DualDisc", "text": "Il DualDisc \u00e8 un tipo di supporto ottico a doppio strato sviluppato dalla EMI Music, Universal Music Group, Sony/BMG Music Entertainment, Warner Music Group, e 5.1 Entertainment Group. \u00c8 composto da un lato simile al CD (ma non segue gli standard del Red Book) e dall'altro lato da un DVD.\nLa prima comparsa del DualDisc \u00e8 stata negli Stati Uniti nel marzo 2004 come indagine di mercato da parte delle stesse case discografiche che hanno sviluppato la tecnologia. Il test coinvolgeva tredici titoli distribuiti in tiratura limitata ad alcuni negozi di Boston, e Seattle. L'82% dei consumatori ha affermato che il DualDisc ha soddisfatto o superato le loro aspettative. Inoltre, il 90% di loro ha dichiarato che avrebbe consigliato il DualDisc ai loro amici.\nVerso la fine del 2005 le case discografiche hanno pubblicato circa 200 titoli con questa tecnologia e sono stati venduti circa due milioni di copie.\nDettagli tecnici.\nA prima vista il DualDisc pu\u00f2 sembrare un DVD a doppia faccia, come i DVD-10, DVD-14 e DVD-18 invece uno dei due lati \u00e8 un CD. I dischi sono ottenuti tramite l'unione di uno strato di DVD standard, da 0,6\u00a0mm di spessore (4,7 gigabyte di capacit\u00e0) e un CD dallo spessore di 0,9\u00a0mm (60 minuti o 525 megabyte di capacit\u00e0), per uno spessore totale di 1,5\u00a0mm.\nIl lato CD a causa del suo spessore di 0,9\u00a0mm non \u00e8 conforme alle specifiche rilasciate dallo standard Red Book che vuole uno spessore non minore a 1,1\u00a0mm; per questo motivo alcuni lettori non sono in grado di riprodurre il lato CD di un DualDisc a causa di un fenomeno chiamato aberrazione sferica. Come risultato, il laser quando legge la parte CD pu\u00f2 avere un'immagine dei dati presenti sul disco \"macchiata\"; l'equivalente di una persona che legge un libro con degli occhiali di gradazione sbagliata. Gli ingegneri hanno provato ad aggirare questo problema facendo i pit della parte del CD pi\u00f9 larghi di uno convenzionale. Questo accorgimento rende il CD pi\u00f9 facile da leggere; l'equivalente di un libro stampato con caratteri pi\u00f9 grandi, quindi pi\u00f9 facile da leggere anche se una persona sta usando occhiali di gradatura sbagliata. L'inevitabile svantaggio di questo accorgimento comunque, \u00e8 il fatto che la durata di riproduzione del lato CD del DualDisc passa dai 74 minuti standard di un CD convenzionale, a 60 minuti circa.\nVisto che questa parte del DualDisc non \u00e8 conforme alle specifiche, la Philips e la Sony si sono rifiutate di mettere nei DualDisc il logo dei normali CD e la maggior parte dei DualDisc contiene uno o entrambi questi avvertimenti:\nLa parte DVD invece \u00e8 pienamente conforme alle specifiche rilasciate dal DVD Forum e quindi viene messo da tutte le case discografiche sui propri titoli il logo classico dei DVD.\nSperanze nel DualDisc.\nLe case discografiche hanno riposto due speranze nei DualDisc; la prima sta nel fatto che potranno eventualmente sostituire il CD come mezzo di vendita della musica, la seconda sta nella diminuzione del download illegale di canzoni dalle varie reti p2p, visto che in un prezzo molto simile a quello di un CD convenzionale il consumatore avr\u00e0 a disposizione anche una parte DVD in cui saranno incluse varie sezioni bonus.\nCosti paragonati con quelli di un CD.\nNegli Stati Uniti il costo al dettaglio di un DualDisc paragonato a quello di un CD convenzionale varia a seconda del titolo, ma, in generale, un DualDisc costa da 1,50 a 2,50 dollari in pi\u00f9 rispetto allo stesso titolo in CD.\nContenuti del lato DVD.\nIl contenuto del lato DVD pu\u00f2 variare. In genere i contenuti inclusi sono:\nFormato audio nei DualDisc.\nLa parte CD contiene audio standard a 16 bit LPCM alla frequenza di 44.1\u00a0kHz.\nNella parte DVD, la maggior parte delle case discografiche, ad eccezione della Sony Music, forniscono la musica in altri due formati di qualit\u00e0 superiore a un CD standard: il primo \u00e8 il DVD-Audio, funzionante a 24 bit (generalmente a una frequenza di 96\u00a0kHz per la modalit\u00e0 stereo e 48\u00a0kHz per la modalit\u00e0 dolby surround); il secondo formato \u00e8 leggermente inferiore di qualit\u00e0 al primo, infatti funziona a 16 bit e 48\u00a0kHz. Il primo viene inserito per permettere ai consumatori che hanno lettori DVD-Audio compatibili di accedere a risoluzioni molto alte dei propri album in stereofonia e/o surround. Il secondo tipo di qualit\u00e0 viene inserito perch\u00e9 compatibile con tutti i lettori DVD presenti sul mercato.\nVisto che la Sony ha un formato audio ad alta risoluzione nel mercato che compete direttamente con un DVD-Audio, come regola generale, inserisce solamente il secondo di questi formati. Il suono \u00e8 compatibile con qualsiasi lettore DVD, ma non arriva ai livelli qualitativi dei DVD-Audio.\nConcorrenza.\nLa maggiore concorrenza per il DualDisc \u00e8 data dallo hybrid Super Audio CD (SACD), sviluppato dalla Sony e dalla Philips Electronics, le stesse compagnie che crearono il CD. L'obiettivo degli sviluppatori del DualDisc e dello hybrid Super Audio CD \u00e8 di creare un CD audio di qualit\u00e0 elevata che possa essere riprodotto in un lettore normale.\nI DualDisc usano l'approccio del disco a doppia faccia per avere la necessaria retrocompatibilit\u00e0; gli hybrid SACD invece sono composti da una singola faccia a sua volta composta da due strati sovrapposti: uno \u00e8 un CD convenzionale, mentre il secondo ha una risoluzione pi\u00f9 elevata.\nI dispositivi hybrid SACD hanno una pi\u00f9 alta compatibilit\u00e0 con i lettori in commercio se confrontati con il DualDisc, per il fatto che sono conformi allo standard Red Book. Comunque, un lettore SACD o un lettore DVD compatibile con il SACD \u00e8 indispensabile per poter sfruttare i vantaggi del secondo strato che permette una qualit\u00e0 di ascolto pi\u00f9 elevata. Con un DualDisc, invece, \u00e8 sufficiente il proprio lettore DVD (un lettore DVD-Audio compatibile \u00e8 richiesto nel caso si voglia sentire il suono in qualit\u00e0 ancora pi\u00f9 alta).\nIn aggiunta, alcuni titoli SonyBMG includono alcuni programmi anti-copia (come XCP e SunnComm) cosa fattibile su un SACD ma non su un DualDisc.\nCritiche.\nCi sono molto critiche riguardo allo spessore del DualDisc, che lo renderebbe pi\u00f9 fragile di un CD convenzionale.\nOltre al fatto che il lato CD non \u00e8 compatibile con alcuni lettori, altre critiche vengono rivolte al DualDisc:\nAvvertenze dei produttori.\nAlcune compagnie come Lexicon, Marantz, Mark Levinson, Onkyo, Panasonic, Pioneer, e (ironicamente) Sony hanno posto alcune avvertenze riguardo ai problemi che gli utenti possono avere con i loro lettori.\nControversie legali.\nCi sono state diverse controversie riguardo a questo formato, poich\u00e9 Dieter Dierks, l'inventore della specifica DVD+, afferma che la tecnologia DualDisc \u00e8 una violazione del suo brevetto europeo. Questa azione legale ritard\u00f2 l'uscita dei DualDisc in Europa, e arrivarono solo nel settembre 2005. Fra i primi titoli in DualDisc comparsi in Italia si segnalano album di Renato Zero, Eros Ramazzotti, Gianna Nannini e Robbie Williams."}
{"id": "234319", "revid": "1982", "url": "https://it.wikipedia.org/wiki?curid=234319", "title": "Modello fisico", "text": "Con modello fisico si intende, in fisica ma anche in altri settori della conoscenza, una rappresentazione concettuale (spesso una semplificazione che ammette una formalizzazione matematica) del mondo reale o di una sua parte, capace di spiegare un determinato fenomeno.\nIn fisica, o comunque nella scienza in genere, si parla di modelli fisici che descrivono i fenomeni reali. Tali modelli, spesso basati su ipotesi concettuali, si adattano a descriverne campi pi\u00f9 o meno vasti del mondo fisico. Alcuni modelli si adattano pi\u00f9 di altri ad un determinato campo.\nUn \"modello fisico\" \u00e8 una riproduzione fisica, in scala geometrica, di un \"prototipo\", cio\u00e8 di un manufatto, di un sistema, di un dispositivo sul quale eseguire esperimenti, che permette di apportare delle modifiche e delle correzioni, a costi contenuti, al fine di ottimizzare le prestazioni e i risultati."}
{"id": "234325", "revid": "1031944", "url": "https://it.wikipedia.org/wiki?curid=234325", "title": "Carl Zeiss (azienda)", "text": "La Carl Zeiss \u00e8 un'azienda con sede a Oberkochen, in Germania, attiva a livello mondiale in ambito tecnologico per la produzione e commercializzazione di una vasta gamma di prodotti ottici, meccanici ed elettronici: ottica di consumo, microscopia, tecnica medicale, metrologia industriale, tecnica dei semiconduttori, sistemi optoelettronici.\nLa storia.\nL'azienda prende il nome dal suo fondatore, Carl Zeiss, che il 17 novembre 1846 scelse come sede della sua fabbrica di apparecchi ottici di precisione la piccola citt\u00e0 di Jena, nella Turingia.\nGrazie al severo controllo di qualit\u00e0 che Carl Zeiss impose ai suoi prodotti, arrivando personalmente a distruggere i microscopi che non passavano i test, la neonata Zeiss divenne fornitrice ufficiale dell'Universit\u00e0 di Jena e ricevette nel 1861 la medaglia d'oro dell'esposizione industriale della Turingia come \"migliore strumento per la ricerca prodotto in Germania\", assegnato al microscopio \"Stand I\" del 1857. Nel 1866 venne prodotto il millesimo microscopio e il nome Zeiss divenne conosciuto in tutti i circoli scientifici europei.\nErnst Abbe.\nFondamentale fu l'incontro del 1866 con Ernst Abbe, al tempo un giovane professore di matematica presso l'Universit\u00e0 di Jena ed in seguito direttore dell'omonimo osservatorio. Nello stesso anno Abbe divenne il direttore della divisione di ricerca in Zeiss.\nAbbe utilizz\u00f2 un approccio scientifico nello studio dei materiali e dei progetti per gli schemi ottici, basandosi principalmente sul calcolo matematico e sulla fisica, escludendo l'allora consueta progettazione su basi empiriche basata su tentativi ed errori. Importanti furono le innovazioni che Abbe introdusse nel mondo dell'ottica, come la \"condizione di Abbe\" del 1872, che permise l'introduzione di una nuova gamma di obiettivi per microscopi.\nOtto Schott.\nAbbe venne contattato nel 1879 dal giovane Otto Schott, che gli sped\u00ec la formula per un nuovo vetro all'ossido di litio, con caratteristiche di purezza e uniformit\u00e0 uniche a quel tempo. Tra loro si stabil\u00ec una fitta rete epistolare che si concluse con il trasferimento di Schott a Jena e la successiva integrazione nella societ\u00e0 nel 1882.\nNel 1884, Carl Zeiss, Roderich Zeiss (il figlio di Carl), Ernst Abbe ed Otto Schott fondarono la \"Glastechnische Laboratorium Schott &amp; Genossen\" (Laboratorio per le tecnologie del vetro di Schott e soci).\nNumerose furono le innovazioni introdotte nello sviluppo di materiali e delle tecnologie, come il vetro borosilicato e il primo obiettivo con correzione cromatica per tre lunghezze d'onda, chiamato \"apocromatico\" (1886), che conteneva elementi di fluorite. Il vetro apocromatico venne utilizzato dalla Zeiss per produrre una nuova linea di microscopi di qualit\u00e0 superiore.\nAlla morte di Carl Zeiss il 3 dicembre 1888, la societ\u00e0 Zeiss arriv\u00f2 a costruire il microscopio numero 10.000, con 250 operai impiegati nella catena produttiva.\nFondazione Carl Zeiss.\nIl 19 maggio 1889 Ernst Abbe istitu\u00ec la \"Carl Zeiss Stiftung\", (Fondazione Carl Zeiss), il cui statuto punt\u00f2 alla promozione della ricerca scientifica e alla tutela dei diritti del lavoratore. Agli operai vennero garantiti un massimo di otto ore lavorative e condizioni migliori rispetto alla media del periodo. Nel 1891 la Fondazione Zeiss divenne l'unica proprietaria delle imprese Zeiss.\nNel 1900 la Zeiss contava 1.070 operai. Il mercato fu prevalentemente europeo, perch\u00e9 le esportazioni verso l'America furono limitate dai dazi che venivano imposti sulle merci importate nel nuovo continente. Per questo motivo, alcuni prodotti vennero concessi in licenza a fabbriche estere, come la \"Bausch and Lomb\" di Rochester, New York.\nIl 14 gennaio 1905 Ernst Abbe mor\u00ec, lasciando la direzione a Siegfried Czapski.\nFino al 1904, il logo dell'azienda era costituito dalla scritta \"Zeiss\" o \"Carl Zeiss\" in corsivo impressa sul metallo. Dal 24 giugno dello stesso anno, il grafico Erich Kuithan realizz\u00f2 il nuovo marchio che rimase in uso per tutta la prima e seconda guerra mondiale, fino alla riunificazione delle imprese Zeiss nel 1991.\nNel 1926 in seguito alla crisi post bellica della prima guerra mondiale con il trattato di Versailles che mand\u00f2 in fallimento molte e importanti aziende tedesche La Zeiss acquist\u00f2 la \"C.P.GOERZ\", \"Contessa\", \"Nettel\", \"ICA\" ed \"Ernemann\" e fond\u00f2 nel 1926 la Zeiss Ikon.\nLa seconda guerra mondiale.\nNel 1937 la Zeiss aveva contatti commerciali e stabilimenti sparsi in pi\u00f9 di 29 nazioni nel mondo. Dal '33 la Zeiss acquist\u00f2 interesse da parte del regime nazista, che bilanci\u00f2 la produzione verso gli strumenti militari. Produsse con successo binocoli con ottiche grandangolari per uso militare, sistemi ottici resistenti alla pressione per gli U-Boot, binocoli a periscopio per il puntamento dei carri armati.\nInoltre macchine fotografiche Zeiss furono montate sulle V2 per operazioni di telerilevamento delle coste inglesi.\nDurante la seconda guerra mondiale, numerosi furono i bombardamenti contro le fabbriche Zeiss. Jena venne bombardata diverse volte dagli Alleati a partire dal 1944. Stoccarda venne rasa al suolo, anche se la fabbrica della \"Contessa-Nettel\" sub\u00ec pochi danni. Il bombardamento di Dresda, oltre a devastare la citt\u00e0, provoc\u00f2 danni notevoli anche alla sede della Zeiss Ikon. Il 13 aprile 1945 le forze militari americane entrarono a Jena, sorprendendosi di come i bombardamenti non avessero provocato danni importanti. Il planetario principale era in rovina, mentre le fabbriche rimasero operative.\nIl dopoguerra.\nDopo la divisione della Germania in settori, Jena risult\u00f2 essere sotto la gestione della Russia. Gli Statunitensi decisero quindi di spostare rapidamente quanto pi\u00f9 materiale e strumenti possibile nella Germania Ovest, arrivando a trasferire anche 126 tecnici con le loro famiglie, prima della riconsegna ufficiale della citt\u00e0 tre mesi dopo. Dresda, sede della Zeiss Ikon, fu occupata subito dai russi e non pot\u00e9 subire lo stesso trattamento degli stabilimenti di Jena.\nPoche settimane dopo l'occupazione le fabbriche della Contessa-Nettel a Stoccarda, occupata dai francesi, ripresero la produzione di fotocamere \"Ikonta\" e \"Nettar\".\nNella Germania Est, nel 1948 la SMAD (\"Sowjetische Milit\u00e4radministration in Deutschland\", Amministrazione militare sovietica in Germania) inizi\u00f2 lo spostamento della produzione della Contax a Kiev e degli obiettivi a Krasnogorsk, in Russia. Nel 1965 la Carl Zeiss di Jena venne ripristinata come industria ottica e di precisione della RDT.\nA Heidenheim, nel febbraio del 1949, si ricostitu\u00ec la Fondazione Zeiss, la sede operativa fu scelta nella citt\u00e0 di Oberkochen e grazie ai finanziamenti del piano Marshall, furono rapidamente ricostruiti gli edifici adatti alla produzione. La produzione di microscopi venne ripresa nella fabbrica Winkel, a G\u00f6ttingen; le lenti per occhiali a Aalen. Per gli obiettivi fotografici, si utilizz\u00f2 dal marzo 1949 il marchio \"Zeiss Opton\", acronimo di Optische Werke Oberkochen, che comprendeva anche il nuovo laboratorio del vetro Schott, con sede a Magonza.\nNel periodo compreso tra il 1945 al 1951 molti degli obiettivi furono prodotti ancora nello stabilimento di Jena e equipaggiarono le Contax prodotte a Stoccarda. A Kiev intanto era iniziata la produzione delle fotocamere \"Kiev\" e \"Zorki\", equipaggiate con degli obiettivi gemelli dei Contax, chiamati \"Jupiter\".\nLa questione del marchio \"Zeiss\" da apporre ai prodotti gener\u00f2 una procedura legale che termin\u00f2 nel 1971 con l'accordo di Londra che assegn\u00f2 i diritti sul nome all'azienda della Germania Ovest.\nNel 1991 le due societ\u00e0 tornarono ad essere unite dopo 45 anni di separazione. La sede principale rimase a Oberkochen.\nL'attuale Zeiss non tradisce i suoi precedenti, fornendo prodotti di alta qualit\u00e0 spaziando dagli obiettivi per telefoni cellulari (il primo fu il Nokia N90), obiettivi professionali per fotocamere digitali (Sony) a tutta una serie di strumenti ottici specializzati per la ricerca medica e tecnologica.\nL'azienda produce anche ottiche per le fotocamere reflex digitali pieno formato con attacchi Canon EF e Nikon F, ma compatibili anche con le fotocamere analogiche che adottano gli stessi innesti.\nL'attivit\u00e0 di ricerca e sviluppo Zeiss.\nI seguenti sono una parte dei campi di applicazione dell'ottica e della tecnologia di precisione dove la Zeiss ha portato un importante contributo:\nBinocoli.\nGrazie agli studi sul prisma di Porro, nel 1893 Abbe brevett\u00f2 un binocolo a doppio prisma, che accentuava la percezione della profondit\u00e0. La produzione in massa di binocoli Zeiss inizi\u00f2 nel 1894, gi\u00e0 agli inizi del Novecento ne furono realizzati pi\u00f9 di 30.000, agli inizi della prima guerra mondiale la quota era salita a 500.000 e, alla fine della seconda guerra mondiale, furono prodotti ben 2.260.000 binocoli per il mercato civile e militare.\nErano realizzati modelli a partire dal 4x11\u00a0mm al 12x40\u00a0mm, fino ad arrivare a veri giganti come l'80\u00a0mm e il 100\u00a0mm.\nGrazie agli studi condotti sulla percezione della luce in situazioni di scarsa luminosit\u00e0, venne dimostrato che il valore medio della dilatazione massima della pupilla in un adulto \u00e8 di circa 7\u00a0mm. Per questo motivo fu introdotto nel 1910 il modello 7x50\u00a0mm, rimasto sul mercato fino al 1917 con poche modifiche sui materiali utilizzati.\nTelerilevamento.\nLenti, obiettivi e macchine fotografiche Zeiss sono state utilizzate a partire dalla seconda guerra mondiale in poi, prima dal regime nazista e poi dai paesi del Blocco Sovietico. Montate su mongolfiere, dirigibili, aerei e razzi sono state fondamentali per la moderna Aerofotogrammetria\nTeodoliti e Tacheometri.\nCon lo sviluppo di lenti adatte la Carl Zeiss, grazie al dipartimento degli strumenti geodetici fondato da Heinrich Wild, svilupp\u00f2 alcuni dei primi teodoliti e tacheometri. L'immagine risultava invertita, ma la superiorit\u00e0 delle lenti e della correzione cromatica ne fecero lo strumento preferito dai topografi. Durante la seconda guerra mondiale furono utilizzati per l'operazione di celerimensura e fotogrammetria in Francia mirante a correggere le coordinate geografiche dell'Inghilterra (all'epoca ogni paese aveva un proprio sistema di coordinate scollegato dagli altri) e permetterne il bombardamento con le V2.\nTecniche di produzione dei semiconduttori.\nI sistemi Carl Zeiss SMT a radiazione ultravioletta sono usati per la litografia su 'chip' dei circuiti integrati elettronici. Insieme alla ditta ASML e alle sue succursali, Zeiss \u00e8 il fornitore unico dei sistemi di litografia utilizzati per la produzione dei pi\u00f9 recenti integrati a semiconduttore.\nAstronomia.\nIl prestigio del marchio Zeiss si estende anche al campo dell'astronomia. Albert Koenig, entrato in azienda nel 1894, realizza un obiettivo per telescopi costruito con tre elementi acromatici, il \"B-Objektiv\", disponibile con un'apertura compresa tra 60\u00a0mm e 200\u00a0mm.\nAnche se l'astronomia non era inizialmente una campo di profitto per la Fondazione, gli impegni sociali di divulgazione scientifica permisero di continuare lo sviluppo e la produzione di attrezzature astronomiche. Il 21 ottobre 1923 fu installato nel nuovo Museo tedesco a Monaco il primo planetario al mondo, che mediante la proiezione di punti luminosi, rappresentava stelle e pianeti su un soffitto semisferico. Era possibile simulare le stagioni e altri eventi storici. Nel 1930 fu aperto il primo planetario nel Nord America, l'\"Adler\" a Chicago. Grazie a queste rappresentazioni la passione per l'astronomia cattur\u00f2 molti dei visitatori dei planetari.\nObiettivi fotografici.\nLe ricerche di Schott sui vetri ottici vengono utilizzate anche per la produzione di obiettivi per la neonata attivit\u00e0 fotografica. Il Dr. Paul Rudolph realizza nel 1890 lo Zeiss \"Anastigmat\" (poi \"Protar\"), inizialmente di luminosit\u00e0 f/6.3, poi f/4.5. Di tipo asimmetrico, era composto di quattro lenti in due gruppi.\nSei anni dopo (1896), le ricerche di Rudolph portano alla realizzazione di un famoso schema ottico, il \"Planar\". Dotato di sei lenti in quattro gruppi, non presentava un contrasto elevato, ma era praticamente esente da aberrazioni e godeva di una perfetta planarit\u00e0 di campo; la luminosit\u00e0 si attestava su f/3.6. Il successivo obiettivo, l'\"Unar\" (1899), era composto da quattro lenti separate e presentava una luminosit\u00e0 di f/4.5.\nIl nuovo secolo porta alla luce un nuovo schema ottico, dotato di una nitidezza tale da meritare l'appellativo di \"Adlerauge\" (Occhio d'aquila). Si tratta del \"Tessar\", dal greco \"tessara\", \"quattro\", perch\u00e9 costituito da quattro lenti in tre gruppi. Inizialmente di luminosit\u00e0 f/6.3, era il prodotto delle esperienze con i precedenti obiettivi e fu rapidamente adottato dalla nascente industria fotografica per equipaggiare le fotocamere di aziende come la Rollei, la Robot e la Ihagee.\nFra il 1907 e il 1923 nuovi studi sul Tessar portarono alla produzione di un Tessar apocromatico e del \"TeleTessar\", un teleobiettivo basato sullo schema ottico del Tessar, scomponendo la parte frontale dei gruppi ottici. Segu\u00ec il \"Biotar\", ottica ad uso militare di estrema luminosit\u00e0 (f/1.0 e f/0.85).\nPer equipaggiare il neonato sistema Contax, fu realizzato il \"Sonnar\", un sistema ottico sviluppato da Ludwig Bertele, che permise l'adozione di ottiche luminose per il settore della fotografia sportiva e naturalistica. Venne prodotto in diverse focali, dal normale al teleobiettivo, famoso fu il 180\u00a0mm f/2.8, l'\"Olympia Sonnar\", presentato ed utilizzato la prima volta alle Olimpiadi invernali di Garmisch - Partenkirchen (cfr. \"Contaxphotographie\", Dresda, Zeiss Ikon, s.d. (1937), pag. 38).\nCarl Zeiss equipaggia le ottiche dei cellulari Nokia. Come: Nokia N8, Nokia Lumia 1020, Nokia 8 Sirocco e Nokia 9 PureView.\nIl trattamento antiriflessi.\nIl 1\u00ba novembre 1935 la Zeiss, nella figura di Alexander Smakula, brevett\u00f2 un procedimento per il trattamento dei vetri ottici dallo straordinario risultato in termini di trasmissione della luce. Rimasto segreto militare fino al 1939 fu adottato sui binocoli per ridurre le immagini \"fantasma\" e le riflessioni interne. Il primo obiettivo ad adottare il \"trattamento antiriflesso\" denominato \"T\" (\"Transparenz\"), fu il Sonnar f/1.5. L'evoluzione successiva, grazie alla collaborazione con la Pentax, produsse dal 1972 il migliorato \"T*\", poi esteso a gran parte della produzione Zeiss, su cui venne impresso il simbolo T* in rosso. Sugli obiettivi Pentax venne indicato come \"SMC Super Multi Coated\".\nZeiss Ikon: le fotocamere Zeiss.\nNel primo dopoguerra la situazione economica di molte delle industrie tedesche era disastrosa. Ne approfitt\u00f2 la Zeiss, che grazie alla sua consolidata presenza nel mercato e ad un robusto capitale in materiali e conoscenze, pot\u00e9 intraprendere la strada delle acquisizioni.\nLa \"Zeiss Ikon\" venne fondata nel 1926 a Dresda, dalla fusione di quattro dei maggiori produttori di strumenti ottici tedeschi: la Contessa-Nettel di Stoccarda, la Ernemann di Dresda, la Optische Anstalt C. P. Goerz di Berlino, e la Ica di Dresda. Il nome \"Ikon\" \u00e8 la combinazione di \"Ica\" e \"Contessa-Nettel\", somiglia molto anche alla parola greca \"eikon\", \"immagine\". La produzione fu subito intensa e numerosa di modelli e formati. Il catalogo Zeiss Ikon conteneva una cinquantina di modelli con diversi formati pellicola e fotocamere con telemetro.\n35mm.\nNel 1932 il lancio della fotocamera a telemetro \"Contax\" (brevetto di Heinz Kueppenbender) segna l'ingresso della Zeiss Ikon nel mondo della fotografia formato 35\u00a0mm, mercato in rapida ascesa introdotto nel 1925 dalla \"Ernst Leitz\", con la fotocamera \"Leica\".\nNella separazione della Zeiss in due entit\u00e0, la Zeiss di Stoccarda nella Germania Ovest e la Zeiss di Jena nella Germania Est, il marchio Zeiss Ikon fu assegnato alla sede di Stoccarda che riprese la produzione nei nuovi stabilimenti. La produzione riprese con la Ikonta 35 ed \u00e8 la prima fotocamera prodotta nel dopoguerra su progetto di Hubert Nerwin. Una macchina a soffietto semplice ma robusta che metteva d'accordo qualit\u00e0 ed economicit\u00e0 produttiva.\nEra di forma trapezoidale esteticamente sobria ma elegante con un piccolo mirino (a dire il vero un po' scomodo) e le manopole di avvolgimento e riavvolgimento posta sulla base della fotocamera. Si ispirava un po' alle \u201cfolding\u201d 35\u00a0mm prebelliche (Supernettel ecc.) con un'estetica meno \u201cgotica\u201d e pi\u00f9 funzionale. Nonostante la mancanza di progetti e strutture del vecchio sistema Contax, la Zeiss di Stoccarda riusc\u00ec a realizzare e presentare al Photokina del 1950 la nuova \"Contax IIa\", con la possibilit\u00e0 di montare gli obiettivi prodotti prima della separazione e gli attuali della Zeiss di Jena. Al Photokina del 1958 fu presentata la \"Contarex\", una fotocamera SLR per uso professionale con otturatore a tendina, che venne equipaggiata con il meglio degli obiettivi Zeiss, tra cui un Tessar 50\u00a0mm f/2.8, un Planar 55\u00a0mm f/1.4, un Planar 50\u00a0mm f/2, un Sonnar 85\u00a0mm f/2, un Triotar 85\u00a0mm f/4 ed un Sonnar 135\u00a0mm f/4, a cui seguirono negli anni sessanta un Olympia Sonnar 135\u00a0mm f/2.8, un Olympia Sonnar 180\u00a0mm f/2.8 e un Tele-Tessar 400\u00a0mm f/5.6, oltre a due superteleobiettivi catadiottrici (composti da specchi e lenti), il Mirotar 500\u00a0mm f/4.5 e il Mirotar 1000\u00a0mm f/5.6. I grandangolari includevano un Biogon 21\u00a0mm f/4.5 (utilizzabile soltanto con lo specchietto reflex nel corpo macchina sollevato, mentre l'inquadratura veniva effettuata attraverso un mirino esterno montato sulla slitta porta-accessori, e la messa a fuoco a stima) e vari Distagon nelle versioni 18mm f/4, 25\u00a0mm f/2.8, 35\u00a0mm f/2 e 35\u00a0mm f/4. Virt\u00f9 rarissima per un sistema fotografico di quel tempo, c'erano anche 2 costosissimi zoom: un Vario-Sonnar 40\u2013120\u00a0mm f/2.8 e un Vario-Sonnar 85\u2013250\u00a0mm f/4.\nLa Zeiss rimasta nella Germania Orientale present\u00f2 nel 1949 alla Fiera di Lipsia una macchina fotografica reflex con innesto a filettatura metrica ISO M42. La macchina era la Contax S, s come \"spiegel\" (specchio in tedesco) ed entr\u00f2 in produzione l'anno successivo. Fu prodotta in circa 150.000 esemplari e in vari modelli. Nel conflitto di attribuzione del nome la Zeiss dell'Est fu obbligata a vendere sui mercati occidentali le Contax S con il nome Pentacon. Nel 1962 circa cess\u00f2 la produzione della macchina.\nNei media.\nFu\u00dfballclub Carl Zeiss Jena.\nDal 1903 esiste una societ\u00e0 sportiva calcistica della citt\u00e0 di Jena, il Fu\u00dfballclub Carl Zeiss Jena.\nCritiche.\nNel giugno 2010 il Bundeskartellamt si \u00e8 espresso contro alcuni costruttori di occhiali consociati nella Zentralverband der Augenoptiker (ZVA) multandoli con 115 milioni di Euro. Nel gruppo Carl Zeiss \u00e8 stata citata la \"Carl Zeiss Vision GmbH\"."}
{"id": "234326", "revid": "110157", "url": "https://it.wikipedia.org/wiki?curid=234326", "title": "Carocci Editore", "text": "Carocci Editore \u00e8 una casa editrice italiana fondata nel 1980 da Giovanni Carocci (1932-2018), figlio del deputato Alberto Carocci, fondatore delle riviste \"Solaria\" e \"Nuovi Argomenti\", e Tristano Codignola, a Roma con il nome di La Nuova Italia Scientifica, costola universitaria della storica casa editrice La Nuova Italia.\nStoria.\nAssume il nome di Carocci Editore nel 1998. Figura attualmente tra le principali case editrici di libri universitari. Il suo catalogo, che annovera all'incirca titoli, offre, accanto a libri per l'universit\u00e0 e per le professioni, volumi di saggistica rivolti al lettore generale: filosofia, studi storici, archeologici, filologici, letterari, linguistici, religiosi, psicologici, sociologici.\nTra i suoi autori si ricordano: Alberto Abruzzese, Sabino Acquaviva, Erich Auerbach, Norberto Bobbio, Piero Boitani, Paolo Crepet, Franco Ferrarotti, Domenico Fisichella, Riccardo Francovich, Emilio Gentile, Marcello Gigante, Antonio La Penna, Agostino Lombardo, Pier Vincenzo Mengaldo, Claude Moss\u00e9, Ezio Raimondi, Federico Rampini, Giuseppe Ricuperati, Stefano Rodot\u00e0, Edoardo Sanguineti, Luca Serianni, Alberto Varvaro, Mario Verdone, Gustavo Zagrebelsky.\nDal 2009 la Societ\u00e0 editrice il Mulino controlla il 60% delle azioni di Carocci Editore."}
{"id": "234330", "revid": "1305772", "url": "https://it.wikipedia.org/wiki?curid=234330", "title": "Carl Zeiss", "text": ""}
{"id": "234333", "revid": "1305772", "url": "https://it.wikipedia.org/wiki?curid=234333", "title": "Zeiss", "text": "Zeiss \u00e8 un nome di famiglia tedesco."}
{"id": "234335", "revid": "268377", "url": "https://it.wikipedia.org/wiki?curid=234335", "title": "Indirizzi I/O", "text": "Un indirizzo I/O \u00e8, in ambito informatico, un indirizzo di memoria dedicato alla comunicazione tra il microprocessore e una periferica. \nL'uso di intervalli di indirizzi dedicati alla comunicazione con le periferiche semplifica la comunicazione stessa, che pu\u00f2 avvenire tramite le normali istruzioni di lettura e scrittura in memoria, anzich\u00e9 richiedere operazioni specifiche, che inoltre complicherebbero la struttura del processore. Allo stesso tempo, riservare una porzione dello spazio degli indirizzi alla comunicazione con le periferiche riduce gli indirizzi di memoria utilizzabili dalle applicazioni per la memorizzazione dei dati, ma questo problema \u00e8 diventato sempre meno grave con l'evoluzione da sistemi a 8 e 16 bit verso i 32 e 64 bit."}
{"id": "234336", "revid": "599013", "url": "https://it.wikipedia.org/wiki?curid=234336", "title": "Ogni cosa \u00e8 illuminata", "text": "Il titolo \"Ogni cosa \u00e8 illuminata (Everything Is Illuminated)\" pu\u00f2 riferirsi a due opere:"}
{"id": "234338", "revid": "2225", "url": "https://it.wikipedia.org/wiki?curid=234338", "title": "Ogni Cosa \u00e8 Illuminata", "text": ""}
{"id": "234346", "revid": "198277", "url": "https://it.wikipedia.org/wiki?curid=234346", "title": "Cesare Maldini", "text": "Padre di Paolo e nonno di Daniel, da giocatore fu una \"bandiera\" del , club con il quale disput\u00f2 pi\u00f9 di 400 incontri; a lungo capitano del club milanese, indoss\u00f2 la fascia anche in nazionale, con cui totalizz\u00f2 14 presenze e prese parte al .\nDa allenatore guid\u00f2 sia l', con la quale vinse tre campionati d'Europa consecutivi (1992, 1994, 1996), sia la nazionale maggiore, che condusse al ; fu inoltre il vice di Enzo Bearzot in occasione del vittorioso .\nBiografia.\nNato nel rione di Servola a Trieste da genitori di origini slovene, il 26 giugno 1962 spos\u00f2 Marialuisa (1935-2016): la coppia ebbe sei figli (dapprima tre femmine e poi tre maschi) tra cui Paolo, il quale seguir\u00e0 con successo le orme paterne nel mondo del calcio. Sul finire degli anni 1990, Maldini divenne noto alle nuove generazioni anche grazie all'imitazione che ne propose l'amico Teo Teocoli.\nMor\u00ec la notte tra il 2 e il 3 aprile 2016 nella sua casa di Milano, all'et\u00e0 di 84 anni; il giorno stesso, in suo ricordo, venne osservato un minuto di silenzio su tutti i campi della Serie A, mentre il Milan gioc\u00f2 con il lutto al braccio la trasferta di Bergamo contro l'Atalanta.\nIl 27 maggio seguente, un parco nei pressi dello stadio Giuseppe Meazza di Milano \u00e8 stato intitolato congiuntamente alla memoria di Cesare Maldini e Giacinto Facchetti. Nel settembre dello stesso anno, la municipalit\u00e0 milanese ha deciso che il suo nome venga iscritto nel Famedio di Milano, all'interno del Cimitero Monumentale.\nCaratteristiche tecniche.\nGiocatore.\nProtagonista di una parabola che sarebbe stata replicata anni dopo dal figlio Paolo, Cesare Maldini sal\u00ec alla ribalta come terzino, impiegato indifferentemente sia sulla fascia sinistra sia su quella destra, per poi andare a ricoprire stabilmente negli anni conclusivi il ruolo di libero: \u00abe giocar da libero mi ha allungato la carriera\u00bb. Calciatore che aveva nella duttilit\u00e0 uno dei suoi punti di forza, ben si disimpegn\u00f2 quando schierato da centromediano in un sistema di gioco \"metodista\", o ancora come stopper, in questo caso penultimo baluardo della squadra davanti al solo portiere.\nConsiderato uno dei migliori difensori italiani della sua generazione, fu descritto dai giornali dell'epoca come un atleta dall'ottimo fisico, abile di testa, con un buon tocco di palla \u2014 \u00abla sua tecnica \u00e8 sopraffina, preferisce il fioretto alla clava\u00bb seppur, per sua stessa ammissione, a volte \u00abmi scappava la randellata\u00bb \u2014 nonch\u00e9 abile a leggere i tempi dell'azione: \u00abio m'inserivo, dialogavo anche stretto, non avevo paura di passare la met\u00e0 campo\u00bb. Personalit\u00e0 molto carismatica, fin dalla giovane et\u00e0 emerse come \"leader\" dello spogliatoio \u2014 Nereo Rocco soleva uscirsene con un \u00ab\"parl\u00e9 col mio capitano\"\u00bb quando voleva chiudere una discussione \u2014, tanto che tecnici e compagni di squadra fecero sovente affidamento a lui come allenatore in campo; fu esemplare quanto avvenne nella finale della Coppa dei Campioni 1962-1963, in cui a gara in corso si assunse la responsabilit\u00e0 di cambiare marcatore al fuoriclasse del , Eus\u00e9bio, decisione che ribalt\u00f2 le sorti della gara in favore dell\"undici\" milanista.\nTra le sue pecche, talvolta eccedeva in sicurezza e leziosit\u00e0, incappando in amnesie difensive che fecero nascere nel gergo calcistico del tempo il neologismo di \"maldinate\".\nAllenatore.\nTatticamente, allenando l'Italia, Maldini punt\u00f2 sull'utilizzo della marcatura a uomo e del libero, anche se a volte prov\u00f2 la difesa a quattro in linea. In avanti era solito impiegare due punte tra loro complementari, affiancando a un centravanti di peso un \"partner\" tecnico e rapido; si affidava al \u00abtridente\u00bb solo in rare occasioni.\nCarriera.\nGiocatore.\nClub.\nGli inizi, Triestina.\nInizi\u00f2 a giocare a calcio da bambino nel ricreatorio del rione di Servola. Qui, all'et\u00e0 di tredici anni, impression\u00f2 favorevolmente il massaggiatore della il quale lo fece provinare presso la societ\u00e0 alabardata, dove all'interno della stessa comp\u00ec poi tutta la trafila delle formazioni giovanili, superando in questi anni anche l'ostacolo fisico di una pleurite che rischiava di precludergli la futura carriera calcistica.\nNei primi anni 1950 ebbe modo di conoscere per la prima volta Nereo Rocco, destinato a diventare una figura ricorrente della carriera e ancor pi\u00f9 della vita di Maldini. Proprio il \"par\u00f2n\" decise in questi anni di aggregarlo stabilmente alla prima squadra, seppur l'esordio da professionista avvenne poi agli ordini di Mario Perazzolo il 24 maggio 1953, all'et\u00e0 di ventuno anni, per la sfida di Serie A sul campo del (0-0). La stagione dopo divenne titolare e, nonostante la giovane et\u00e0, eletto capitano della formazione giuliana tornata dopo tre anni nelle mani di Rocco.\nMilan e ultimi anni.\nMessosi definitivamente in luce nell'annata 1953-1954, nell'estate seguente l'allenatore B\u00e9la Guttmann ne avall\u00f2 l'acquisto da parte del \u2014 \u00abquesto ragazzo \u00e8 da Milan e nel Milan giocher\u00e0\u00bb \u2014, club in cui Maldini milit\u00f2 per le successive dodici stagioni. Approdato in rossonero inizialmente come riserva di elementi quali Bergamaschi, Silvestri, Tognon e Zagatti, proprio approfittando di un doppio infortunio occorso a Tognon e Pedroni ebbe modo di esordire in una sfida interna all'Arena Civica contro il , rimanendo da allora stabilmente nell'undici titolare.\nImpiegato dal tecnico magiaro come centromediano, in seguito alla fine degli anni 1950, sotto la guida di Gipo Viani, speriment\u00f2 brevemente la difesa a zona giocando in linea con un giovane Salvadore \u2014 con il quale ben presto emerse un dualismo al centro della difesa meneghina, dato che \u00abi due si somigliavano parecchio, come stile e modo di giocare\u00bb, e che alla fine vide il pi\u00f9 esperto Maldini prevalere \u2014, mentre all'inizio del decennio seguente puntell\u00f2 una retroguardia che lo vide stavolta giostrare da libero tra David e Trebbi.\nIl 1961 fu un anno importante dal punto di vista professionale e umano, in quanto da una parte ottenne la fascia di capitano del sodalizio rossonero, e dall'altra ritrov\u00f2 come allenatore il suo \u00abpadre putativo\u00bb, Nereo Rocco; proprio Maldini, divenuto nel frattempo una delle voci pi\u00f9 autorevoli dello spogliatoio milanista, risult\u00f2 decisivo nel convincere uno sfiduciato \"par\u00f2n\" a proseguire l'avventura meneghina dopo i difficili primi mesi, facendo cos\u00ec le fortune dei due triestini nonch\u00e9 della squadra lombarda.\nNegli anni a Milano il difensore mise in bacheca quattro scudetti, una Coppa Latina e, soprattutto, la Coppa dei Campioni alzata il 22 maggio 1963 a Wembley, dopo aver battuto in finale il di Eus\u00e9bio: si tratt\u00f2 di un successo storico, il primo dei rossoneri \u2014 nonch\u00e9 di un club italiano \u2014 nella manifestazione, che ruppe la fin l\u00ec egemonia iberica nell'albo d'oro della coppa. Lasci\u00f2 il Milan dopo aver disputato nelle sue file 347 partite e segnato 3 gol, sicch\u00e9 nella sua ultima stagione agonistica, 1966-1967, and\u00f2 a difendere i colori del , ancora agli ordini di Rocco.\nNazionale.\nDisput\u00f2 14 partite nella nazionale italiana, con cui esord\u00ec il 6 gennaio 1960 nella sfida di Coppa Internazionale contro la (3-0). Prese poi parte al in Cile, scendendo in campo in due occasioni. Fu inoltre capitano della rappresentativa italiana nel biennio 1962-1963, non ottenendo tuttavia risultati di rilievo in maglia azzurra anche per via dello scadimento tecnico del calcio italiano che perdur\u00f2 dal secondo dopoguerra fino ai primi anni 1960.\nAllenatore.\nGli inizi, Milan.\nAl termine dell'attivit\u00e0 agonistica, inizialmente Maldini rimase in seno al lavorando dal 1967 come assistente di Nereo Rocco \u2014 il quale lo prese sotto la sua ala protettiva assieme a Gigi Radice e Giovanni Trapattoni, gli \u00aballievi\u00bb che pi\u00f9 vedeva come suoi eredi in panchina \u2014, per poi intraprendere dal 1971 la carriera di allenatore. In tale anno divenne il vice del \"par\u00f2n\" in rossonero, subentrando poi l'anno dopo da tecnico in prima, affiancando Rocco passato nel frattempo al ruolo di direttore tecnico.\nNella stagione 1972-1973 conquist\u00f2 un \"double\" continentale vincendo Coppa Italia e Coppa delle Coppe, superando in finale, rispettivamente, e , ma incapp\u00f2 suo malgrado anche nella \"Fatal \", ovvero l'inaspettata sconfitta sul campo degli scaligeri che, all'ultimo turno, cost\u00f2 al Milan il possibile scudetto della stella: un passo falso rimasto nella storia del calcio italiano e che, a posteriori, fin\u00ec per precludergli un prosieguo di carriera ad alti livelli sulle panchine delle squadre di club. Dopo tre annate a Milano, nella seconda met\u00e0 degli anni 1970 pass\u00f2 infatti con alterni risultati alla guida di \"provinciali\" quali , e infine ; formazione, quest'ultima, che Maldini riport\u00f2 nel 1979 in Serie B dopo un vittorioso spareggio-promozione contro la \"sua\" Triestina, contribuendo inoltre in Emilia alla crescita di un giovane Carlo Ancelotti.\nNazionale e ultimi anni.\nIntrapresa la carriera federale, nel 1980 venne scelto dal presidente della Federcalcio Federico Sordillo come allenatore in seconda del commissario tecnico dell'Italia, Enzo Bearzot, prendendo il posto del concittadino Memo Trevisan; mantenne tale incarico fino al 19 giugno 1986, partecipando in questa veste alla vittoria azzurra nel in Spagna.\nPer il successivo decennio assunse quindi l'incarico di CT dell', con cui negli anni 1990 si laure\u00f2 per tre edizioni consecutive campione europeo. Nel dicembre del 1996 venne promosso alla guida della rappresentativa maggiore in vista del , sostituendo Arrigo Sacchi e ritrovandosi nella pi\u00f9 unica che rara situazione di allenare una nazionale capitanata dal figlio Paolo. Rispetto alla gestione precedente, introdusse una marcatura a uomo imperniata sulla figura del libero e reintegr\u00f2 giocatori su cui Sacchi aveva smesso di puntare, quali Roberto Baggio e Gianluca Pagliuca, o da tempo lontani dal giro azzurro, come Giuseppe Bergomi; fece inoltre debuttare le future stelle Gianluigi Buffon, Fabio Cannavaro, Filippo Inzaghi e Christian Vieri, gi\u00e0 membri della sua Under-21. Lasci\u00f2 l'incarico nel luglio 1998, dopo l'eliminazione sub\u00ecta ai quarti di finale del campionato del mondo, ai tiri di rigore, a opera della padrona di casa e futura vincitrice del torneo.\nIl 2 febbraio 1999 assunse il ruolo di capo e coordinatore degli osservatori del Milan. Il 14 marzo 2001 and\u00f2 a sedere temporaneamente sulla panchina della prima squadra rossonera come direttore tecnico, affiancando l'allenatore Mauro Tassotti in sostituzione dell'esonerato Alberto Zaccheroni: durante i soli tre mesi della loro gestione, di rilevanza fu la storica vittoria 6-0 nel derby di Milano dell'11 maggio. Il 17 giugno, alla fine di un campionato concluso al sesto posto, ritorn\u00f2 inizialmente al suo ruolo dirigenziale, sostituito da Fatih Terim; tuttavia il 19 giugno gli venne assegnato l'incarico di consigliere tecnico dell'allenatore turco.\nIl 27 dicembre 2001 divent\u00f2 commissario tecnico del in vista del in Corea del Sud e Giappone. Riusc\u00ec a qualificare la nazionale sudamericana per la fase finale della rassegna iridata, divenendo il pi\u00f9 vecchio allenatore del torneo all'et\u00e0 di settanta anni (record poi battuto di un anno, nel 2010, da Otto Rehhagel): si dimise il 15 giugno 2002, dopo l'eliminazione agli ottavi di finale contro i futuri finalisti della .\nDopo il ritiro.\nNel 2012 ricopr\u00ec il ruolo di opinionista sportivo per BeIN Sports assieme ad Alessandro Altobelli."}
{"id": "234351", "revid": "729019", "url": "https://it.wikipedia.org/wiki?curid=234351", "title": "Marc Girardelli", "text": "Tra i pi\u00f9 forti e completi sciatori di tutti i tempi e uno dei migliori polivalenti nella storia dello sci alpino, nel suo ricco palmar\u00e8s vanta tra l'altro cinque Coppe del Mondo generali (primato che in campo maschile \u00e8 stato superato solo dall'austriaco Marcel Hirscher con il sesto titolo conseguito nel 2017), con 46 gare vinte, sei Coppe di specialit\u00e0 e varie medaglie olimpiche e mondiali, con quattro ori iridati (nella combinata a Crans-Montana 1987, Vail 1989 e Sierra Nevada 1996 e nello slalom speciale a Saalbach 1991).\nNon solo fa parte del ristretto novero di atleti capaci di vincere almeno una gara di Coppa del Mondo in ognuna delle specialit\u00e0 previste durante la loro carriera agonistica, ma vanta anche il primato di essere stato il primo sciatore a riuscire nell'impresa in una stessa stagione (1988-1989) dopo l'introduzione del supergigante.\nBiografia.\nNato a Lustenau in una famiglia di origini italiane (il nonno crebbe in Valsugana) e cresciuto sciisticamente nella vicina Schruns, Girardelli inizi\u00f2 a sciare all'et\u00e0 di cinque anni e partecip\u00f2 alle prime gare a sette.\nStagioni 1975-1979.\nNel 1975 vinse le gare di slalom gigante e slalom speciale nella categoria ragazzi del Trofeo Topolino, competizione riservata alle giovani promesse dello sci, mentre due anni pi\u00f9 tardi ottenne un successo nello stesso Trofeo nella categoria allievi, tra i pali stretti.\nMembro delle selezioni nazionali austriache fino al 1976, le abbandon\u00f2 a seguito del rifiuto opposto dalla \u00d6SV alla richiesta del padre Helmut di allenarlo personalmente. Dal 1977 Girardelli gareggi\u00f2 pertanto per il Lussemburgo, pur senza inizialmente acquisire la cittadinanza del granducato.\nStagioni 1980-1984.\nGirardelli fece pertanto il suo esordio in Coppa del Mondo sotto i colori del Lussemburgo nel 1980 e realizz\u00f2 il suo primo risultato di rilievo il 26 febbraio di quell'anno a Waterville Valley, negli Stati Uniti, piazzandosi 13\u00ba in slalom gigante. Diciassettenne, nel 1980-1981 inizi\u00f2 a fare progressi significativi, ottenendo il suo primo podio in Coppa del Mondo il 25 gennaio a Wengen, in Svizzera, in slalom speciale; da quel momento fu un regolare pretendente al podio in slalom gigante e in slalom speciale.\nNella stagione 1982-1983 ottenne in Svezia la sua prima vittoria in Coppa, il 27 febbraio a G\u00e4llivare in slalom speciale, ma poco dopo arriv\u00f2 anche il primo grave infortunio, quando si ruppe i legamenti del ginocchio sinistro. Nonostante ci\u00f2 vinse cinque slalom nel 1983-1984, si piazz\u00f2 al terzo posto nella classifica generale della Coppa del Mondo e conquist\u00f2 la sua prima Coppa del Mondo di slalom speciale. A causa del suo doppio passaporto non pot\u00e9 invece partecipare n\u00e9 ai Mondiali di Schladming 1982, n\u00e9 ai XIV Giochi olimpici invernali di .\nStagioni 1985-1988.\nNel 1985 rinunci\u00f2 alla cittadinanza austriaca e pot\u00e9 cos\u00ec partecipare ai Mondiali di Bormio, dove vinse la medaglia d'argento nello slalom speciale e quella di bronzo nello slalom gigante. In quella stagione in Coppa del Mondo Girardelli vinse la sua prima coppa di cristallo generale, grazie anche a undici successi in diverse specialit\u00e0, l'unica Coppa del Mondo di slalom gigante della sua carriera e la seconda Coppa di slalom speciale.\nOttenne la seconda coppa di cristallo nel 1985-1986, mentre la stagione successiva fu caratterizzata, oltre che dal secondo posto finale in Coppa del Mondo, dalle medaglie iridate ai Mondiali di Crans-Montana 1987: in quell'occasione Girardelli vinse l'oro nella combinata e due argenti, nel supergigante e nello slalom gigante, mentre nella discesa libera fu 7\u00ba e nello slalom speciale 4\u00ba. Esord\u00ec ai Giochi olimpici invernali a , classificandosi 9\u00ba nella discesa libera, 20\u00ba nello slalom gigante e non completando il supergigante.\nStagioni 1989-1991.\nNel 1988-1989 torn\u00f2 al successo nella classifica generale di Coppa del Mondo; in quella stagione sal\u00ec sul gradino pi\u00f9 alto del podio in ogni specialit\u00e0 (dopo di lui nessuno riusc\u00ec a ripetere l'impresa fino a Bode Miller 2004-2005, anche se a differenza dello statunitense Girardelli vinse anche in combinata). L'ottimo stato di forma permise a Girardelli di vincere, tra il 13 e il 21 gennaio 1989, sulla Streif di Kitzb\u00fchel in discesa libera, sulla Chuenisb\u00e4rgli di Adelboden in slalom gigante e due discese consecutive sull'impegnativo tracciato della Lauberhorn a Wengen. Anche grazie a questi risultati conquist\u00f2 la sua prima Coppa del Mondo di discesa libera. Nello stesso anno si disputarono anche i Mondiali di Vail 1989, cui lo sciatore increment\u00f2 il palmar\u00e8s vincendo l'oro nella combinata e il bronzo nello slalom speciale; si classific\u00f2 inoltre 14\u00ba nel supergigante e 4\u00ba nello slalom gigante.\nDopo un altro grave incidente a Sestriere nel 1990, nel quale rischi\u00f2 di diventare paraplegico, recuper\u00f2 e giunse primo in classifica generale di Coppa del Mondo nel 1990-1991. Anche in quell'annata fu capace di concludere al vertice nella classifica di slalom speciale e di vincere una medaglia ai Mondiali di Saalbach-Hinterglemm 1991, l'oro nello slalom speciale; in quella rassegna iridata fu inoltre 9\u00ba nella discesa libera e 5\u00ba nello slalom gigante.\nStagioni 1992-1994.\nSe la Coppa del Mondo del 1992 non fu particolarmente ricca di soddisfazioni (fu 3\u00ba in classifica generale), l'atleta lussemburghese in quell'anno vinse le uniche medaglie olimpiche di carriera, i due argenti nel supergigante e nello slalom gigante ad , dove invece non complet\u00f2 la discesa libera, lo slalom speciale e la combinata.\nNel 1993 arrivarono il quinto e ultimo successo nella classifica generale di Coppa del Mondo e due ulteriori medaglie ai Mondiali, disputati quell'anno a Morioka: l'argento nello slalom speciale e il bronzo nella combinata. In quella rassegna iridata fu anche 7\u00ba nello slalom gigante. L'anno seguente ottenne l'ultima Coppa di specialit\u00e0, in discesa libera, e partecip\u00f2 ai XVII Giochi olimpici invernali di - gli ultimi della sua carriera -, classificandosi 5\u00ba nella discesa libera, 4\u00ba nel supergigante, 9\u00ba nella combinata e non completando lo slalom gigante e lo slalom speciale.\nStagioni 1995-1997.\nNonostante fosse ormai a fine carriera, Girardelli riusc\u00ec ancora a conquistare un oro mondiale nella combinata a Sierra Nevada 1996, dove fu anche 18\u00ba sia nella discesa libera sia nel supergigante e non termin\u00f2 slalom gigante e slalom speciale. In precedenza, il 21 gennaio a Veysonnaz, aveva colto in combinata la sua ultima vittoria, nonch\u00e9 ultimo podio, in Coppa del Mondo.\nNel dicembre dello stesso anno abbandon\u00f2 l'attivit\u00e0 agonistica, potendo vantare, fra l'altro, 46 vittorie e 100 podi complessivi; la sua ultima gara fu la discesa libera di Coppa del Mondo disputata sulla Saslong della Val Gardena il 20 dicembre, chiusa al 57\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata"}
{"id": "234352", "revid": "84233", "url": "https://it.wikipedia.org/wiki?curid=234352", "title": "Odi profanum vulgus", "text": ""}
{"id": "234354", "revid": "465169", "url": "https://it.wikipedia.org/wiki?curid=234354", "title": "O felix culpa", "text": "La locuzione latina O felix culpa, tradotta letteralmente, significa \"o colpa felice\".\nLa frase, derivata da un'omelia di sant'Agostino, \u00e8 tratta dalla liturgia della Chiesa, e precisamente dall'\"Exsultet\" o preconio pasquale, che viene a tutt'oggi cantato il Sabato santo per la benedizione del cero pasquale. La Chiesa arriva a definire \"beata\" la colpa di Adamo, perch\u00e9 essa port\u00f2 agli uomini Ges\u00f9 Redentore:\nIl catechismo cattolico riporta la frase nell'ambito di una citazione di san Tommaso d'Aquino: \nL'esclamazione si applica a quegli sbagli che diventano fonte di qualche beneficio, come in ogni caso positivo d'eterogenesi dei fini. "}
{"id": "234355", "revid": "396099", "url": "https://it.wikipedia.org/wiki?curid=234355", "title": "Ernesto Ferrero", "text": "Biografia.\nDagli anni sessanta agli anni ottanta ha lavorato presso Einaudi, iniziando nel 1963 come responsabile ufficio stampa, diventando poi direttore letterario e infine, dal 1984 al 1989, direttore editoriale; \u00e8 stato poi segretario generale della Bollati Boringhieri, direttore editoriale in Garzanti e direttore letterario presso Arnoldo Mondadori Editore. Dal 1998 \u00e8 direttore del Salone internazionale del libro di Torino.\nSi \u00e8 occupato di linguistica, di critica letteraria, storia. Nel 1972 ha pubblicato \"I gerghi della mala dal '400 a oggi\" (Oscar Mondadori, Premio Viareggio Opera prima), poi ampliato nel \"Dizionario storico dei gerghi italiani\" (Arnoldo Mondadori Editore, 1991).\nCome critico, si \u00e8 occupato di Gadda (Mursia, 1972), Calvino (Mondadori, 1995) e Primo Levi (Einaudi, 1997 e 2007). Ha inoltre curato per Einaudi il \"Dialogo tra Primo Levi e Tullio Regge\" (1984). Ha scritto anche una biografia di Gilles de Rais, il famoso Barbabl\u00f9 del Medioevo francese (Mondadori 1975; nuova ed. riveduta e accresciuta, Piemme, 1998, ora nei Tascabili Einaudi).\nCome narratore, ha esordito nel 1980 con il romanzo \"Cervo Bianco\" (Mondadori), basato sulla storia vera di un falso capo indiano che incanta gli italiani nel 1924; poi riedito in una nuova stesura e con un diverso titolo, \"L'anno dell'Indiano\" Einaudi 2001. Nel 2000 ha vinto il Premio Strega con il romanzo \"N.\", che ricostruisce i trecento giorni dell'esilio elbano di Napoleone attraverso gli occhi del suo bibliotecario. \"N.\" \u00e8 stato tradotto in Francia, Grecia, Paesi Bassi, Portogallo, Spagna, Polonia, Lettonia, ed ha ispirato il film \"N (Io e Napoleone)\" (2006) di Paolo Virz\u00ec.\nNel 2019 ha pubblicato per Einaudi \"Francesco e il Sultano\", sulla figura del \"poverello\" di Assisi nel suo viaggio a Damietta per convertire il Sultano d'Egitto, con cui ha vinto per la Narrativa il \"Premio per la Cultura Mediterranea - Fondazione Carical\" a Cosenza nel 2020.\nIn seguito ha scritto un breve saggio sul metodo di Napoleone organizzatore e manager (\"Lezioni napoleoniche\", Mondadori 2002, Premio Isola d'Elba, Premio Nazionale Rhegium Julii; e il monologo teatrale \"Elisa\", incentrato sulla sorella dell'Imperatore, principessa di Lucca e granduchessa di Toscana (Sellerio Editore, 2002).\nNel libro di memorie \"I migliori anni della nostra vita\" (Feltrinelli, 2005), ha rievocato la vita quotidiana della casa editrice Einaudi dal 1963 al 1975, anno della morte di Pier Paolo Pasolini. Il libro ha conseguito il Premio Comisso sezione Biografia.\nIl romanzo \"Disegnare il vento. L'ultimo viaggio di Capitan Salgari\" (Einaudi, 2011, Premio Selezione Campiello), \u00e8 una ricostruzione basata su documenti storici, con alcuni inserti di fantasia, degli ultimi giorni di vita dello scrittore Emilio Salgari. Il suo libro pi\u00f9 recente \u00e8 il racconto lungo \"Storia di Quirina, di una talpa e di un orto di montagna\", un apologo illustrato da Paola Mastrocola (Einaudi 2014).\n\u00c8 stato traduttore di C\u00e9line (\"Viaggio al termine della notte\", \"Casse-pipe\") di Flaubert (\"Bouvard e P\u00e9cuchet\") e di Perec (\"Il condottiero\"). \u00c8 collaboratore dei quotidiani \"La Stampa\", \"Il Sole 24 Ore\" e dei programmi culturali della RAI."}
{"id": "234356", "revid": "287204", "url": "https://it.wikipedia.org/wiki?curid=234356", "title": "Penelope (Piccinni)", "text": ""}
{"id": "234358", "revid": "765341", "url": "https://it.wikipedia.org/wiki?curid=234358", "title": "Oleum et operam perdidi", "text": "La locuzione latina Oleum et operam perdidi, tradotta letteralmente, significa \"ci ho rimesso l'olio e la fatica\". (Plauto, Poenulus, a. I)\nSi dice di lavori lunghi e faticosi che non ottengono il risultato sperato, che ci lasciano cio\u00e8 a mani vuote col danno e le beffe. "}
{"id": "234359", "revid": "125794284", "url": "https://it.wikipedia.org/wiki?curid=234359", "title": "Massimo Ambrosini", "text": "Cresciuto nel settore giovanile del , nella carriera da calciatore leg\u00f2 il suo nome al Milan, squadra in cui milit\u00f2 diciassette stagioni a cavallo degli anni novanta e duemiladieci, diventandone capitano dopo l'addio di Paolo Maldini nel 2009. In rossonero ha vinto i titoli di campione d'Europa nel 2003 e nel 2007, il campionato del mondo per club nel 2007 e quattro campionati di Serie A. Con la Nazionale italiana \u00e8 stato vicecampione d'Europa nel 2000.\nCaratteristiche tecniche.\nAmbrosini ricopriva il ruolo di mediano. Dotato di un fisico atletico, \u00e8 stato un giocatore grintoso, generoso, tatticamente duttile e intelligente, con un gran senso della posizione. Spesso, soprattutto sui calci piazzati, si inseriva in area avversaria per sfruttare la sua abilit\u00e0 nello stacco e nel colpo di testa, grazie alla quale \u00e8 stato impiegato occasionalmente da Carlo Ancelotti come attaccante.\nCarriera.\nClub.\nEsordi nel Cesena.\nAmbrosini muove i primi passi tra le fila dell'Adriatico Pesaro, una scuola calcio della sua citt\u00e0, per poi entrare successivamente nel settore giovanile del , per cui gioca dal 1992 al 1994.\nNella stagione 1994-1995, a 17 anni, \u00e8 stato inserito in prima squadra dall'allenatore Bruno Bolchi. Ha esordito nella partita di Coppa Italia Cesena-Genoa (0-1). Si \u00e8 messo quindi in evidenza nel campionato di Serie B, giocato da protagonista totalizzando 25 presenze e 1 gol contro il Lecce.\nPrimi anni al Milan.\nNell'estate del 1995, a 18 anni, Ambrosini \u00e8 stato ingaggiato dal Milan allenato da Fabio Capello per 3,7 miliardi di lire, e ha iniziato cos\u00ec la sua lunga carriera con la maglia rossonera. Nelle prime due stagioni il giovane centrocampista pesarese \u00e8 riuscito a trovare spazio giocando in tutte le competizioni, nonostante la concorrenza nel ruolo di giocatori gi\u00e0 affermati quali Demetrio Albertini e Marcel Desailly.\nDopo aver esordito in maglia rossonera nella gara di Coppa Italia -Milan (1-4), Ambrosini ha fatto il suo esordio in Serie A il 5 novembre 1995, in Milan-Cagliari (3-2). Ha esordito anche nelle coppe europee il 12 settembre dello stesso anno in Milan-Zag\u0142\u0119bie Lubin (4-0), partita valida per i trentaduesimi di Coppa UEFA 1995-1996. La stagione 1995-1996 si \u00e8 chiusa con la vittoria del suo primo scudetto, al quale Ambrosini ha contribuito con 7 presenze.\nNella stagione seguente il 25 settembre 1996 ha debuttato in Champions League nella partita Rosenborg-Milan (1-4) giocata a Trondheim. \u00c8 entrato anche maggiormente nelle rotazioni della squadra, totalizzando 18 presenze complessive.\nPrestito al Vicenza.\nNell'estate del 1997 il Milan cedette Ambrosini in prestito al , squadra detentrice della Coppa Italia, per permettergli di giocare con continuit\u00e0 e fare esperienza.\nAmbrosini ha disputato un buon campionato, collezionando 27 presenze e 1 gol (contro l'Inter). Anche in Coppa delle Coppe, dove il Vicenza \u00e8 stato eliminato in semifinale dal Chelsea, si \u00e8 reso protagonista con 7 presenze.\nRitorno al Milan.\nDalla stagione 1998-1999 Massimo Ambrosini torn\u00f2 definitivamente al Milan. Con la maglia numero 23 sulle spalle e con Zaccheroni in panchina, ha vinto il suo secondo scudetto. L'allenatore Zaccheroni ha creduto in lui e ne ha fatto ben presto uno dei punti fermi del centrocampo rossonero in coppia con Albertini. Il 2 maggio 1999 ha realizzato il suo primo gol con il Milan nella partita Milan-Sampdoria (3-2), rivelatasi decisiva per la conquista dello scudetto.\nLa stagione 1999-2000 si \u00e8 rivelata importante per la definitiva consacrazione di Ambrosini, che ha collezionato 29 presenze in campionato, 4 in Coppa Italia e 2 in Champions League.\nLa stagione successiva si \u00e8 aperta nel migliore dei modi per poi diventare negativa. Il centrocampista ha realizzato 3 gol in campionato tutti decisivi alla Juventus nella terza giornata, al Napoli nell'ottava e al Verona nell'undicesima, oltre a un altro in rovesciata contro la Fiorentina in Coppa Italia. Ma nel febbraio 2001, nelle battute finali della partita casalinga contro la , ha subito un grave infortunio al legamento crociato anteriore del ginocchio sinistro. \u00c8 tornato in campo 10 mesi pi\u00f9 tardi, andando anche in gol contro il Verona a San Siro. Nonostante gli infortuni, Ambrosini \u00e8 riuscito a ritagliarsi uno spazio importante. Nella stagione 2001-2002 ha segnato contro il Torino il gol-vittoria, che ha smorzato la contestazione dei tifosi per i risultati negativi della squadra e ha dato inizio alla rincorsa al 4\u00ba posto, conclusasi poi positivamente.\nAnche sotto la guida di Carlo Ancelotti, Ambrosini si \u00e8 rivelato un giocatore importante per la squadra che ha conquistato la Champions League 2002-2003, la Coppa Italia e lo scudetto 2003-2004. Decisivo \u00e8 un suo assist di testa nell'azione del gol vittoria nella partita di ritorno dei quarti di finale contro l'Ajax nel 2003. Durante la vittoriosa finale di Manchester contro la Juventus, entra in campo sul finire dei tempi regolamentari, disputando quelli supplementari. Nell'edizione della UEFA Champions League 2004-2005, durante la semifinale di ritorno contro il PSV Eindhoven \u00e8 autore del gol decisivo che permette al Milan di accedere alla sfortunata finale di Istanbul persa contro il Liverpool.\nNella stagione 2006-2007, dopo un infortunio iniziale, Ambrosini ha riconquistato il suo posto nel Milan, formando con Gennaro Gattuso e Andrea Pirlo il centrocampo titolare. La squadra \u00e8 schierata infatti da Ancelotti con due incontristi e con Kak\u00e1 pi\u00f9 avanzato e vicino all'unica punta, soluzione che ha permesso ai rossoneri di vincere la Champions League 2006-2007 contro il Liverpool nella finale giocata ad Atene, durante la quale d\u00e0 inizio all'azione che porter\u00e0 al gol del 2-0. Ambrosini ha realizzato anche due gol in campionato, entrambi decisivi per il risultato finale di 1-0: contro la Sampdoria e contro l'Atalanta, in entrambi i casi a San Siro. Durante la festa su un autobus scoperto, per celebrare l'affermazione europea, il centrocampista si \u00e8 reso autore di un gesto controverso esponendo uno striscione con scritte volgari nei confronti dell'Inter: tale fatto ha poi comportato il suo deferimento, nonch\u00e9 un'ammenda pecuniaria. In risposta, dopo la vittoria del campionato 2008-09, i calciatori nerazzurri esposero uno striscione simile.\nIl 31 agosto 2007, vista l'assenza di Paolo Maldini, a Monte Carlo \u00e8 stato Ambrosini, con la fascia di capitano, a ricevere ed alzare al cielo la Supercoppa UEFA vinta contro il Siviglia.\nNel campionato 2008-2009, ha realizzato contro il Bologna la prima rete stagionale del Milan, come era gi\u00e0 accaduto nella stagione precedente contro il Genoa. Questa stagione si \u00e8 rivelata la migliore dal punto di vista realizzativo con 8 reti, di cui ben 7 in campionato. \u00c8 inoltre risultato il quinto marcatore rossonero della stagione, il migliore tra i centrocampisti.\nNella stagione 2009-2010, dopo il ritiro di Maldini, Ambrosini \u00e8 diventato il capitano del Milan e il 7 febbraio 2010 contro il Bologna ha disputato la 300\u00aa partita in Serie A. Nella stagione seguente il 1\u00ba maggio 2011, sempre contro la squadra emiliana, ha giocato la sua 300\u00aa partita con la maglia del Milan in campionato e una settimama pi\u00f9 tardi, il 7 maggio 2011, ha vinto il 4\u00ba scudetto con la maglia rossonera, primo da capitano, a due giornate dal termine del campionato. Il 19 maggio 2011 ha rinnovato il contratto con il Milan, in scadenza a fine stagione, fino al 30 giugno 2012.\nIl 6 agosto 2011 ha vinto la Supercoppa italiana con il Milan battendo l'Inter a Pechino per 2-1 e alla fine della stagione 2011-2012, nel corso della quale ha disputato 31 partite segnando un gol, il 16 maggio 2012 ha prolungato di un ulteriore anno il contratto con il Milan, fino al 30 giugno 2013.\nAl termine della stagione 2012-2013 l'amministratore delegato rossonero Adriano Galliani ha annunciato la decisione di non rinnovare il contratto di Ambrosini, che ha cos\u00ec chiuso la sua esperienza al Milan dopo 17 stagioni in totale nelle quali ha collezionato 489 presenze e 36 gol in totale e vinto 12 trofei: 4 scudetti, una Coppa Italia, 2 Supercoppe italiane, 2 Champions League, 2 Supercoppe UEFA e una Coppa del mondo per club FIFA.\nFiorentina.\nDopo essersi svincolato dal Milan, a 36 anni, \u00e8 stato ufficializzato il suo ingaggio a parametro zero da parte della Fiorentina, con la quale firma un contratto annuale.\nHa esordito in maglia viola il 22 agosto 2013 nella gara di Europa League Grasshopper-Fiorentina (1-2). Il 3 ottobre seguente realizza un gol nella partita della fase a gironi di Europa League vinta 2-1 contro il Dnipro. Con la Fiorentina, allenata da Vincenzo Montella, ottiene 30 presenze stagionali, di cui 21 in Serie A. Disputa la sua ultima partita l'11 maggio 2014, nella gara della 37\u00aa giornata di campionato vinta 1-0 contro il Livorno allo stadio Picchi.\nIl 20 maggio 2014, durante una conferenza stampa, dichiara di lasciare la Fiorentina e preannuncia il suo ritiro, anche a causa della scelta da parte della societ\u00e0 di non rinnovargli il contratto, trovandosi inoltre in disaccordo con la sua gestione tecnica nella seconda parte della stagione.\nNazionale.\nNel 1995 Ambrosini ha esordito nella Nazionale Under-21, di cui \u00e8 stato un punto fermo per molti anni. Inoltre \u00e8 stato convocato nella Nazionale olimpica che ha partecipato ai Giochi olimpici di Sydney nel 2000.\nAmbrosini ha esordito in Nazionale maggiore il 28 aprile 1999 a Zagabria contro la Croazia, sotto la direzione di Dino Zoff. Integratosi perfettamente nel centrocampo italiano, nell'estate del 2000 viene scelto da Zoff per il Campionato europeo in Belgio e Paesi Bassi. Fa il suo esordio nella seconda gara della fase a gironi contro il Belgio, entrando all'82 al posto di Stefano Fiore. Gioca titolare solo contro la Svezia, ultima gara della fase a gironi, e poi subentra al 66\u00ba minuto nella finalissima contro la Francia, persa al golden gol, durante la quale confeziona un assist smarcante per Del Piero, il quale non finalizza calciando sul portiere.\nPer problemi fisici \u00e8 stato scartato da Giovanni Trapattoni per il Mondiale in Corea del Sud e Giappone e per il successivo Europeo in Portogallo. A causa del poco feeling con Marcello Lippi perde la possibilit\u00e0 di essere convocato al Mondiale in Germania.\nNel 2006 ritorna in nazionale grazie al nuovo C.T. Roberto Donadoni. All'inizio della stagione 2007-2008, inoltre, l'assenza di infortuni e le ottime prestazioni in campionato hanno permesso al centrocampista del Milan di diventare una pedina fondamentale della selezione azzurra. Viene cos\u00ec convocato per l'Europeo in Austria e Svizzera, giocando (2 da titolare e 2 da subentrante) tutte le partite della nazionale che uscir\u00e0 dalla competizione ai tiri di rigore, nella prima partita della fase a eliminazione diretta, contro i futuri campioni della .\nAll'inizio del biennio successivo non viene pi\u00f9 convocato dal CT Marcello Lippi.\nHa collezionato 35 presenze in Nazionale di cui una da capitano il 16 agosto 2006 in Italia-Croazia (0-2), la prima partita del CT Donadoni.\nDopo il ritiro.\nDopo essersi ritirato dal calcio giocato, tra il 2014 e il 2021 \u00e8 opinionista nelle trasmissioni di Sky Sport.\nIl 3 agosto 2018 diventa capo delegazione dell'Under-21. Nel marzo del 2021 viene sostituito da Mauro Balata, presidente della Lega B.\nNel giugno dello stesso anno, insieme a Lele Adani, Gianluca Zambrotta e Marco Materazzi partecipa a \"100% Fuoriclasse\", una nuova rubrica lanciata sul sito della \"Gazzetta\".\nDopo l\u2019addio a Sky, a luglio viene presentato come uno dei nuovi commentatori tecnici e opinionisti di DAZN, la piattaforma che trasmetter\u00e0, tra le altre cose, le gare della Serie A, Serie B, Europa League e Conference League. Ad agosto entra a far parte anche della squadra di Amazon Prime Video affiancando Sandro Piccinini nella telecronaca delle gare di Champions League del mercoled\u00ec e della Supercoppa UEFA.\nStatistiche.\nPresenze e reti nei club.\n\"Statistiche aggiornate all'11 maggio 2014.\""}
{"id": "234361", "revid": "169529", "url": "https://it.wikipedia.org/wiki?curid=234361", "title": "Omissis", "text": "Il termine latino omissis (abbreviazione della formula latina \"ceteris omissis\" \u00abtralasciate/omesse le altre cose\u00bb) \u00e8 frequentemente usato negli atti notarili quando alcune informazioni non sono fornite perch\u00e9 non indispensabili per chi legge, oppure nel rispetto della privacy; si presuppone che la relativa omissione, comunque, nulla tolga alla completezza e alla comprensibilit\u00e0 dell'informazione cui l'atto tende.\nAltri impieghi.\nUn altro utilizzo comune del termine \u00e8 nelle citazioni di testi normativi, in cui per ragioni di brevit\u00e0 e per evidenziare pi\u00f9 rapidamente la norma di cui si tratta, non vengono citati interi articoli o parti di essi. \nViene usato anche per quegli atti giudiziari in cui, per proteggere la privacy o il segreto istruttorio, vengono oscurate alcune parti quando vengono divulgati gli atti stessi alla stampa."}
{"id": "234362", "revid": "281901", "url": "https://it.wikipedia.org/wiki?curid=234362", "title": "Apogonidae", "text": "La famiglia Apogonidae comprende 332 specie di pesci d'acqua salata, appartenenti all'ordine \"Perciformes\".\nDistribuzione e habitat.\nQuesti pesci sono diffusi in tutti e gli oceani e nei mari tropicali e subtropicali.\nDescrizione.\nLa forma tipica del corpo \u00e8 tozza e corta oppure magra e allungata (a seconda delle specie), con grandi occhi e bocca che occupa i 3/4 della testa. Due pinne dorsali, la prima con raggi pi\u00f9 robusti. Peduncolo caudale stretto, coda biforcuta.\nSono piccoli pesci, di circa di lunghezza ( in alcune specie), con comportamenti predatori notturni; durante il giorno preferiscono nascondersi tra le rocce o i coralli.\nIn Italia.\nLa specie pi\u00f9 comune nelle acque italiane \u00e8 \"Apogon imberbis\" ovvero il Re di triglie o Pesce cardinale, dalla colorazione rossastra, noto per l'originale strategia riproduttiva, perch\u00e9 durante la cova i maschi tengono le uova in bocca fino alla schiusa.\nAcquariofilia.\nNon \u00e8 possibile descrivere uniformemente una livrea, in quanto sono molto diversificate tra loro. Tuttavia esistono alcune specie particolarmente attraenti che hanno attirato l'interesse degli acquariofili: si segnalano tra gli altri i pi\u00f9 diffusi"}
{"id": "234363", "revid": "1880225", "url": "https://it.wikipedia.org/wiki?curid=234363", "title": "I Santo California", "text": "I Santo California sono un complesso musicale italiano fondato nel 1974.\nStoria del gruppo.\nIl complesso nella sua prima formazione comprendeva cinque giovani musicisti originari di Nocera Inferiore e Angri: Pietro Barbella, Donato Farina, Domenico Aiello, Gianni Galizia, Massimo Caso, che hanno battezzato il loro sodalizio artistico col nome di \"La Nuova Frontiera. \"Come prassi vuole la band esordisce suonando nei locali, nelle feste di piazza e, in estate, negli stabilimenti balneari della Costiera Amalfitana. Nel 1974 \"La Nuova Frontiera \"si esibisce sul palco della festa patronale di Nocera Inferiore in onore di San Prisco, in anteprima rispetto alla cantante Iva Zanicchi: in questa occasione la band viene notata da Elio Palumbo, discografico romano, che convoca i componenti del complesso a Roma, presso la casa discografica Yep; in questa sede i cinque musicisti sottoscrivono un contratto e cambiano il nome della band assumendo quello de I Santo California. Questa formazione esordisce discograficamente nel 1974 con il primo disco a 45 giri intitolato \"Torner\u00f2\" (musica di Ignazio Polizzy Carbonelli, Claudio Natili, Marcello Ramoino; testo di Elio Palumbo), brano divenuto grande successo internazionale, disco d'oro per aver venduto oltre un milione di copie in Italia (quinto singolo pi\u00f9 venduto del 1975), lanciato dalla trasmissione televisiva \"Alle sette della sera\" condotta da Christian De Sica.\nCon questa canzone il complesso si impone come uno dei capisaldi di quel filone pseudo romantico della musica melodica degli anni settanta.\nIl brano \"Torner\u00f2\" \u00e8 tradotto in diverse lingue ed offre alla band una ottima opportunit\u00e0 all'estero, dove riceve un notevole apprezzamento anche per tutta la produzione seguente. Ne esiste una versione di Amanda Lear con il titolo \"I'll miss you\" del 1995, inserita nell'album \"Alter ego\", testo di Amanda Lear ed Helmuth Schmidt.\nNel 1977 la band partecipa al Festival di Sanremo con il brano \"Monica \"(musica di Giacomo Simonelli e Paolo Pinna; testo di Elio Palumbo), che si piazza al terzo posto della classifica finale.\nIl complesso dei Santo California, tuttora in attivit\u00e0, negli anni a venire ha ottenuto riscontri discografici con la pubblicazione di brani di prima edizione fino alla prima met\u00e0 degli anni ottanta; in seguito, sebbene con alcuni cambi e riassetti della formazione, ha trovato spazio soprattutto con antologie della produzione originale o con proposte di brani ri-editi con nuovi arrangiamenti.\nNel 1994 la band ha pubblicato \"1994 Per Un Mondo Migliore\", un concept-album in cui il consueto stile pop della band era impreziosito da testi impegnati, dedicati alla spiritualit\u00e0 e alla dimensione interiore dell'umanit\u00e0.\nNel 2015 Checco Zalone inserisce la loro canzone \"Torner\u00f2\" nel suo film Quo vado?\nDiscografia.\nSingoli.\nSingoli pubblicati fuori dall'Italia"}
{"id": "234364", "revid": "70217", "url": "https://it.wikipedia.org/wiki?curid=234364", "title": "Omne ignotum pro magnifico", "text": "La locuzione latina Omne ignotum pro magnifico, tradotta letteralmente, significa \"tutto ci\u00f2 che \u00e8 sconosciuto \u00e8 sublime\" (Tacito, Vita di Agricola, 30).\nQuesta locuzione pu\u00f2 intendersi sia in senso buono, cio\u00e8 che l'ignoto esercita sempre un grande fascino sui coraggiosi, sia in senso satirico, quando si applaudono discorsi o rappresentazioni delle quali non s'\u00e8 capito nulla giudicandole, appunto per questo, sublimi."}
{"id": "234368", "revid": "1699816", "url": "https://it.wikipedia.org/wiki?curid=234368", "title": "Puni Puni Poemi", "text": " \u00e8 un OAV di soli due episodi, di circa 25 minuti l'uno, del 2001. Spin-off di \"Excel Saga\", \u00e8 un miscuglio di citazioni e situazioni completamente nonsense che rasentano l'hentai ed \u00e8 diretto dallo stesso regista Shinichi Watanabe.\nTrama.\nPoemi Watanabe \u00e8 una ragazzina di dieci anni che coltiva il sogno di diventare una famosa doppiatrice e vuole dimostrare a tutti il suo impegno in tutto ci\u00f2 che fa, tuttavia a scuola viene spesso ripresa e la sua recitazione non \u00e8 delle migliori. Un giorno per\u00f2 un misterioso alieno giunge sulla Terra ed uccide i suoi genitori ed inizia a portare il caos in tutta la citt\u00e0 di Tokyo; cos\u00ec la piccola Poemi cerca rifugio dall'amica Futaba. Nel frattempo, per contrastare la minaccia proveniente dallo spazio, Futaba e le sue sorelle si trasformano nel gruppo di eroine chiamato Aasu Sisters, ma i loro poteri non sono sufficienti a battere il nemico, cos\u00ec a Poemi viene regalato un pesce che diventa una bacchetta magica, che le permette di trasformarsi in Puni Puni Poemi, ottenendo cos\u00ec il potere per fronteggiare le forze del male.\nPersonaggi.\nAasu Sisters.\nSette sorelle che proteggono la Terra (infatti il loro nome viene pronunciato come la parola \"Earth\", Terra in inglese, secondo la pronuncia giapponese) contro le minacce aliene ma i loro poteri si rivelano totalmente inutili. Accolgono a casa loro la piccola Poemi dopo una lunga discussione.\n\"Doppiata da:\" Aya Hisakawa"}
{"id": "234370", "revid": "7336", "url": "https://it.wikipedia.org/wiki?curid=234370", "title": "Badischen Anilin und Soda Fabrik", "text": ""}
{"id": "234371", "revid": "339392", "url": "https://it.wikipedia.org/wiki?curid=234371", "title": "Puni Puni Poemy", "text": ""}
{"id": "234372", "revid": "125590720", "url": "https://it.wikipedia.org/wiki?curid=234372", "title": "Jean-Claude Killy", "text": "Dal 1966 al 1968 domin\u00f2 lo sci alpino maschile. Nel 1966 divenne campione del mondo nella discesa libera e nella combinata. Successivamente vinse la classifica generale di Coppa del Mondo nel 1967 e nel 1968 e quattro Coppe del Mondo di specialit\u00e0; \u00e8 stato il primo sciatore a vincere in tutte le discipline in Coppa del Mondo, e l'unico ad aver vinto sei volte consecutive in Coppa del Mondo, impresa che gli riusc\u00ec due volte. Sempre nel 1968 divenne il secondo sciatore, dopo Toni Sailer, a conquistare tre medaglie d'oro nella stessa edizione delle Olimpiadi: vi riusc\u00ec a , vincendo slalom speciale, slalom gigante e discesa libera.\nBiografia.\nCarriera sciistica.\nStagioni 1964-1966.\nNato a Saint-Cloud presso Parigi ma cresciuto a Val-d'Is\u00e8re, Killy sal\u00ec sugli sci per la prima volta a tre anni; a quindici entr\u00f2 a far parte della nazionale francese. In occasione della sua prima partecipazione ai Giochi olimpici, , fu indebolito dai postumi di malanni contratti durante il servizio militare in Algeria; si classific\u00f2 42\u00ba nella discesa libera, 5\u00ba nello slalom gigante e non concluse lo slalom speciale.\nDue anni dopo prese parte alla sua unica rassegna iridata in carriera: a Portillo 1966 vinse la medaglia d'oro nella discesa libera e nella combinata, mentre nello slalom gigante si classific\u00f2 al 5\u00ba posto.\nStagioni 1967-1972.\nNel 1967 partecip\u00f2 alla prima edizione della Coppa del Mondo: nella gara inaugurale, lo slalom speciale di Berchtesgaden del 5 gennaio, fu 5\u00ba; gi\u00e0 il giorno dopo ottenne il primo podio (3\u00ba) e successivamente infil\u00f2 due serie di sei vittorie consecutive (la prima il 9 gennaio ad Adelboden) e chiuse la stagione con dodici vittorie su diciassette gare in programma, aggiudicandosi sia la coppa di cristallo assoluta, il trofeo assegnato al vincitore della classifica generale, sia tutte le Coppe di specialit\u00e0 (nella discesa libera, nello slalom gigante e nello slalom speciale). Tra i suoi successi stagionali spiccarono quelli in alcune classiche dello sci alpino, come le discese libere della Streif di Kitzb\u00fchel e della Lauberhorn di Wengen, gli slalom giganti della Loipl di Berchtesgaden e della Chuenisb\u00e4rgli di Adelboden e gli slalom speciali della Ganslern di Kitzb\u00fchel e della 3-Tre di Madonna di Campiglio.\nNel 1968 biss\u00f2 i successi nelle classifiche della Coppa del Mondo assoluta e in quella di slalom gigante, grazie anche a tre vittorie e sette podi complessivi. Ai X Giochi olimpici invernali di vinse la medaglia d'oro in tutte e tre le specialit\u00e0 in programma (discesa libera, slalom gigante e slalom speciale - gare valide anche ai fini iridati) e anche nella combinata, disputata nel contesto olimpico ma valida soltanto per i Mondiali. Al termine della stagione, a venticinque anni, si ritir\u00f2 dalle competizioni sciistiche ufficiali, ma in seguito divenne campione del mondo di sci professionistico nel 1972.\nCarriera automobilistica.\nKilly ha avuto una breve carriera da corridore automobilistico, tra il 1967 e il 1970. .\nCarriera cinematografica.\nOltre a essere apparso nei panni di se stesso in numerosi documentari, serie televisive e film tra il 1966 e il 2005, Killy fu anche protagonista in un film di finzione statunitense: \"Grande slalom per una rapina\" (\"Snow Job\"), uscito nel 1972 e diretto da George Englund.\nCarriera dirigenziale.\n, Killy \u00e8 stato co-presidente del comitato organizzatore dei XVI Giochi olimpici invernali di (in Francia) e presidente della Amaury Sport Organisation, la societ\u00e0 editrice de \"L'\u00c9quipe\" e organizzatrice del Tour de France, della Parigi-Roubaix e della Parigi-Dakar, dal 1992 al 2001.\nDal 1995 \u00e8 membro del Comitato Olimpico Internazionale\nPalmar\u00e8s.\nSci alpino.\nCoppa del Mondo.\nCoppa del Mondo - vittorie.\nLegenda:\nDH = discesa libera\nGS = slalom gigante\nSL = slalom speciale\nAutomobilismo.\n1000 km di Monza.\nritirato nel 1969.\nOnorificenze e riconoscimenti.\nAl comprensorio sciistico di Tignes-Val-d'Is\u00e8re \u00e8 stato dato il nome di Espace Killy (\"Spazio Killy\") in suo onore."}
{"id": "234373", "revid": "828781", "url": "https://it.wikipedia.org/wiki?curid=234373", "title": "Neil Young", "text": "Tra i cantanti pi\u00f9 celebri della sua generazione, la rivista \"Rolling Stone\" lo ha inserito al 34\u00b0 posto nella lista dei migliori artisti, al 37\u00b0 nella classifica dei migliori cantanti e al 17\u00b0 tra i migliori chitarristi di tutti i tempi.\nDopo aver debuttato giovanissimo con la storica formazione dei Buffalo Springfield e aver raggiunto il successo nel supergruppo Crosby, Stills, Nash &amp; Young, Neil si \u00e8 imposto come uno dei pi\u00f9 carismatici e influenti cantautori degli anni settanta, contribuendo a ridefinire la figura del songwriter con album come \"After the Gold Rush\" e il vendutissimo \"Harvest\".\nArtista solitario e tormentato, capace di passare con disinvoltura dalla quiete della ballata acustica alla brutalit\u00e0 della cavalcata rock, per l'approccio volutamente \"grezzo\" che contraddistingue tanto i suoi dischi quanto i suoi concerti \u00e8 stato considerato da alcuni un precursore del punk, mentre la ruvida passione delle sue performance ha spinto tanto la critica quanto gli appassionati e gli stessi musicisti ad acclamarlo negli anni novanta \"padrino del grunge\". \u00c8 stato inoltre un personaggio determinante per l'evoluzione di generi come l'alternative country e l'alternative rock in generale.\nTratti inconfondibili del suo stile sono la voce acuta e nasale, la chitarra elettrica dalla sonorit\u00e0 abrasiva e quasi cacofonica, i testi introspettivi e malinconici (specie nella cosiddetta \"Trilogia del dolore\", culminata nell'album \"Tonight's the Night\", da molti ritenuto il primo concept album della storia del rock a misurarsi con temi quali il dolore e la perdita) nonch\u00e9 l'immancabile camicia di flanella, divenuta negli anni un autentico \"status symbol\" alternativo.\nYoung ha diretto (o co-diretto) alcuni film utilizzando lo pseudonimo \"Bernard Shakey\", inclusi \"Journey Through the Past\" (1973), \"Rust Never Sleeps\" (1979), \"Human Highway\" (1982), \"Greendale\" (2003), e \"CSNY/D\u00e9j\u00e0 Vu\" (2008).\nPur essendo nato in Canada, il cantautore ha vissuto gran parte della sua vita negli Stati Uniti, assumendone tuttavia la cittadinanza solo nel 2020.\nBiografia.\nGli anni giovanili (1945\u20131966).\nNato a Toronto da un giornalista sportivo e una madre di origini francesi, ha passato i primi anni della sua vita nel paesino di Omemee, a 130\u00a0km da Toronto.\nDa bambino gli venne diagnosticato il diabete e a 6 anni venne colpito dalla poliomielite, che gli indebol\u00ec il lato sinistro (cammina ancora zoppicando leggermente).\nI genitori divorziarono quando aveva 12 anni e and\u00f2 a vivere con la madre a Winnipeg, in Manitoba, dove form\u00f2 alcuni gruppi di garage rock durante le scuole e comp\u00ec le sue prime esperienze musicali in club del circuito folk canadese. Nel film autobiografico del 2006 \"Heart of Gold\", Young ricorda che quando era adolescente inseriva continuamente nel jukebox monetine per sentire \"Four Strong Winds\" di Ian Tyson. Fu in quell'epoca che incontr\u00f2 per la prima volta Stephen Stills e Joni Mitchell e scrisse alcune delle sue prime canzoni, come la celeberrima \"Sugar Mountain\".\nNel 1965 Young inizi\u00f2 la sua carriera di musicista professionista formando il gruppo The Squires e nel 1966 si un\u00ec a Rick James per fondare i Mynah Birds, ma, appena prima di registrare il primo disco per la Motown, James fu arrestato per renitenza alle armi. A quel punto Young, con il bassista Bruce Palmer, si trasfer\u00ec a Los Angeles. Young ha recentemente ammesso che rimase illegalmente negli USA per qualche anno sino a quando ricevette la Green Card nel 1970. Per anni non ha voluto cambiare la sua nazionalit\u00e0, rimanendo cittadino canadese fino al 2020.\nGli anni con i Buffalo Springfield (1966\u20131968).\nA Los Angeles in quegli anni forma con Stephen Stills, Bruce Palmer, Richie Furay e Dewey Martin i Buffalo Springfield, destinati a diventare uno dei gruppi di punta della scena folk-rock californiana. La band si rivela un mix di folk, country, psichedelia e rock, sorretto dalle chitarre soliste di Stills e Young; riceve consensi dalla critica e ottiene anche un discreto successo commerciale quando il loro primo album \"Buffalo Springfield\" (1966) viene ristampato con l'inclusione del brano di Stills \"For What It's Worth,\" nel frattempo diventato un importante successo radiofonico, dove Young suona la chitarra solista. Tra le canzoni scritte da Young per il gruppo sono da ricordare \"Mr. Soul\", \"Broken Arrow\", \"Expecting to Fly\".\nDissidi con il proprio management, sommati ai problemi legali di Palmer arrestato per droga e rimpatriato in Canada, esacerbarono i rapporti tra i membri del gruppo portando alla precoce fine dei Buffalo Springfield. Un secondo album, \"Buffalo Springfield Again\", venne pubblicato alla fine del 1967, ma due delle tre canzoni di Young incise per il progetto erano gi\u00e0 tracce soliste registrate da lui solo senza la partecipazione degli altri.\nNel maggio 1968 la band si divide consensualmente, ma, per tener fede ad un obbligo contrattuale, viene pubblicato un album finale intitolato \"Last Time Around\", contenente registrazioni dell'anno prima. Young contribu\u00ec con i brani \"On the Way Home\" e \"I Am a Child\". Nel 1997, la band venne introdotta nella Rock &amp; Roll Hall of Fame, ma Young non presenzi\u00f2 alla cerimonia.\nIl debutto da solista e l'esperienza Crosby, Stills, Nash &amp; Young (1968-1970).\nDopo aver lasciato i Buffalo Springfield, Young firma un contratto da solista con la Reprise Records, casa discografica della sua collega ed amica Joni Mitchell, con la quale ha in comune anche lo stesso manager, Elliot Roberts. Young e Roberts si attivano subito per realizzare il primo album solista di Neil a inizio del 1969, l'omonimo \"Neil Young\" che per\u00f2 suscita commenti contrastanti. Nel corso di un'intervista del 1970, Young critic\u00f2 il sound generale dell'album che riteneva troppo \"artefatto\" e pieno di sovraincisioni. Tuttavia, il disco contiene alcune canzoni celebri del suo repertorio come \"The Loner\" e \"The Last Trip to Tulsa\".\nLo stesso anno recluta dal gruppo The Rockets il chitarrista Danny Whitten, il bassista Billy Talbot e il batterista Ralph Molina ribattezzandoli Crazy Horse e con questa formazione realizza il suo secondo lavoro solista: \"Everybody Knows This Is Nowhere\" (maggio 1969). Il disco viene accreditato a \"Neil Young with Crazy Horse\". Registrato in appena due settimane, l'album contiene tre dei brani pi\u00f9 acclamati di Young: \"Cinnamon Girl\", \"Cowgirl in the Sand\" e \"Down by the River\", tutti caratterizzati da estese jam session chitarristiche.\nPoco tempo dopo la pubblicazione di \"Everybody Knows This Is Nowhere\", Young si riunisce con l'amico Stephen Stills entrando a far parte dei Crosby, Stills &amp; Nash, band che aveva gi\u00e0 pubblicato un album come trio. Il quartetto, rinominatosi Crosby, Stills, Nash &amp; Young, debutta a Chicago il 16 agosto 1969 e successivamente si esibisce al celebre Festival di Woodstock, durante il quale per\u00f2 Young rifiuta di essere filmato. Con il gruppo Young incide dischi dal grande successo commerciale ed artistico come \"D\u00e9j\u00e0 vu\" e \"Four Way Street\" (dal vivo) e pubblica il singolo \"Ohio\" dal forte accento politico. Il brano era stato composto all'indomani del massacro alla Kent State University del 4 maggio 1970 e divenne un classico dei brani antimilitaristi degli anni sessanta/settanta.\n\"After the Gold Rush\", tour acustico e \"Harvest\" (1970-1972).\nMentre ancora milita nei CSNY, Young pubblica il suo terzo disco solista, \"After the Gold Rush\" (1970), e raggiunge, infine, la testa delle classifiche di vendita statunitensi con l'album \"Harvest\" e il singolo \"Heart of Gold\" nel 1972.\n\"After the Gold Rush\", che contiene, fra gli altri, il contributo di un giovane Nils Lofgren, di Stephen Stills, e del bassista dei CSNY Greg Reeves, si riveler\u00e0 uno degli album pi\u00f9 caratteristici del Neil Young artista. L'accresciuta popolarit\u00e0 acquisita come membro dei CSNY rese il disco un notevole successo commerciale, giustificato dalla presenza di alcuni dei brani pi\u00f9 noti del cantautore, come \"Don't Let It Bring You Down\", \"Only Love Can Break Your Heart\", \"Southern Man\", e la title track, suonata al pianoforte, con un testo immaginifico e dal risvolto ecologista. Proprio la condanna del razzismo verso i neri negli Stati Uniti del Sud presente in \"Southern Man\" (insieme alla successiva \"Alabama\") sar\u00e0 la causa scatenante di una controversia con il gruppo rock sudista dei Lynyrd Skynyrd che denigr\u00f2 Young nel testo della loro celebre canzone \"Sweet Home Alabama\". Va comunque detto, che Young si dichiar\u00f2 sempre un grande fan degli Skynyrd, e che il cantante della band Ronnie Van Zant indossava spesso una maglietta con sul petto la copertina dell'album di Young \"Tonight's the Night\" durante i concerti.\nNell'autunno del 1970, Young inizi\u00f2 un tour solista acustico nel Nord America, intitolato \"Journey Through the Past Solo Tour\", durante il quale il musicista suon\u00f2 in perfetta solitudine molte canzoni all'epoca ancora inedite che sarebbero poi confluite nell'album \"Harvest\" o negli album seguenti. Afflitto da seri problemi alla schiena, il musicista fu costretto a suonare da seduto poich\u00e9 il dolore alla colonna vertebrale non gli permetteva di stare troppo tempo in piedi.\nVerso la fine del tour, Young si esib\u00ec al \"Johnny Cash on Campus\" TV show suonando \"The Needle and the Damage Done\", una nuova canzone che rifletteva amaramente sulle conseguenze causate dalla dipendenza dall'eroina, ispirata in parte alla tossicodipendenza del chitarrista dei Crazy Horse Danny Whitten, che in seguit\u00f2 mor\u00ec di overdose. Mentre si trovava a Nashville per la registrazione dello show di Cash, Young fece la conoscenza di un gruppo di musicisti country della zona, e cominci\u00f2 ad incidere con loro il materiale per il nuovo disco; Linda Ronstadt e James Taylor collaborarono anch'essi all'album durante le sedute di registrazione. L'album che ne scatur\u00ec, \"Harvest\", si rivel\u00f2 il maggior successo in carriera di Young grazie a canzoni come \"Old Man\", \"Heart of Gold\", \"Harvest\", \"Words\", \"Alabama\", e la gi\u00e0 citata \"The Needle and the Damage Done\". L'8 settembre 1972, l'attrice Carrie Snodgress, con la quale Young aveva iniziato a convivere, diede alla luce il primo figlio di Neil Young, Zeke (al quale venne diagnosticata una forma di paralisi cerebrale). Young si era innamorato della Snodgress dopo averla vista recitare nel film \"Diario di una casalinga inquieta\"; e aveva scritto per lei il brano \"A Man Needs a Maid\" (incluso in \"Harvest\").\nGli anni della \"crisi\": la Trilogia Oscura (1973-1975).\nA questo periodo di successo commerciale fa seguito un periodo di crisi, problemi fisici e depressione, dovuta alle morti per overdose del chitarrista dei Crazy Horse, Danny Whitten, e di Bruce Berry, un roadie del suo entourage cui sar\u00e0 dedicata la canzone \"Tonight's the Night\", oltre che alle disavventure personali di Young stesso (la salute malferma, l'abuso di droghe, la paralisi cerebrale al figlioletto). Questa crisi si ripercuote nella musica che Neil Young registra in quegli anni e soprattutto nell'atmosfera e nei testi di album come \"Time Fades Away\", \"On the Beach\" e \"Tonight's the Night\", che negli anni a venire finiranno con l'essere collettivamente indicati come la Trilogia Oscura (o del Dolore). Neil Young, vittima di sensi di colpa per la sorte di Berry e Whitten, sembra voler \"infierire\" su se stesso realizzando dischi sempre pi\u00f9 nichilisti e disperati, caratterizzati da una ostentata noncuranza nei confronti della forma.\nAll'epoca della loro uscita, ognuno di questi dischi vendette meno della met\u00e0 del precedente. La critica era disorientata, in certi casi aspra, ma col passare degli anni apparve evidente come fosse proprio in quel trittico che Neil Young fosse riuscito come non mai, e forse come mai gli sarebbe pi\u00f9 successo, ad esprimere veramente tutto se stesso, in opere intense e commoventi che avrebbero conosciuto una rivalutazione notevole, sia da parte del pubblico che della critica, fino ad arrivare ad essere considerate imprescindibili per una piena conoscenza dell'universo artistico younghiano.\nLa rinascita (1975-1979).\nNel 1975 \"Zuma\", album pi\u00f9 \"solare\" dei precedenti, sembra fermare la spirale verso il basso che pareva aver risucchiato Neil Young. Nel 1976 registra l'album \"Long May You Run\" che lo vede riunito con il vecchio compagno di avventura Stephen Stills; anche questo disco continua a far risalire la china a Young, che l'anno dopo d\u00e0 alle stampe \"American Stars 'n Bars\", altro disco fondamentale nel suo percorso artistico che contiene la celebre \"Like a Hurricane\". \"Comes a Time\" (1978), un inaspettato affondo nel country pi\u00f9 tradizionalista in piena epopea punk, conferma la risalita e il riscatto del canadese, oltre che il suo innato, ostinato istinto avverso ad ogni trend del momento.\nNel 1979 Young incide \"Rust Never Sleeps\" che ottiene un successo di pubblico e di critica e fa rivivere definitivamente i fasti artistici e commerciali dei tempi di \"Harvest\". Il disco \u00e8 seguito dall'omonimo tour, di nuovo accompagnato dai Crazy Horse. Da quello spettacolo ha origine il doppio album dal vivo \"Live Rust\"; in entrambe le opere Young si esprime sia in versione acustica che elettrica rinnovando i fasti dei suoi tempi migliori.\nGli anni ottanta: Geffen Records e ritorno.\nGli anni ottanta rappresentano per il musicista canadese un periodo di sperimentazione anti-commerciale. Nel 1980 registra \"Hawks &amp; Doves\", intriso di un country atipico, rilassato nella prima parte ed invece straniante nella seconda. Con \"Re-ac-tor\" (1981) compie una virata nettissima e, pur rimanendo ancorato con l'uso della voce in territori quasi country, sconfina in ambiti punk-metal (\"Shots\"). Nello stesso anno abbandona la sua vecchia casa discografica Reprise e firma un contratto per la Geffen Records. La libert\u00e0 artistica concessagli dalla nuova etichetta gli permette di realizzare una serie di lavori che gli alienano sia il favore della critica che quello dei vecchi fan, e lo vedono sperimentare su territori musicali disparati, come la musica elettronica (\"Trans\" 1982 e \"Landing on Water\" 1986), il rockabilly (\"Everybody's Rockin\"' 1983), il country di Nashville (\"Old Ways\" 1985), il rhythm and blues (\"This Note's for You\" 1989).\nTali album crearono, vista la loro atipicit\u00e0 nei confronti della produzione precedente di Young, degli attriti con la Geffen, che avrebbe preferito proporre il Neil Young degli anni sessanta e settanta. La casa discografica arriv\u00f2 ad intentare causa al musicista accusandolo di produrre volontariamente musica \"non rappresentativa\" della sua arte. Tali divergenze spinsero il cantautore canadese a tornare alla Reprise con la quale, paradossalmente, nel 1989, riprende lo stile musicale a lui pi\u00f9 usuale con l'album \"Freedom\", trainato dal video del singolo \"Rockin' in the Free World\".\nGli anni novanta: Padrino del grunge.\nL'anno successivo incide coi Crazy Horse \"Ragged Glory\", per il cui tour promozionale chiama ad aprire i suoi concerti il gruppo di rock d'avanguardia Sonic Youth, fatto che gli assicura una buona popolarit\u00e0 anche nei circuiti del rock alternativo dei primi anni novanta. In questo contesto esce l'album \"Arc/Weld\" (1991), considerato da diversi critici uno dei migliori album dal vivo della storia del rock.\nKurt Cobain, il leader dei Nirvana, nella lettera scritta prima di suicidarsi il 5 aprile 1994 con un colpo di fucile, cita un verso di \"My My, Hey Hey\" di Neil Young: \u00abIt's better to burn out than to fade away\u00bb (\u00ab\u00e8 meglio bruciare in fretta che spegnersi lentamente\u00bb). La morte di Cobain sconvolge Young, e un anno dopo, il cantautore canadese render\u00e0 omaggio alla memoria del leader dei Nirvana dedicandogli \"Sleeps with Angels\".\nOrmai considerato una sorta di \"padrino\" della scena grunge, nel 1992 Young opta per un ritorno alle atmosfere acustiche del suo best seller \"Harvest\" e di \"Comes a Time\" con l'album \"Harvest Moon\". Nel 1994 il suo legame con il grunge viene ribadito da \"Sleeps with Angels\" (come gi\u00e0 detto album dedicato alla memoria di Kurt Cobain), e dalla collaborazione con i Pearl Jam, che sfocia nella pubblicazione di \"Mirror Ball\" (1995).\nMerita una menzione particolare la canzone \"Philadelphia\", scritta per l'omonimo film nel 1994, considerata uno dei suoi capolavori e per la quale ricevette una nomination ai premi Oscar per la migliore canzone.\nLa seconda met\u00e0 del decennio lo vede collaborare ancora con i Crazy Horse nell'album \"Broken Arrow\" (1996) e con i compagni di un tempo Crosby, Stills &amp; Nash. Nel 1997 viene realizzato il live \"Year of the Horse\" e un film-documentario omonimo sul suo tour con i Crazy Horse, diretto da Jim Jarmusch. Per il regista, due anni prima aveva scritto la sperimentale colonna sonora del film \"Dead Man\".\nIl nuovo millennio.\nIl nuovo millennio inizia con l'abituale folk-rock in \"Silver &amp; Gold\" (2000), nello stesso anno esce il live \"Road Rock Vol. 1\", il primo senza i Crazy Horse, supportato da una band di amici e parenti (chiamata appunto Friends &amp; Relatives). Dopo aver contribuito nel 2001 al concerto \"\" con la cover \"Imagine\" di John Lennon, prosegue con la dissertazione di \"Are You Passionate?\" che vede la collaborazione con Booker T. &amp; the M.G.'s.\nTra i suoi progetti recenti il pi\u00f9 ambizioso \u00e8 sicuramente il lungo \"Greendale\" (2003), un concept-album sulla vita in una piccola citt\u00e0 americana di provincia. Nello stesso anno, in agosto, i fan ricevono una gradita sorpresa, infatti dopo lunghe insistenze vengono finalmente pubblicati e rimasterizzati in alta qualit\u00e0 sul supporto Cd quattro album su sei mancanti (detti \"missing six\") nella discografia che finora erano (difficilmente) reperibili solo su vinile. Essi sono: l'importante \"On the Beach\", \"American Stars 'n Bars\", \"Hawks &amp; Doves\" e \"Re-ac-tor\". Rimangono, ad oggi, ancora inediti su CD i soli \"Time Fades Away\" e \"Journey Through the Past\".Nel 2005 viene colpito da aneurisma cerebrale, ma questo non gli impedisce di pubblicare un nuovo album, l'acustico \"Prairie Wind\". Nel 2006 esce l'album, molto politicizzato, \"Living with War\". Quest'ultimo album \u00e8 un urlo rabbioso contro il presidente Bush, la sua politica e la guerra in Iraq. Nell'aprile del 2009 esce \"Fork in the Road\", album contenente 10 nuovi inediti. Dopo circa 20 anni di attesa, il 2 giugno 2009 viene pubblicato il Volume 1 degli Archivi di Neil Young, anni 1963-1972, in triplo formato (8 CD con booklet o 10 DVD con libro o 10 Blu-ray con libro)\nDopo la morte di Larry A. Johnson, storico produttore, regista e grande amico del canadese, Neil Young \u00e8 in studio con il produttore Daniel Lanois per la creazione di un nuovo album. Il 28 settembre 2010 esce \"Le Noise\": un album di sola chitarra e voce. Nel mese di ottobre successivo, all'annuale concerto del Bridge Benefit, ha luogo dopo quasi 45 anni la tanto attesa riunione dei Buffalo Springfield con i 3 membri originari rimasti, ossia oltre a Young anche Stephen Stills e Richie Furay. Dopo voci che si rincorrono per tutto l'inverno, complice anche il tour di durata quasi annuale iniziato da Crosby &amp; Nash nella primavera 2011 viene annunciato un mini tour in California dei ricostituiti Buffalo Springfield.\nIntanto, nell'aprile 2011, Neil avvia un tour \"solo\" che prevede una quindicina di date, con previsione di registrare un film-concerto diretto da Jonathan Demme nelle ultime date che si terranno alla Massey Hall di Toronto. Il film, intitolato \"Journeys\", viene presentato al Toronto Film Festival il 12 settembre 2011, prodotto e diretto da Jonathan Demme, con Neil Young per Sony Pictures Classics. Insieme a \"Neil Young: Heart of Gold\" (2006), e \"Neil Young Trunk Show\" (2009), fa parte di una trilogia creata dallo stesso Demme. Il film inizia con Neil che visita in auto con il fratello la sua casa d'infanzia di Omemee, in Ontario, poi la Scott Young Public School, cos\u00ec intitolata in onore del padre, Scott Young e i suoi vecchi ritrovi, raccontando le storie della gente del suo passato. La maggior parte del film comprende le immagini dei concerti alla Massey Hall di Toronto con le sue pi\u00f9 recenti composizioni alternate a cinque \"classici\" tra cui \"Ohio\", durante la cui esecuzione vengono proiettati filmati d'archivio della sparatoria alla Kent State University e fotografie dei quattro studenti uccisi il 4 maggio 1970.\nNel giugno del 2012 esce l'album \"Americana\", dedicato ai grandi classici della storia della musica folk americana. Nell'ottobre del 2012 esce \"Psychedelic Pill\", album di inediti che vede la collaborazione con i Crazy Horse, la storica band di Neil Young. Nel 2014 ha intrapreso un World Tour con i Crazy Horse. L'album di cover \"A Letter Home\" viene pubblicato il 19 aprile 2014. Il 12 maggio Young appare insieme a Jack White al \"The Tonight Show With Jimmy Fallon\". Il nuovo album \"Storytone\" viene pubblicato il 4 novembre 2014. La prima traccia estratta dal disco, \"Who's Gonna Stand Up?\", viene pubblicata in tre differenti versioni il 25 settembre 2014. Nel 2015 \u00e8 la volta del concept album \"The Monsanto Years\". Nell'aprile 2015, viene annunciato che Young avrebbe intrapreso un tour di concerti in Nord America, il \"Rebel Content Tour\", in supporto al nuovo album.\nNell'ottobre 2016, Young si \u00e8 esibito nel corso del festival Desert Trip a Indio, California, e ha annunciato il suo trentasettesimo album di studio, \"Peace Trail\", inciso con il batterista Jim Keltner e il bassista Paul Bushnell. L'8 settembre 2017, Young pubblica \"Hitchhiker\", album in studio registrato l'11 agosto 1976 presso gli Indigo Studios di Malib\u00f9, California. L'album contiene dieci canzoni incise da Young accompagnandosi con la chitarra acustica o il piano. Anche se versioni differenti della maggior parte dei brani erano gi\u00e0 state pubblicate in precedenza, il disco include due inediti: \"Hawaii\" e \"Give Me Strength\".\nIl 4 luglio 2017 esce il singolo \"Children of Destiny\". Il 3 novembre 2017, Young annuncia l'uscita di un nuovo album, intitolato \"The Visitor\" e contenente la canzone anti-Trump \"Promise of the Real\", in programma per il 1\u00ba dicembre 2017. Il 1\u00ba dicembre 2017, Young si esibisce dal vivo a Omemee, Ontario, Canada, cittadina dove visse da ragazzo. Il 23 marzo 2018, Young pubblica l'album della colonna sonora del film di Daryl Hannah \"Paradox\", trasmesso su Netflix. Il 21 aprile dello stesso anno, la Warner Records fa uscire l'album \"\", un doppio album dal vivo relativo a un concerto di Young del settembre 1973, con i Santa Monica Flyers. L'album \u00e8 la quinta uscita delle \"Performance Series\" di Neil Young.\nIl 19 ottobre 2018, Young pubblica una versione dal vivo della sua canzone \"Campaigner\", tratta dall'album in uscita \"Songs for Judy\", relativo a un'esibizione del novembre 1976 con i Crazy Horse. Si tratta del primo album pubblicato dall'etichetta Shakey Pictures Records. Il 19 agosto 2019, Neil Young &amp; Crazy Horse annunciano la prossima uscita del singolo \"Rainbow of Colors\", primo estratto dall'imminente nuovo album \"Colorado\", primo lavoro di Young insieme alla band in sette anni, sin da \"Psychedelic Pill\" del 2012. Il disco viene pubblicato il 25 ottobre 2019. Nel gennaio del 2020, il cantautore annuncia di aver preso la cittadinanza statunitense.\nProgetto \"Neil Young Archives\".\nSin dal 1988, Neil Young ha discusso in diverse interviste la possibilit\u00e0 di organizzare il suo imponente archivio di materiale inedito (live, studio, demo, ecc...) e di renderlo disponibile al pubblico in uscite scaglionate. Il progetto concretizzatosi prese infine il nome di \"Neil Young Archives Series\". Il primo cofanetto, intitolato \"The Archives Vol. 1 1963\u20131972\", fu inizialmente previsto per il 2007 ma arriv\u00f2 nei negozi soltanto il 2 giugno del 2009.\nTre esibizioni tratte dalle \"Performance Series\" degli archivi younghiani sono state pubblicate separatamente prima dell'uscita del box set \"The Archives Vol. 1\". I dischi sono: \"Live at the Fillmore East\", una selezioni di brani provenienti da un concerto del 1970 con i Crazy Horse, pubblicato nel 2006, \"Live at Massey Hall 1971\", un concerto acustico registrato alla Massey Hall di Toronto, che usc\u00ec nel 2007, e \"Sugar Mountain - Live At Canterbury House 1968\", una delle prime esibizioni dal vivo di Young e, cronologicamente, il primo disco delle performance series, che emerse successivamente nel 2008.\nIn una intervista del 2008, Neil Young cit\u00f2 l'album \"Toast\", un disco originariamente inciso con i Crazy Horse a San Francisco nel 2000 ma rimasto inedito. L'album dovrebbe far parte della \"Special Edition Series\" degli Archivi, ma nessuna data di pubblicazione \u00e8 stata ancora diramata. L'album \"A Treasure\", con tracce dal vivo del periodo 1984-85 provenienti dal tour con gli International Harvesters, all'epoca della causa intentatagli dalla Geffen Records, \u00e8 stato pubblicato nel giugno 2011.\nIl 14 luglio 2009, i primi quattro album solisti di Young sono stati ristampati rimasterizzati in digitale come volumi 1\u20134 della \"Original Release Series\" degli Archives, .\nVita privata.\nNeil Young si \u00e8 sposato tre volte, la prima nel 1968 con Susan Acevedo, e la seconda con Pegi Morton (deceduta il 1\u00ba gennaio 2019). Dal 1971 al 1974 ha avuto una relazione con l'attrice Carrie Snodgress. Ha due figli maschi: Zeke (nato dalla relazione con la Snodgress) e Ben, entrambi nati con una forma di paralisi cerebrale pi\u00f9 (Ben) o meno (Zeke) grave, e una figlia di nome Amber Jean, che come Young stesso, soffre di epilessia. Il 29 luglio 2014 ha divorziato da Pegi Morton dopo trentasei anni di matrimonio. Nel 2018 ha sposato in terze nozze l'attrice Daryl Hannah.\nNel 1995 Neil Young acquist\u00f2 il 30% delle azioni della compagnia americana \"Lionel LLC\", un'azienda specializzata in trenini elettrici in miniatura. La sfrenata passione del cantatutore canadese per i trenini elettrici \u00e8 ben nota da diversi anni: addirittura ne possiede uno che circonda per intero tutta la sua casa.\nIl 27 luglio 2010 viene a mancare Ben Keith, storico amico di Young. Keith, conosciuto nel 1971 a Nashville, ha contribuito con la sua steel guitar alla creazione di molti album di Young come \"Comes a Time\", \"Tonight's the Night\" e molti altri, il pi\u00f9 importante dei quali \u00e8 stato \"Harvest\".\nNeil Young ha dato vita, attraverso il proprio sito web, alla raccolta \"Songs of the Times\", all'interno della quale pubblica brani di artisti di tutto il mondo che si oppongono alla guerra.\nRiconoscimenti.\nHa ricevuto due lauree honoris causa: una in Musica dalla Lakehead University a Thunder Bay nel 1992, e una in Lettere dalla Universit\u00e0 di Stato di San Francisco."}
{"id": "234375", "revid": "125427964", "url": "https://it.wikipedia.org/wiki?curid=234375", "title": "Daniele Biacchessi", "text": "Biografia.\nDal 1975 lavora per numerose testate: \"Radio Lombardia\", \"Radio Occhio\", \"Radio Regione\", \"Telemilanodue\", \"Rete A\", \"Antennatre\".\nNella sua lunga carriera collabora inoltre con \"RAI\", \"Radio Popolare\", \"Mucchio Selvaggio\", il quotidiano \"l'Unit\u00e0\", i settimanali \"Avvenimenti\" e \"L'Europeo\".\nDal 1988 al 1999, \u00e8 fondatore, direttore della sede milanese, conduttore, inviato e cronista parlamentare di \"Italia Radio\".\nDiviene caporedattore per Radio24 - \"Il Sole 24 Ore,\" poi collaboratore fisso. \n\u00c8 autore di oltre trenta tra libri, prefazioni, interventi pubblicati dai pi\u00f9 importanti editori italiani.\nDaniele Biacchessi scrive libri d'inchiesta sul terrorismo (gli omicidi di Walter Tobagi, omicidio di Luigi Calabresi, Fausto e Iaio, Roberto Franceschi, Massimo D'Antona, Marco Biagi, strage di Bologna, strage di Piazza Fontana, strage di Ustica, strage di Piazza della Loggia, strage dell'Italicus, strage del Rapido 904). In particolare \u00e8 il primo giornalista a svelare i retroscena sulla fuoriuscita di diossina dalla ICMESA di Seveso il 10 luglio 1976 e sull'omicidio di Fausto Tinelli e Lorenzo Iannucci il 18 marzo 1978. Biacchessi ricostruisce in un libro il caso di malagiustizia di cui fu vittima Enzo Tortora.\nNel libro \"Passione reporter\", Biacchessi riunisce per la prima volta le storie di Ilaria Alpi, Raffaele Ciriello, Maria Grazia Cutuli, Antonio Russo, Enzo Baldoni, Raffaele Ciriello. Negli ultimi anni raccoglie in alcuni volumi le storie dei combattenti della lotta di Liberazione e della Resistenza italiana.\nDal 2003 trasferisce gran parte del suo lavoro giornalistico nel teatro civile.\nCome autore, regista e interprete di teatro di narrazione narra il disastro di Seveso \"La fabbrica dei profumi\", le stragi nazifasciste di Sant'Anna di Stazzema e di Marzabotto del 1944, lo scandalo dei fascicoli nascosti nel cosiddetto armadio della vergogna, le stragi della strategia della tensione nello spettacolo \"Il paese della vergogna\", le storie dei giornalisti italiani uccisi in zone di conflitto \"Passione reporter\".\nDaniele Biacchessi racconta nei suoi spettacoli l'impegno antimafia di Peppino Impastato, Giorgio Ambrosoli, Libero Grassi, Giovanni Falcone, Paolo Borsellino, il dramma delle morti sul lavoro \"Il lavoro rende liberi\", le battaglie per l'acqua pubblica, contro gli abusi ambientali, gli squilibri tra Nord e Sud del mondo, la Resistenza, il dramma dei 30.000 desaparecidos argentini, il sogno del grande poeta e musicista americano Woody Guthrie, le storie partigiane della Resistenza.\nDal vivo collabora stabilmente con i musicisti Gaetano Liguori, Gang, Massimo Priviero, della scena jazz, rock, blues e canzone d'autore italiana.\n\u00c8 direttore editoriale di Giornale Radio, direttore della webradio musicale Radio On, conduttore di Radio Francigena.\n\u00c8 presidente dell'Associazione Ponti di memoria e responsabile della collana editoriale Contastorie di Jaca Book.\nPremi e riconoscimenti.\nNel 2004 e nel 2005 gli viene assegnato il Premio Cronista per un'inchiesta sul terrorismo islamico in Italia e una ricostruzione dell'omicidio dell'editorialista del \"Corriere della Sera\" Walter Tobagi. Nel 2009 riceve il premio dedicato al fotografo freelance ucciso in Medio Oriente Raffaele Ciriello. Nel 2011 vince il Premio Speciale \"UNESCO\" per lo spettacolo teatrale \"Aquae Mundi\" con il jazzista Gaetano Liguori. Nel 2016 gli viene assegnato il premio Macchina da scrivere per il libro \"Storie di rock italiano\" edito da Jaca Book. Finalista con il libro L'Italia liberata, storie partigiane del Premio Fiuggi Storia 2019. Best Production per il film L'altra America di Woody Guthrie al Caorle Film Festival 2019. Best Animation per il film L'Italia liberata al Prototop Festival 2020. Nel 2021, riceve il prestigioso Premio letterario Amerigo per il libro \"Il sogno e la ragione. Da Harlem a Black Lives Matter\" e il Premio del Lunigiana Cinema Festival per l'omonimo film."}
{"id": "234376", "revid": "484362", "url": "https://it.wikipedia.org/wiki?curid=234376", "title": "Omnem locum sapienti viro patriam esse", "text": "La locuzione latina Omnem locum sapienti viro patriam esse, tradotta letteralmente, significa \"ogni luogo \u00e8 patria per il saggio.\" (Seneca, Dialogo \"Consolatio ad Helviam matrem\")\nIn quest'opera dedicata alla madre, Seneca inviato in esilio in Corsica perch\u00e9 accusato di adulterio con Giulia Livilla, sorella di Caligola e nipote di Claudio, la rassicura sulla propria fermezza d'animo e, bench\u00e9 si consideri la vera vittima dell'avversa fortuna, trova argomenti per essere il consolatore dei propri cari."}
{"id": "234377", "revid": "1543377", "url": "https://it.wikipedia.org/wiki?curid=234377", "title": "Omnes feriunt, ultima necat", "text": "La locuzione latina omnes feriunt, ultima necat significa \"tutte feriscono, l'ultima uccide\". Sono ben riscontrabili anche le varianti omnes vulnerant, ultima necat e vulnerant omnes, ultima necat.\nQuesto motto \u00e8 attribuito a Seneca il Vecchio o il Retore e si trova spesso inciso sulle meridiane o sui quadranti degli orologi.\nInterpretazione.\nPer il cardinale e teologo Raniero Cantalamessa l'incisione sugli orologi dei chiostri rinvia ad Agostino d'Ippona, secondo cui \"l'uomo, quando nasce, contrae una malattia dalla quale nessuno che nasca ha scampo\" (\"Discorso 229/H\", 3), un'esistenza che \u00e8 da considerarsi una \"vita mortale o morte vitale\" (\"Confessioni\" I, 6, 7), pensiero ripreso anche dal Martin Heidegger dell'\"essere-per-la-morte\" (\"Sein-zum-Tode\").\nTuttavia la riflessione filosofica ritiene indecidibili un paio di aspetti essenziali:\nSu orologi e meridiane.\nSimili iscrizioni su torri campanarie, edifici cittadini e chiese, poste vicino a una meridiana o a un orologio, hanno una lunga tradizione in Italia come nell'Occidente. Tra le altre versioni del motto riportate sovente nei pressi degli orologi c'\u00e8 anche \"Unam time, ultimam cave\" ovvero: \u00abt\u00e9mine una: gu\u00e0rdati dall'ultima [ora]\u00bb."}
{"id": "234379", "revid": "205250", "url": "https://it.wikipedia.org/wiki?curid=234379", "title": "Carlo Guzzi", "text": "Biografia.\nNato da Palamede ed Elisa Cressini, Carlo era il terzo dei quattro figli avuti dalla coppia, con il fratello maggiore Giuseppe e le sorelle Maria (1885-1977) e Fanny (1896-1982). In famiglia era chiamato \"Taj\", soprannome che lo accompagn\u00f2 per tutta la vita.\nIl padre era un ingegnere, valente professionista, docente presso l'Istituto Tecnico Superiore di Milano e imprenditore nel campo della costruzione di motori elettrici e dinamo. La madre era originaria di Genova e apparteneva ad una famiglia nota del capoluogo ligure, trasferitasi a Milano negli anni settanta del XIX secolo e, poi, a Torino. \u00c8 figlia dell'avvocato Daniele Cressini, garibaldino e organizzatore logistico della Spedizione dei Mille, e sorella del pittore Carlo Cressini.\nDiversamente dallo studioso e ascetico fratello maggiore, Carlo aveva un carattere sanguigno ed era scarsamente portato allo studio. Terminate le scuole elementari, fu iscritto alla Regia Scuola tecnica Barnaba Oriani di Milano, dove non riusc\u00ec a rimanere oltre il secondo anno.\nIl padre, come si usava al tempo, decise allora di mandarlo in collegio, inviandolo al convitto della prestigiosa \"Scuola tecnica nazionale Alessandro Rossi\" di Vicenza, citt\u00e0 nella quale si era trasferita la sorella Maria dopo essersi sposata. Nonostante la severissima disciplina dell'istituto, dotato dei pi\u00f9 moderni laboratori meccanici, il rendimento scolastico non miglior\u00f2 e \"Taj\" fu promosso a stento nel 1905 e rimandato a ottobre nel 1906. La carriera scolastica era comunque destinata ad interrompersi, perch\u00e9 quello stesso ottobre il padre mor\u00ec improvvisamente, lasciando la famiglia senza la principale fonte di reddito. La madre, pochi mesi dopo, decise di vendere il centrale appartamento di corso Buenos Aires, dove vivevano, e di trasferirsi con i figli nella casa di villeggiatura sul lago di Como, a Mandello Tonzanico.\nPer aiutare la famiglia, Carlo trov\u00f2 impiego come apprendista presso piccole aziende metalmeccaniche, dividendo i periodi di libert\u00e0 tra la frequentazione della fidanzata mandellese Francesca Gatti e dell'officina meccanica di Giorgio Ripamonti, dove si appassion\u00f2 alla motoristica, apprendendone i primi rudimenti e appassionandosi alle motociclette. Nel 1909 l'assunzione nel reparto prove motori della Isotta Fraschini gli consent\u00ec di affinare le conoscenze e, nondimeno, di sposarsi con la fidanzata, dalla quale ebbe l'unico figlio Ulisse.\nAllo scoppio della prima guerra mondiale, Carlo Guzzi venne arruolato nella Regia Marina e assegnato alla Stazione idrovolanti del Forte di Sant'Andrea a Venezia come maresciallo motorista. Il quel frangente strinse amicizia con i piloti della 260\u00aa Squadriglia Giovanni Ravelli e Giorgio Parodi, entrambi appassionati di motorismo, ai quali propose il progetto di costruire una motocicletta di nuova concezione, un tempo terminato il conflitto, ricevendone l'entusiastica adesione.\nIn effetti, il trio di sodali possedeva le competenze e i mezzi fondamentali per la riuscita dell'intrapresa. Carlo Guzzi aveva idee chiare e buona esperienza sui motori, oltre a disporre di un fratello ingegnere in grado di progettare e calcolare qualsiasi occorrenza tecnica. Giorgio Parodi, figlio del facoltoso armatore genovese Emanuele, poteva acquisire i finanziamenti necessari e Giovanni Ravelli, gi\u00e0 celebre come pilota motociclista ora divenuto asso dell'aviazione, avrebbe messo a disposizione la sua esperienza di collaudatore e il suo prestigio sportivo.\nGiovanni Ravelli scomparve in un fatale incidente aereo. Alla sua memoria si dovr\u00e0 l'introduzione dell'Aquila ad ali spiegate, simbolo dell'Aviazione Navale e della Regia Marina, nel logo Moto Guzzi.\nOttenuto il denaro necessario alla costituzione della \u201cSociet\u00e0 Anonima Moto Guzzi\u201d, la fondazione avvenne il 15 marzo 1921 con sede produttiva a Mandello del Lario, in provincia di Lecco.\nSia per progettare l'opificio aziendale che per calcolare e verificare la robustezza delle componenti meccaniche prodotte, Carlo Guzzi, fin dall'inizio, si serv\u00ec dell'opera di \"Naco\", soprannome familiare del fratello maggiore Giuseppe, ingegnere ed appassionato motociclista.\nLa prima moto sviluppata, la \"G.P.\" (iniziali di Guzzi-Parodi), rimase come prototipo per gli alti costi di produzione derivanti da un progetto che utilizzava alcune soluzioni aeronautiche, a titolo di esempio la doppia accensione. Venne costruita con l'aiuto di Giorgio Ripamonti. In una forma semplificata, denominata \"Normale\", venne posta in vendita ed il primo anno ne vennero costruite ben 17. Fu la prima moto con il logo dell'Aquila sul serbatoio e con il nome \"Moto Guzzi\" (in segno di rispetto al progettista Carlo Guzzi, Giorgio Parodi non volle che il nome G.P. potesse venir confuso con le sue proprie iniziali).\nLa Moto Guzzi sotto la guida tecnica di Carlo Guzzi conobbe un'inarrestabile espansione fino agli anni cinquanta, quando arriv\u00f2 ad avere quasi 1.600 dipendenti. Il nome Moto Guzzi rimane scritto nella storia della motocicletta soprattutto per i suoi innumerevoli risultati sportivi (ben 3.332 vittorie in competizioni ufficiali) ed ancor oggi sopravvive nello storico stabilimento di Mandello del Lario.\nCarlo Guzzi rimase sempre un innovatore, svilupp\u00f2 moto di ogni tipo, esplor\u00f2 configurazioni motoristiche sconosciute, fu il primo a costruire una galleria del vento nel 1950 per lo studio aerodinamico delle motociclette. Incoraggiava costantemente i suoi tecnici ad intraprendere strade nuove ed a percorrerle fino in fondo.\nCarlo Guzzi mor\u00ec nel 1964 a Davos in Svizzera all'et\u00e0 di 75 anni. La sua morte avvenne il giorno precedente al suo 76\u00ba compleanno. \u00c8 sepolto nel camposanto di Mandello del Lario, alle spalle del grande stabilimento della Moto Guzzi."}
{"id": "234380", "revid": "235890", "url": "https://it.wikipedia.org/wiki?curid=234380", "title": "Magnetizzazione", "text": ""}
{"id": "234381", "revid": "108235614", "url": "https://it.wikipedia.org/wiki?curid=234381", "title": "Omne solum forti patria est", "text": "La locuzione latina Omne solum forti patria est, tradotta letteralmente, significa \"ogni terra \u00e8 patria del forte\". (Ovidio, \"Fasti\" Libro 1 v. 493)\nL'uomo di saldi principi non teme nulla qualunque sia il paese in cui, costretto dagli eventi, si trova ad abitare: esattamente come i pesci si trovano a loro agio nel mare e gli uccelli nell'immensit\u00e0 dei cieli (\"aut piscibus aequor, ut volucri vacuo quicquid in orbe patet\")."}
{"id": "234383", "revid": "484362", "url": "https://it.wikipedia.org/wiki?curid=234383", "title": "Omnia fert aetas", "text": "La locuzione latina omnia fert aetas, tradotta letteralmente, significa \"il tempo porta via tutte le cose\" (Virgilio Bucoliche Egloga IX).\nNel dialogo tra Lycida e Moeris, due pastori-poeti, quest'ultimo ricorda con malinconia quando da fanciullo riusciva con facilit\u00e0 a mandare a memoria una quantit\u00e0 incredibile di versi mentre ora, con il passare degli anni, si sente privato delle sue facolt\u00e0 mentali, della memoria, del suo \"animus\": \"omnia fert aetas, animum quoque\".\nCuriosit\u00e0.\nNel 2012 la band folk medioeval rock bergamasca Folkstone si ispira a questo motto per l'omonima canzone dell'album \"Il confine\"."}
{"id": "234386", "revid": "287204", "url": "https://it.wikipedia.org/wiki?curid=234386", "title": "Maestro dell'Altare di P\u00e4hl", "text": "L'anonimo pittore di area tedesca, probabilmente un artista itinerante originario della Boemia, prende il suo nome dalla pala d'altare, databile a poco dopo il 1400, proveniente forse dalla cappella del castello di P\u00e4hl, presso Weilheim nell'Alta Baviera, e ora conservato al Bayerisches Nationalmuseum di Monaco. Nel pannello centrale su fondo d'oro cesellato e punzonato \u00e8 il \"Cristo in croce tra la Vergine e san Giovanni\", mentre nelle portelle laterali sono \"Santa Barbara\" e \"San Giovanni Battista\", nella faccia esterna sono il \"Cristo morto\" e la \"Madonna col Bambino\".\nPrimo esempio dello stile morbido della Germania meridionale, le figure costruite con linee sinuose e ondulate sono racchiuse in ampi panneggi svolazzanti con colori chiari e brillanti.\nAll'ambito del Maestro viene inoltre attribuita la \"Vergine d'Aracoeli \" di Praga. Una copia su pergamena, di una tavola italiana conservato sin dal 1368 nella sala del tesoro della cattedrale praghese di San Guido, a sua volta copia dell'immagine miracolosa di Santa Maria Aracoeli a Roma, probabilmente sono opera del maestro le figurerete che adornano la cornice dipinta tra cui le quattro mezze figure dei \"Profeti con cartigli\" e le \"Sante\", stilisticamente vicine ai personaggi dell'altare di P\u00e4hl."}
{"id": "234388", "revid": "2225", "url": "https://it.wikipedia.org/wiki?curid=234388", "title": "Zeiss (azienda)", "text": ""}
{"id": "234389", "revid": "120119535", "url": "https://it.wikipedia.org/wiki?curid=234389", "title": "Closing Time (Tom Waits)", "text": "Closing Time \u00e8 il primo album del cantautore statunitense Tom Waits, pubblicato nel marzo 1973 per la casa discografica Asylum Records.\nIl disco.\nUn primo lavoro di tutto rispetto dove spiccano la struggente e melodica ballata dedicata alla sua Oldsmobile (\"Ol' '55\") che apre l'album e la seconda traccia, \"I Hope That I Don't Fall In Love With You\", poesia velata di tristezza, come tutto l'album, dedicata al possibile amore della sua vita volato via per superbia e indecisione. Sempre con la stessa atmosfera ascoltiamo \"Martha\", tristissima memoria di un amore passato con il tempo. \nDi diverso stile \"Ice Cream Man\", pi\u00f9 ballata e meno poesia.\nUn album confidenziale, d'amore, che lascia gi\u00e0 intravedere le cupe atmosfere tristi che accompagneranno Waits per la vita. Chiuso con il pezzo strumentale che d\u00e0 il titolo all'album, \"Closing Time\" (Ora di chiusura), tanto amato dall'autore.\nIl brano \"Martha\" venne reinterpretato dal cantautore Tim Buckley nel suo album del 1974 \"Sefronia\".\nMusicisti.\nOl' '55\nI Hope That I Don't Fall in Love with You\nVirginia Avenue / Midnight Lullaby / Little Trip to Heaven (On the Wings of Your Love)\nOld Shoes (&amp; Picture Postcards)\nMartha\nRosie\nLonely\nIce Cream Man\nGrapefruit Moon\nClosing Time"}
{"id": "234394", "revid": "400694", "url": "https://it.wikipedia.org/wiki?curid=234394", "title": "Group Code Recording", "text": "Group Code Recording (GCR) \u00e8 un sistema di memorizzazione di dati per i dischi floppy, utilizzato dalla Apple II e dalle unit\u00e0 a dischi floppy della Commodore da 5\u00bc\" prodotte per propri computer a 8-bit.\nImplementazione e funzioni.\nI drive pi\u00f9 conosciuti sono il Disk II per la famiglia Apple II e il Commodore 1541, utilizzato dal Commodore 64). Era utilizzato anche dall'Apple Macintosh e dall'Apple IIGS per i loro dischi 3\u00bd\" da 400 KiB e 800 KiB.\nLo scopo di GCR \u00e8 quello di evitare troppi zero consecutivi (assenza di trasmissione), perch\u00e9 le transizioni sincronizzano il tempo di lettura. GCR \u00e8 pi\u00f9 efficiente della codifica FM, ma meno della MFM."}
{"id": "234396", "revid": "88740", "url": "https://it.wikipedia.org/wiki?curid=234396", "title": "Celeste", "text": "Il celeste \u00e8 una gradazione di blu. Il termine pu\u00f2 riferirsi anche a:"}
{"id": "234398", "revid": "1155", "url": "https://it.wikipedia.org/wiki?curid=234398", "title": "Apogonidi", "text": ""}
{"id": "234400", "revid": "33689", "url": "https://it.wikipedia.org/wiki?curid=234400", "title": "Zone Bit Recording", "text": "Il Zone Bit Recording (ZBR) \u00e8 un metodo utilizzato dalle memorie a disco per ottimizzare l'utilizzo delle tracce del disco in modo da aumentare la capacit\u00e0 di memoria. \u00c8 detto anche Zone Constant Angular Velocity (Zone CAV or Z-CAV or ZCAV).\nIl metodo consiste nell'allocare un maggior numero di settori nelle tracce pi\u00f9 esterne del disco. Infatti su un disco a tracce concentriche, la lunghezza fisica della traccia aumenta all'aumentare della distanza dal centro. Quindi, a densit\u00e0 di dati costante, la capacit\u00e0 di una traccia aumenta assieme alla distanza dal centro.\nPer implementare la codifica ZBR, il controller del disco divide il disco in un certo numero di zone a seconda della distanza dal centro. La zona pi\u00f9 interna \u00e8 utilizzata per impostare la velocit\u00e0 di lettura/scrittura, che \u00e8 poi mantenuta costante per le altre zone. In questo modo la velocit\u00e0 angolare di rotazione aumenta nelle zone esterne, ma \u00e8 mantenuta costante all'interno di ogni zona. "}
{"id": "234404", "revid": "6392", "url": "https://it.wikipedia.org/wiki?curid=234404", "title": "Ero un soldato", "text": ""}
{"id": "234407", "revid": "1318658", "url": "https://it.wikipedia.org/wiki?curid=234407", "title": "Eccezione", "text": ""}
{"id": "234410", "revid": "224230", "url": "https://it.wikipedia.org/wiki?curid=234410", "title": "Omnia serviliter pro dominatione", "text": "La locuzione latina omnia serviliter pro dominatione, tradotta letteralmente, significa \"comportarsi servilmente per giungere al potere\". (Tacito, Liber primus historiarum cap. XXXVI).\nNel 69 d.C. Otone (ex marito di Poppea) congiura contro l'imperatore Galba. Racconta Tacito che costui per essere accettato dal popolo cercava in tutti i modi di ingraziarselo stendendo le mani in segno di adorazione (\"protendens manus adorare vulgum\") inviando baci (\"iacere oscula\") ed abbassandosi a fare ogni cosa pur di... \"arrivare\" (\"et omnia serviliter pro dominatione\"). Rimase imperatore per pochi mesi sostituito da Vitellio, che neppure lui ebbe la fortuna di vedere la fine dell'anno, poich\u00e9 fu spodestato da Vespasiano."}
{"id": "234411", "revid": "15756", "url": "https://it.wikipedia.org/wiki?curid=234411", "title": "Maestro dell'Altare dei Berswordt", "text": "Punto di raccordo per la pittura in Vestfalia tra Maestro Bertram e Conrad von Soest.\nL'anonimo artista, proveniente dalla Germania nord-occidentale, deve il suo nome a un trittico eseguito per la Marienkirche di Dortmund con le armi della famiglia patrizia Berswordt, databile tra il 1425 e il 1430.\nNelle ante interne, a sinistra, la \"Salita al Calvario\", a destra la \"Deposizione dalla croce\"; al centro, la \"Crocifissione\"; e sulle ante esterne, l\"Annunciazione\".\nGli \u00e8 attribuito inoltre l'Altare dell'Evangelische Neustadter Kirche di Bielefeld, di concezione pi\u00f9 monumentale, con al centro la \"Vergine in trono e santi\", e lungo la tavola centrale e sulle ante, queste disperse e opera di bottega, trenta quadretti con scene della \"Storia dell'umanit\u00e0\", della \"Vita della Vergine\" e della \"Passione\"."}
{"id": "234412", "revid": "962682", "url": "https://it.wikipedia.org/wiki?curid=234412", "title": "Opera omnia", "text": "La locuzione latina opera omnia (lett. \"tutte le opere\") \u00e8 usata soprattutto in editoria e in bibliografia per indicare il complesso degli scritti di un autore, presentati nella loro stesura pi\u00f9 completa e definitiva, e l'edizione stessa che li raccoglie.\nAd es., l'opera omnia di Giosu\u00e8 Carducci fu pubblicata dapprima in 20 volumi (Bologna, N. Zanichelli, 1889-1909) e poi nell'edizione nazionale in 30 volumi per le \"Opere\" (Bologna, N. Zanichelli, 1935-40) e in 20 volumi per le \"Lettere\" (Bologna, N. Zanichelli, 1939-1968).\nLa locuzione nominale, neutro plurale in latino, \u00e8 usata in italiano come sostantivo femminile singolare."}
{"id": "234413", "revid": "14894", "url": "https://it.wikipedia.org/wiki?curid=234413", "title": "Maestro della Crocifissione della Marienkirche di Dortmund", "text": ""}
{"id": "234415", "revid": "287204", "url": "https://it.wikipedia.org/wiki?curid=234415", "title": "Tacrolimus", "text": "Il Tacrolimus (anche noto come FK-506) \u00e8 un farmaco immunosoppressore utilizzato soprattutto nei trapianti d'organo per ridurre l'attivit\u00e0 del sistema immunitario del paziente e di conseguenza il rischio di rigetto.\nHa caratteristiche simili alla ciclosporina, ma \u00e8 molto pi\u00f9 potente a parit\u00e0 di volume. Come la ciclosporina ha un ampio spettro di interazioni contrarie, fra cui quella con il pompelmo che aumenta la concentrazione del farmaco nel plasma sanguigno.\nIl farmaco \u00e8 propriet\u00e0 della Astellas Pharma Inc. e viene venduto con il marchio registrato Advagraf.\nVenne testato per la prima volta nel gennaio 1991 su un bambino italiano sottoposto a trapianto di fegato, e successivamente approvato dalla \"FDA\" (US Food and Drug Administration) nel 1994 per i trapianti di fegato, \u00e8 oggi esteso anche a quelli di rene, cuore, pancreas, polmone, faccia e altri.\nGli effetti secondari possono includere problemi alla vista, problemi renali ed epatici, tremori, ipertensione, diabete mellito.\n\u00c8 stato anche usato in preparazioni topiche per il trattamento di gravi dermatiti (marchio registrato Protopic), con minori effetti indesiderati. La preparazione topica \u00e8 usata, tra l'altro, nel trattamento della vitiligine.\nAvvertenze.\n\"Precauzioni per l'uso di tacrolimus topico:\" il tacrolimus deve essere applicato esclusivamente sulla parte di cute da trattare. Si raccomanda di lavarsi accuratamente le mani dopo l'applicazione della crema o unguento. Zone accidentalmente trattate con il farmaco o che sono venute a contatto con quest'ultimo devono essere adeguatamente lavate soprattutto se si tratta di mucose o occhi. Il tacrolimus topico non deve essere considerato farmaco di prima linea nel trattamento della dermatite atopica (rischio potenziale di tumore cutaneo e linfonodale), pertanto deve essere prescritto solo dopo risposta insufficiente al trattamento corticosteroideo e mai per periodi prolungati in modo continuativo (terapie prolungate devono prevedere periodi di sospensione). Il tacrolimus topico \u00e8 controindicato nei bambini con meno di 24 mesi, nei bambini e negli adulti immunodepressi, in caso di lesioni sospette (nella fase iniziale le lesioni della dermatite atopica potrebbero essere confuse con lesioni da linfoma cutaneo a cellule T).\n\"Prolungamento del tratto QT:\" poich\u00e9 il tacrolimus pu\u00f2 indurre prolungamento del tratto QT, si raccomanda cautela in caso di somministrazione per via sistemica a pazienti con prolungamento congenito del tratto QT o in terapia con farmaci noti per indurre prolungamento del tratto QT (antiaritmici, cisapride, terfenadina, macrolidi, chinoloni, antimicotici azolici, antidepressivi, venlafaxina, antipsicotici).\n\"Infezioni opportunistiche:\" i pazienti trattati con terapia immunosoppressiva sono esposti ad una maggior incidenza di infezioni opportunistiche, inclusa la nefropatia da poliomavirus BK e la leucoencefalopatia multifocale progressiva (PML) da virus JC.\nIl poliomavirus BK entra in contatto con l'uomo durante i primi anni dell'infanzia e circa l'80% dei sieri degli adulti presenta anticorpi specifici. Il virus pu\u00f2 persistere nei reni degli adulti, che funzionano come \u201cserbatoio\u201c, e riattivare l'infezione in condizione di importante immunosoppressione come in caso di trapianto. La nefropatia da virus BK si riscontra soprattutto in caso di trapianto del rene: in questi pazienti facilmente la nefropatia evolve a nefropatia tubulointerstiziale con perdita dell'organo trapiantato. In uno studio clinico, la sopravvivenza d'organo fra pazienti trapiantati con infezione da virus BK e trapiantati senza infezione virale \u00e8 risultata pari a 97% vs 94% a 6 mesi, 90% vs 92% a 1 anno, 58% vs 83% a 3 anni e 47% vs 76% a 5 anni (p &lt; 0,001). In caso di nefropatia, valutare eventuali aggiustamenti del dosaggio del tacrolimus.\nIl virus JC \u00e8 un papovavirus umano, la cui infezione tende a presentarsi in caso di alterazioni del sistema reticolo-endoteliale (linfomi, leucemia) o di grave depressione del sistema immunitario (AIDS, trapianto d'organo, etc.). L'encefalopatia si presenta con emiparesi, reperto pi\u00f9 comune, afasia (disturbo della comprensione/produzione del linguaggio a livello neurologico), disartria (disturbo della comprensione/produzione del linguaggio a livello muscolare) e emianopsia (perdita di met\u00e0 campo visivo); possono manifestarsi alterazioni sensitive, cerebellari e a carico del midollo allungato; la cefalea o eventuali crisi epilettiche sono poco frequenti. Per la diagnosi dell'infezione non \u00e8 significativa la ricerca di anticorpi specifici nel sangue, perch\u00e9 circa il 60-70% della popolazione adulta generale presenta anticorpi verso il virus JC. L'infezione virale non \u00e8 curabile, in genere da quando compaiono i primi sintomi alla morte del paziente intercorre un lasso di tempo di 1-9 mesi.\n\"Diabete:\" nei pazienti trapiantati con diabete \u00e8 preferibile la ciclosporina al tacrolimus. Il tacrolimus infatti \u00e8 stato associato ad una maggior incidenza di diabete di nuova insorgenza rispetto alla ciclosporina (33,6% vs 26%, p=0,046) e la percentuale di pazienti che ha richiesto trattamenti antidiabetici \u00e8 risultata pi\u00f9 elevata nel gruppo trattato con tecrolimus (18% vs 12,5%, p&lt;0,05). Questi dati sono stati confermati anche in altri studi.\n\"Allattamento:\" in vivo il tacrolimus \u00e8 escreto nel latte materno. In via precauzionale il farmaco non viene raccomandato nelle donne che allattano, anche se alcuni dati preliminari evidenzierebbero un assorbimento sistemico neonatale a dosi tali da non risultare tossiche."}
{"id": "234416", "revid": "72396", "url": "https://it.wikipedia.org/wiki?curid=234416", "title": "Otium cum dignitate", "text": "La locuzione latina Otium cum dignitate significa tempo libero da poter dedicare, con tranquillit\u00e0, alle proprie attivit\u00e0 intellettuali (Cicerone De Oratore Libro I, 1-2).\nCon questa espressione Cicerone cerca di autoconvincersi che questo trascorrere il tempo in attivit\u00e0 amene sia l'ideale del \"civis romanus\" ritiratosi dalla vita pubblica. Anche in questa occasione il famoso oratore parla di s\u00e9 stesso. Esautorato da ogni carica per opera di Giulio Cesare, definisce \"otium\" dignitoso il lavoro svolto, durante questa forzata inattivit\u00e0 politica, per comporre le \"Tusculanae disputationes\"."}
{"id": "234417", "revid": "59027934", "url": "https://it.wikipedia.org/wiki?curid=234417", "title": "Oves et boves", "text": "La locuzione latina oves et boves, tradotta letteralmente, significa \"pecore e buoi\". (Gv. 2, 14; Ps 8,8)\nL'evangelista racconta che Ges\u00f9 trov\u00f2 i mercanti di pecore, buoi, colombe e i cambiavalute seduti nel tempio di Gerusalemme: \"et invenit in templo vendentes oves et boves et columbas, et nummularios sedentes\". Sar\u00e0 questa visione a scatenare la collera di Ges\u00f9 nei confronti di tali mercanti che caccer\u00e0 dal tempio fustigandoli.\nCon questa espressione si indica solitamente un raggruppamento eterogeneo, riunito senza una precisa logica.\nSecondo un'altra versione la locuzione viene da una formula notarile per indicare la cessione in massa di tutto il bestiame di una \"fattoria\" con l'espressione \"et oves et boves et universa pecora\" dove con \"pecus\" si intende il bestiame minuto."}
{"id": "234420", "revid": "1543377", "url": "https://it.wikipedia.org/wiki?curid=234420", "title": "Committed Information Rate", "text": "CIR, acronimo di Committed Information Rate, \u00e8 una sigla usata nelle telecomunicazioni per indicare la banda minima che l'operatore di rete si impegna a garantire al cliente in condizioni di normale funzionamento della stessa. Il traffico che rientra nell'ambito del CIR non pu\u00f2 essere quindi \"scartato\" se non in presenza di situazioni di congestione o altri problemi sulla rete. \nIl CIR si applica in particolare alla capacit\u00e0 di un circuito virtuale in reti Frame Relay, di cui costituisce un elemento caratteristico molto importante. Si tratta infatti di un parametro negoziabile in fase di definizione degli accordi sui livelli di servizio (\"Service Level Agreement\", SLA) e che influisce direttamente sul costo della fornitura.\nViene misurato in bit al secondo, da calcolare su un periodo di tempo che dev'essere anch'esso concordato con l'operatore di rete, e pu\u00f2 coincidere o essere inferiore alla velocit\u00e0 fisica della connessione disponibile. \u00c8 possibile negoziare anche capacit\u00e0 in eccesso (EIR, \"Extended Information Rate\") rispetto a quella prevista dal CIR, che normalmente gode di priorit\u00e0 minore e pu\u00f2 essere scartata senza conseguenze (traffico con il flag DE, \"Discard Eligible\", attivo)."}
{"id": "234421", "revid": "227910", "url": "https://it.wikipedia.org/wiki?curid=234421", "title": "Maestro dell'Altare di Aquisgrana", "text": "Personalit\u00e0 artistica.\nPrende il nome dall'altare proveniente dalla chiesa dei Carmelitani a Colonia, e ora conservato nel tesoro della cattedrale di Aquisgrana, databile attorno al 1500-10, con sulla tavola centrale la \"Crocifissione\", sulle portelle, a destra il \"Compianto\", a sinistra l\"Ecce Homo\" e sulla faccia esterna, sei \"Santi\". \nProbabilmente formatosi nella bottega del Maestro della Sacra Stirpe, venne influenzato dal Maestro di San Bartolomeo e da Derick Baegert, la sua opera, dal colore luminoso e brillante, annuncia quella di Barthel Bruyn e trova delle affinit\u00e0 con quella di Anton Woensam. Mostra inoltre strette relazioni col Maestro della Leggenda di sant'Orsola e col Maestro di San Severino. I tentativi di identificazione coi nomi di Hermann Soytmann o dell'incisore siglato P. W. non hanno prodotto alcuna prova sostanziale.\nDel suo catalogo fanno inoltre parte l\"Altare della Passione\" di Liverpool, l'affresco della cappella Hardenrath della Chiesa di Santa Maria in Campidoglio a Colonia con la \"Resurrezione di Lazzaro\", distrutto durante la seconda guerra mondiale, alcune tavole tra cui la \"Madonna col Bambino\", databile al 1510 circa, dell'Alte Pinakothek di Monaco e tre disegni tra cui l\"Adorazione dei Magi\" del Louvre.\nLa sua figura \u00e8 importante nel quadro dell'arte a Colonia, in particolare nella fase transitoria che Max Friedl\u00e4nder ha messo in parallelo al cosiddetto \"manierismo di Anversa\". "}
{"id": "234422", "revid": "120029184", "url": "https://it.wikipedia.org/wiki?curid=234422", "title": "Publilio Optaziano Porfirio", "text": "Biografia.\nLe informazioni biografiche su Optaziano sono scarse e incerte: si tratta principalmente di un oroscopo di Giulio Firmico Materno, che, nonostante l'opposizione di alcuni studiosi, sembra riferirsi proprio a lui, e di alcune iscrizioni epigrafiche.\nNato forse in Africa da una famiglia non nobile (suo nonno, Ateio Giunio Tiberiano, era un \"tribunus militum\"), ebbe un fratello e, dopo il matrimonio, anche un figlio. Fece parte dei senatori pagani sotto Massenzio e, nel 322, partecip\u00f2 alla campagna contro i Sarmati condotta dall'imperatore Costantino I alla cui corte godeva di grande prestigio.\nProprio nel 322 (o forse nel 323), per\u00f2, Optaziano cadde in disgrazia presso l'imperatore e, dopo la condanna, fu mandato in esilio, probabilmente nella piccola localit\u00e0 africana di Siga. Le colpe reali di Optaziano non sono molto chiare, ma sembra fossero legate a un adulterio (da lui stesso fermamente negato nel carme II 31) e a pratiche magiche, assolutamente incompatibili con la svolta cristiana operata da Costantino.\nIl tentativo di ritornare nelle grazie dell'imperatore fu affidato da Optaziano ad un libretto che egli compose in esilio, un panegirico, in cui, oltre ad esaltare la figura dell'imperatore e a proclamarglisi leale, si dichiarava fiero sostenitore del Cristianesimo. Tale tentativo ebbe di certo un ottimo risultato, dal momento che l'imperatore non solo lo richiam\u00f2 dall'esilio nel 325, ma nei quattro anni successivi lo nomin\u00f2 amministratore della Campania, proconsole d'Acaia, proconsole d'Asia e \"praefectus urbi\" di Roma (per 31 giorni nel 329 e per 32 giorni nel 333).\nMor\u00ec a Roma fra il 333 ed il 337.\nOpere.\nLa tradizione manoscritta attribuisce ad Optaziano un \"corpus\" di \"carmina\" piuttosto ampio, ma in parte disomogeneo. Tale \"corpus\", infatti, comprende componimenti scritti dall'autore in epoche e con tecniche diverse; vi \u00e8 inoltre compresa una serie di testi di altri autori. Nonostante la presenza di alcuni carmi composti ben prima della sua caduta in disgrazia, il nucleo centrale dell'opera \u00e8 comunque costituito dal panegirico inviato dall'autore a Costantino nella speranza di ottenerne il perdono.\nFulcro centrale del \"Panegyricus\" (cos\u00ec lo definisce la tradizione manoscritta) \u00e8 la figura dell'imperatore; poco frequenti, invece, gli accenni ai fatti storici contemporanei.\nLa caratteristica principale dei carmi, per\u00f2, non risiede tanto nel loro contenuto, quanto nella tecnica con cui essi sono realizzati. Optaziano fu il primo autore a scrivere \"versus intexti\" (letteralmente \"versi intrecciati\"), una forma particolare di carme figurato.\nIl carme figurato \u00e8 un componimento in cui i versi sono disposti in modo da formare un disegno stilizzato ben preciso (un altare, una zampogna...). Tale tecnica compositiva, che trovava precedenti autorevoli gi\u00e0 in Teocrito, era giunta a Roma fra il II e il I secolo a.C. con gli \"Erotopaegnia\" di Levio. La novit\u00e0 di Optaziano consiste nell'unire tale tecnica a quella dell'acrostico, in modo che all'interno del componimento si legga, seguendo un determinato percorso, un secondo testo attinente al primo (e talora anche un terzo a seconda dell'ordine di lettura delle lettere dei \"versus intexti\").\nLa composizione del carme avveniva per fasi:\nLa tecnica utilizzata da Optaziano rivela la sua predilezione per le difficolt\u00e0 e i virtuosismi tecnici, e in altri componimenti del \"Panegyricus\" persino si complica, ad esempio, con la costruzione di versi in forma di palindromi (come nel carme XXVIII) o di versi metricamente identici anche se letti da destra verso sinistra.\nDal punto di vista letterario, Optaziano si ispira a Lucano e Silio Italico, ma soprattutto a Ovidio, che rappresenta per l'Autore il riferimento principale, anche e soprattutto per l'esperienza dell'esilio che li accomunava.\nPuramente a titolo di esempio si pu\u00f2 considerare il carme VIII della raccolta. In tale componimento i \"versus intexti\" formano il monogramma di Cristo e il suo nome \"Iesus\":\nIl testo del componimento \u00e8 il seguente:\nIl testo dei \"versus intexti\" (nell'ordine che gi\u00e0 lo scolio spiega), invece, \u00e8 il seguente:\nFortuna.\nOptaziano fu autore molto apprezzato fino al medioevo. Non soltanto la sua opera riusc\u00ec a procurargli il perdono e il favore dell'imperatore, ma i suoi versi divennero testo di scuola, generando tutta una serie di imitatori, i quali non esitarono a perfezionare la tecnica dei \"versus intexti\" e a rendere pi\u00f9 complesse le immagini (alcuni dei carmi creati dagli ammiratori di Optaziano, nonostante siano di epoca posteriore, sono confluiti e a noi tramandati all'interno del suo \"corpus\"). \nDopo l'epoca medievale, la fama di Optaziano diminu\u00ec ed egli fu quasi dimenticato, fino alla sua parziale riscoperta umanistica."}
{"id": "234423", "revid": "8911", "url": "https://it.wikipedia.org/wiki?curid=234423", "title": "Optaziano", "text": ""}
{"id": "234424", "revid": "14894", "url": "https://it.wikipedia.org/wiki?curid=234424", "title": "Meister des Aachener Altars", "text": ""}
{"id": "234425", "revid": "8911", "url": "https://it.wikipedia.org/wiki?curid=234425", "title": "Optaziano Porfirio", "text": ""}
{"id": "234427", "revid": "1305772", "url": "https://it.wikipedia.org/wiki?curid=234427", "title": "Neverwinter Nights", "text": "Neverwinter Nights \u00e8 un videogioco di ruolo con prospettiva in terza persona e ambiente di gioco in tre dimensioni, sviluppato da BioWare e pubblicato da Infogrames (ora Atari) nel 2002, basato sulle regole della terza edizione di \"Dungeons &amp; Dragons\" e dell'ambientazione \"Forgotten Realms\" (con alcune modifiche).\nTrama.\nNeverwinter \u00e8 un gioiello splendente tra le montagne innevate, una delle citt\u00e0 pi\u00f9 grandi del freddo Nord, situata nella parte settentrionale della Costa della Spada, regione del continente Faer\u00fbn. Nessuno si poteva aspettare che una terribile epidemia colpisse la popolazione proprio in un tale momento di prosperit\u00e0: la Morte Gemente non ha eguali per le perdite provocate, e la prima necessit\u00e0 \u00e8 trovare la cura. Un eroe deve ritrovare le creature di Waterdeep, l'unico rimedio esistente, sparite dopo l'attacco all'accademia dove venivano tenute nascoste lontano da occhi malvagi.\nIl gioco si concentra sullo sviluppo di un personaggio che diventer\u00e0 l'eroe della storia. Nell'avventura presente nel gioco base, il giocatore \u00e8 singolarmente responsabile della distruzione di un potente culto, dell'interruzione dell'avanzata di una piaga insaziabile e dell'opposizione ad un attacco diretto alla citt\u00e0 di Neverwinter, oltre ad alcune missioni secondarie (definibili con il termine inglese \"quest\"). Il capitolo iniziale e quello finale si occupa di Neverwinter, ma la parte centrale della trama richiede al personaggio di avventurarsi nelle terre selvagge e poi a nord, verso la citt\u00e0 di Luskan.\nModalit\u00e0 di gioco.\nSiccome il gioco \u00e8 basato sulle regole di \"Dungeons &amp; Dragons\", la prima cosa che il giocatore deve fare \u00e8 creare il proprio personaggio giocante. \u00c8 possibile scegliere il genere, la razza, la classe, l'allineamento, le caratteristiche (Forza, Destrezza, Intelligenza ecc.), le capacit\u00e0 possedute (attraverso la selezione di abilit\u00e0, talenti, incantesimi ecc.), aspetto fisico e nome.\nQuesta fase consente di caratterizzare fortemente il proprio personaggio \u2014 uno pu\u00f2 essere, ad esempio, un uomo dei boschi (classe Ranger) o un guaritore (classe Chierico), e scegliere le abilit\u00e0 e i talenti pi\u00f9 utili (il Ranger potrebbe volere Empatia Animale, per esempio, mentre il Chierico sceglier\u00e0 pi\u00f9 probabilmente Incantesimi in combattimento). Anche se il giocatore sceglie di essere \"buono\" o \"cattivo\" ha poche possibilit\u00e0 di far procedere su binari diversi il corso della storia.\nL'avventura contenuta nel gioco base \u00e8 piuttosto lunga (tre CD contro uno solo delle espansioni). Dopo un breve preludio, sono presenti quattro \"capitoli\", e ognuno di essi consiste in una trama principale (ad esempio, il primo capitolo riguarda una misteriosa piaga nella citt\u00e0 di Neverwinter) e in numerose missioni, sotto-missioni e mini-storie. Le meccaniche di gioco sono basate sulle regole di \"Dungeons &amp; Dragons\" Terza Edizione, in cui le azioni pi\u00f9 importanti (combattimento, persuasione, movimenti particolari ecc.) sono determinate con tiri di dado. Per esempio, quando un guerriero attacca, potrebbe utilizzare una spada corta che infligge un danno di 1d6 (significa che, per determinare la quantit\u00e0 di punti di danno danno inflitta, bisogna tirare un dado a sei facce per una volta).\nMultiplayer.\nUna robusta componente multiplayer separa \"Neverwinter Nights\" dai precedenti videogiochi basati sulle regole di \"Dungeons &amp; Dragons\", vista anche la cospicua presenza di server fra i quali i giocatori possono scegliere. Ogni server, a seconda dell'hardware e della larghezza di banda a disposizione, pu\u00f2 supportare teoricamente fino a 96 giocatori nello stesso modulo anche se la maggior parte di essi limita il numero massimo a 35/40 per evitare problemi di lag, i server pi\u00f9 grandi e frequentati tendono a dividersi in 2 o pi\u00f9 server (server1, server2, etc..) uguali tra loro ma limitati ad un massimo di 35/40 giocatori ciascuno.\nI moduli di NWN sono costruiti da appassionati in una variet\u00e0 di generi e temi differenti, inclusi i mondi persistenti (tipici dei MUD). La maggior parte dei server presenti \u00e8 di tipo \"persistente\", ovvero sono accesi e presenti 24 ore su 24. Altri server sono comunque presenti solo in determinati orari o su appuntamento tra giocatori. L'accesso ai server \u00e8 gratuito (la BioWare vincola tutti gli utenti con il contratto di licenza affinch\u00e9 qualsiasi mondo persistente rimanga accessibile senza obbligo di pagamento per il giocatore), chiunque pu\u00f2 costruire il proprio server e pubblicarlo su GameSpy per permettere a qualsiasi giocatore di entrare.\nI server, per comodit\u00e0 di scelta, sono divisi in varie categorie:\nStoria leggera - caratterizzati da una leggera impostazione di role playing - poco diffusi\nSolitario - moduli da giocare un solitario - poco diffusi\nMischia - Tutti contro tutti - poco diffusi\nInterpretazione - Caratterizzati da un obbligo di interpretazione in stile GDR del proprio personaggio - molto diffusi\nStoria - Una via di mezzo tra azione e interpretazione, i moduli hanno comunque una loro storia e ambientazione ben definita - molto diffusi\nAzione - Moduli senza alcun legame o quasi con il GDR, dove tutto \u00e8 focalizzato sul potenziamento del proprio personaggio e sui combattimenti - molto diffusi\nSquadra Moduli incentrati al combattimento,con risalto all'organizzazione del party - poco diffusi\nSociale Server incentrati ai rapporti sociali tra pg pi\u00f9 che al combattimento - poco diffusi\nSupporto tecnico - dedicati ai test e prove dei moduli\nStoria PW - Come storia ma sono server persistenti\nAzione PW - vedi sopra\nAlternativa - Dedicato a server con ambientazioni \"alternative\" ovvero non di stile D&amp;D\nArena - Dedicato a server spesso formati da una sola area o poco pi\u00f9 caratterizzati da duelli giocatore contro giocatore o squadra contro squadra\nLe categorie sono solo indicative ed il costruttore del modulo pu\u00f2 decidere in autonomia dove pubblicare il proprio server.\nInoltre i server si possono dividere in PvP (Player vs Player) e PvM (player vs Mob).\nI server azione sono prevalentemente PvP mentre i server pi\u00f9 orientati al gdr (storia, Interpretazione) hanno delle regole ben definite per effettuare il PvP (per esempio ci deve essere una sfida ufficiale, oppure guerre tra gilde presenti sul server).\nI server sono mediamente frequentati da 5/10 giocatori presenti contemporaneamente, anche se quelli di maggior successo hanno anche 50/100 giocatori contemporanei.\nIn diversi moduli, grazie alla versatilit\u00e0 ed alla potenza di Aurora ma soprattutto al lavoro degli appassionati che li creano, le regole di gioco e le ambientazioni sono state completamente ridisegnate superando molto spesso le limitazioni del gioco originale. Una delle peculiarit\u00e0 possedute da \"Neverwinter Nights\" e che lo avvicina all'esperienza di una partita a \"Dungeons &amp; Dragons\" giocata \"carta e penna\" attorno a un tavolo \u00e8 la presenza nelle partite multiplayer del Dungeon Master, una figura che in D&amp;D assume il ruolo di narratore/arbitro/amministratore e che pu\u00f2 influenzare, in tempo reale, gli eventi dell'avventura.\nI server possono anche essere collegati insieme, consentendo la creazione di vasti mondi multiserver; due esempi recenti sono \"A land Far Away\" e \"Confederation of Planes and Planets\". Siccome \"Neverwinter Nights\" manca di una funzione di chat globale, a parte la supportata GameSpy, i giocatori si arrangiano \"rimorchiando\" altri giocatori attraverso l'interfaccia multiplayer del gioco o con appuntamenti prefissati con amici. Questa fase \u00e8 facilitata da siti come Neverwinter Connections, che rendono l'esperienza simile a quella dei giochi di ruolo \"Pen &amp; Paper\".\nSviluppo.\nIn origine il gioco fu sviluppato da Interplay Entertainment, ma le difficolt\u00e0 finanziarie dell'editore portarono alla cessione del titolo. Negli USA, Infogrames ha pubblicato \"Neverwinter Nights\" per Windows il 18 giugno 2002, mentre in Europa il 3 luglio dello stesso anno (tranne in Germania, dove \u00e8 stato pubblicato il 28 giugno).\nBioWare l'ha poi pubblicato nel giugno del 2003 in versione client per Linux, \"Neverwinter Nights Linux Client\", scaricabile gratuitamente, mentre MacSoft ne ha pubblicato la versione per macOS nell'agosto 2003 (ma solo per il mercato statunitense).\nLa Floodgate Entertainment ha sviluppato sotto etichetta Jamdat Mobile una versione del gioco per telefoni cellulari, \"\", distribuito il 2 settembre 2004.\nIl gioco trae in parte ispirazione dall'originale \"Neverwinter Nights\", gioco di ruolo online della \"America Online\" (AOL) attivo dal 1991 al 1997 che \u00e8 stato il primo Massively Multiplayer Online Role Playing Game (MMORPG) in computer grafica della storia dei videogiochi.\nLa prima uscita della versione europea del gioco (non localizzata per\u00f2) constava del motore grafico Aurora Engine, un'avventura per il giocatore singolo e l'Aurora toolset (solo per Windows). La confezione per cui veniva venduta conteneva, oltre ai tre CD-ROM, una mappa plastificata della citt\u00e0 di Neverwinter, una \"Quick Reference Card\" e il manuale di istruzioni.\nSuccessivamente sono state pubblicate due espansioni ufficiali, le cui trame sono separate da quella principale raccontata nel gioco base: \"Shadows of Undrentide\" e \"Orde dal Sottosuolo\". Oltre a queste, sul sito web della BioWare \u00e8 presente un negozio online dal quale \u00e8 possibile scaricare a pagamento altre espansioni ufficiali meno vaste (chiamate \"premium modules\") e altri moduli completamente gratuiti.\nL'ultima versione disponibile di \"Neverwinter Nights\" \u00e8 la 1.68 per il gioco italiano e 1.69 per la versione inglese.\nPer la programmazione di elementi di gioco come l'intelligenza artificiale \u00e8 stato utilizzato il linguaggio di programmazione Lua.\nLa valutazione del gioco fatta dalla ESRB \u00e8 \"Teen (13+)\"\nIl simbolo della Croce Rossa \u00e8 stato rimosso dal modello del guaritore a seguito del reclamo della Croce Rossa Canadese.\nAurora Engine.\nL'Aurora Engine \u00e8 un motore di gioco sviluppato da BioWare per essere utilizzato in videogiochi di ruolo per PC e console. L'Aurora Engine \u00e8 il successore in 3D del precedente motore grafico di BioWare, in 2D, l'Infinity Engine. \"Neverwinter Nights 2\" sfrutta invece l'Electron Engine.\n', il suo seguito, ' (con una versione modificata) e \"The Witcher\" sono gli altri videogiochi di ruolo che sfruttano questo motore grafico.\nContenuto generato dagli utenti.\nAurora toolset.\n\"Neverwinter Nights\" contiene l'Aurora toolset, un software che consente ai giocatori di creare moduli personalizzati (in questo contesto, un modulo \u00e8 un'avventura creata utilizzando un toolkit) potenzialmente pi\u00f9 avanzati della campagna compresa nel gioco base. Questi moduli possono prendere la forma di mondi multiplayer online, avventure per giocatore singolo, luoghi di allenamento o demo per mostrare la tecnologia del gioco. Inoltre, molte applicazioni di terze parti hanno ulteriormente espanso l'abilit\u00e0 degli appassionati di creare elementi di gioco personalizzati, consentendo di creare anche nuove classi, razze, equipaggiamento e mostri. I creatori di questi contenuti sono chiamati \"builders\" (\"costruttori\") nelle community di \"Neverwinter Nights\". L'Aurora toolset (toolset significa letteralmente \"serie di attrezzi\"), conosciuto anche come Aurora toolkit (toolkit letteralmente significa \"attrezzatura\") \u00e8 costituito da una combinazione formata da un editor di terreno di gioco basato su un sistema \"a mosaico\" (in inglese \"tile system\", in cui le superfici delle aree di gioco vengono via via composte sistemando nella posizione voluta degli oggetti ricoperti di texture come fossero tessere di un mosaico), da un editor di script (in pratica gli \"ordini\" impartiti ai personaggi non giocanti), da un editor per le conversazioni e da un editor di oggetti (con cui il costruttore pu\u00f2 posizionare gli oggetti voluti all'interno dell'area di gioco).\nCon l'Aurora toolset il giocatore pu\u00f2 creare nuove scene, quest, mini-giochi e conversazioni. Spesso i giocatori che hanno prodotto moduli utilizzando il toolkit li hanno resi disponibili per il download. A parte l'utilizzo di elementi di costruzione disponibili nel gioco base, gli aspiranti sviluppatori possono aggiungere nuovi elementi creati con altro software (come, ad esempio, 3D Studio Max, che consente di creare oggetti e modelli di personaggi, oppure software per composizioni musicali o editing video per i filmati introduttivi) memorizzandoli in file, chiamati \"Haks\" (o \"hakpacks\") per via della loro estensione (.hak).\nGli sviluppatori non hanno mai convertito il toolset per le versioni Mac OS X e Linux del gioco; il risultato \u00e8 che sono stati creati per questi sistemi operativi editor concettualmente simili all'Aurora toolset e a NWScript ma open source: neveredit e neverscript. Il linguaggio di scripting dell'Aurora toolset si chiama NWScript, ed \u00e8 simile ai linguaggi di programmazione C++ e Java. Consente la creazione di complessi comportamenti e radicali cambiamenti alle regole inerenti ad ogni modulo.\nMod.\nLa \"Community Expansion Pack\" (CEP) del gioco, un piccolo gruppo di costruttori, raccoglie, seleziona e testa i migliori lavori inviati dai giocatori, e, se sono degni, li aggiunge al loro progetto, una enorme collezione di oggetti, creature e modelli di personaggio racchiusa in un unico \"hakpak\". Alcuni anni dopo \u00e8 nato un progetto gemello, il \"Community Tileset Project\" con la stessa intenzione del CEP ma incentrata sui \"tileset\", ovvero le tessere utilizzate per comporre le aree di gioco.\nAltri gruppi si sono dedicati allo sviluppo di moduli che ricreano ambientazioni cartacee: La \"City of Doors Initiative\" (CODI) per Planescape (progetto defunto) e \"DragonLance Adventures\" (DLA) per \"Dragonlance\".\nNel dicembre 2003 il Players Resource Consortium ha reso disponibile il PRC, un gruppo di hakpak che aggiunge al gioco nuove classi, razze, abilit\u00e0 e incantesimi. Fino alla prima met\u00e0 del 2006, il PRC ha approssimativamente triplicato il numero di classi di prestigio che aveva il gioco originale; ha poi aggiunto una dozzina di incantesimi epici e molti incantesimi normali che fanno il miglior uso dell'Aurora Engine della BioWare, tra cui: Teleportation, Transposition, Mazes e Summoning Houses. Inoltre sono stati inclusi i poteri psionici, che sono essenzialmente incantesimi ma che consumano \"punti potere\", similmente alla classe dello Stregone.\nEspansioni.\nAnche se non sono espansioni, Atari ha distribuito in successione altre edizioni del gioco dopo la prima pubblicata nel 2002:\nPremium module.\nDurante il 2004, BioWare ha lanciato online il suo store ed ha iniziato a vendere quelle che definisce \"premium modules\" poich\u00e9 parte della sua distribuzione di programmi digitali. Questa iniziativa \u00e8 stata sostenuta dal Live Team Lead Designer di Bioware (in pratica il capo della squadra dei progettisti), Rob Bartel. Anche se tecnicamente non sono espansioni queste \"avventure in scala ridotta\" introducono nuove trame e meccaniche di gioco. Inoltre, spesso includono nuove musiche e immagini che BioWare dichiara di voler integrare nelle future patch e update del gioco originale; infatti, la patch pi\u00f9 recente, include la maggior parte di questo materiale incluso nei premium module. BioWare ha deciso che il profitto generato da questi moduli sar\u00e0 reinvestito nel supporto delle comunit\u00e0 di appassionati e per l'uscita di update e miglioramenti del gioco originale. I moduli che sono venduti esclusivamente via download richiedono un accesso a internet per poter essere giocati, anche se sono solo per il giocatore singolo. I moduli dell'espansione \"Kingmaker\" non lo richiedono, ma sono solo per Windows. I moduli inclusi nella Neverwinter Nights Diamond Edition non richiedono l'accesso a internet per poter essere giocati.\nA partire da settembre 2006 la produzione di nuovi premium module si avvia a terminare, in preparazione dell'uscita di \"Neverwinter Nights 2\".\nNel 2018, Beamdog pubblica una nuova versione chiamata Enhanced Edition evoluzione della ultima versione 1.69\nSeguito.\nIl seguito di \"Neverwinter Nights\", \"Neverwinter Nights 2\", \u00e8 sviluppato dalla Obsidian Entertainment, una compagnia che ha una lunga storia associativa con BioWare; la cessione dello sviluppo \u00e8 stata fatta in accordo con quest'ultima, che ha preferito dedicarsi ad altri titoli, come \"Mass Effect\" e \"\". Il gioco \u00e8 stato pubblicato in Europa il 3 novembre 2006.\nUtilizzi educativi.\n\"Neverwinter Nights\" \u00e8 utilizzato per scopi educativi nel college di West Nott (Regno Unito) per aiutare i futuri sviluppatori a comprendere l'arte della programmazione dei videogiochi. \"Neverwinter Nights\" e nello specifico il suo toolset \"Aurora\" \u00e8 utilizzato per scopi educativi nel corso di Informatica dell'Universit\u00e0 di Bari (Italia) per aiutare i futuri sviluppatori a comprendere l'arte della programmazione dei videogiochi (nel corso a scelta \"Sviluppo di videogiochi\")."}
{"id": "234428", "revid": "1498", "url": "https://it.wikipedia.org/wiki?curid=234428", "title": "Memoria protetta", "text": ""}
{"id": "234429", "revid": "793215", "url": "https://it.wikipedia.org/wiki?curid=234429", "title": "Parco naturale dei Monti Aurunci", "text": "Il parco naturale dei Monti Aurunci \u00e8 un'area naturale protetta del Lazio istituita nel 1997 e situata al confine tra le province di Frosinone e Latina.\nStoria.\nIl parco \u00e8 stato istituito dalla legge regionale 6 ottobre 1997, n. 29 della regione Lazio (art. 44, c. 1 lett. b) e attualmente non comprende tutti gli ambiti territoriali dei comuni ricadenti nel comprensorio laziale dei Monti Aurunci;\nI Monti Aurunci.\nGli Aurunci in gran parte compresi nell'omonimo parco, sono una catena montuosa dell'Appennino centro-meridionale, caratterizzata in larga parte da calcari chiari con ampie sassaie e pendici asciutte e brulle, coperte da radi cespugli e da erba scarsa. Geograficamente si tratta di un massiccio appartenente alla pi\u00f9 ampia catena dei Volsci, di cui i monti Aurunci fanno parte insieme ai Lepini e agli Ausoni. Gli Aurunci si sviluppano, nel tratto pi\u00f9 meridionale della costa laziale, a est della piana di Fondi e alle spalle di Gaeta, Formia, Minturno, Castelforte e Santi Cosma e Damiano.\nLe cime pi\u00f9 elevate sono quelle dei monti Petrella (1.533 m), Ruazzo(1314m), Sant'Angelo (1.404 m), Fuga (953 m) e Maio.\nComuni.\nNel territorio del Parco ricadono attualmente i seguenti comuni:\nFlora.\nI Monti Aurunci costituiscono un punto di transizione tra gli Appennini centrali e quelli meridionali. Ci\u00f2 rende il territorio del parco particolarmente ricco dal punto di vista floristico; sono state infatti censite sul suo territorio oltre 1.900 specie, tra i quali figurano endemismi e variet\u00e0 esclusive dell'Italia centrale e meridionale, talune anche molto rare (ad es. \"Corydalis pumila\"). In particolare, sono presenti oltre 50 specie di orchidee selvatiche (ad es. \"Ophrys lacaitae\", \"Ophrys promontorii\") cui si aggiungono una ventina di ibridi naturali.\nLa vegetazione presenta sia aspetti mesofili (cerro, carpino nero, orniello, carpino orientale) sia aspetti xerofili (leccio e foresta con sughera). Sono presenti estesi pascoli xerici a prevalenza di \"Bromus erectus\" e importanti aree boschive \u2013 prevalentemente nell'area pi\u00f9 interna del parco \u2013 tra cui leccete, boschi di carpino e querce mesofile, oltre ad aree di faggeta a partire dai 1.200 metri sui monti Petrella e Faggeto. Il versante meridionale, digradante verso il mare, \u00e8 caratterizzato dalla presenza di specie tipiche della gariga e della macchia mediterranea.\nFauna.\nIl parco ospita una ricca fauna, tra cui alcune specie endemiche (ad es. l'artropode \"Campodea (Monocampa) aurunca\" e il coleottero \"Scotonomus auruncus\") o di particolare interesse naturalistico (ad es. il tritone italiano). Sono altres\u00ec presenti specie pi\u00f9 comuni quali la testuggine, la salamandrina dagli occhiali, la rana italica, il biacco, la biscia dal collare e la vipera.\nNei corsi d'acqua sono rappresentate la Rovella (\"Rutilus rubilio\"), il Cavedano (\"Squalius squalus\"), entrambi endemiti italiani, mentre la Lampreda di ruscello (\"Lampetra planeri\"), la Trota macrostigma (\"Salmo cettii\") e la Cagnetta (\"Salaria fluviatilis\"), un tempo presenti, sono purtroppo estinti.\nTra i mammiferi sono presenti la faina, l'istrice, il ghiro, il tasso, la volpe, il moscardino, il cinghiale, la donnola, la lepre selvatica, la martora e il gatto selvatico.\nNegli ultimi anni \u00e8 stato constatato il ritorno di alcuni esemplari di lupo, animale da tempo scomparso dai monti Aurunci.\nL'avifauna del parco \u00e8 composta da 121 specie di cui 80 nidificanti. Tra le specie censite vi sono passeriformi quali la monachella e il picchio muraiolo, corvidi quali il corvo imperiale e rapaci diurni quali il falco pellegrino, lo sparviero, il lodolaio, il biancone e il gheppio."}
{"id": "234430", "revid": "1543377", "url": "https://it.wikipedia.org/wiki?curid=234430", "title": "Giuseppe Vasi", "text": "Biografia.\nFormazione e prima parte della carriera.\nVasi fu uno dei pi\u00f9 importanti incisori di veduta nella Roma del diciottesimo secolo. La sua fama ha sofferto molto del confronto con Giovanni Battista Piranesi: pi\u00f9 giovane di circa dieci anni, Piranesi in realt\u00e0 apprese proprio da Vasi, nei primi anni quaranta, alcuni segreti della tecnica incisoria. Vasi fu nominato conte palatino e cavaliere dell'Ordine dello Speron d'Oro. Inoltre fu membro della prestigiosa Accademia di San Luca e dell'Accademia dell'Arcadia di Roma.\nVasi giunse a Roma nel 1736, proveniente dalla Sicilia. Dopo un triennio di apprendistato entr\u00f2 a far parte della cerchia di papa Clemente XII (al secolo Lorenzo Corsini) e del suo fido bibliotecario, Giovanni Gaetano Bottari. Questi contatti gli garantirono un posto importante all'interno della Calcografia Camerale, per la quale Vasi inizi\u00f2 a realizzare vedute di importati monumenti di Roma moderna, come la facciata di San Giovanni in Laterano, la Fontana di Trevi o la Scalinata di Trinit\u00e0 dei Monti.\nLa parte centrale della carriera e le \"Magnificenze di Roma antica e moderna\".\nNegli anni quaranta ebbe inizio la produzione autonoma di Vasi. Il primo passo fu una serie dal titolo \"Vedute di Roma sul Tevere\": la serie, variamente datata, venne probabilmente realizzata nel 1743. Negli anni successivi Vasi si dedic\u00f2 alla sua principale impresa, \"Le Magnificenze di Roma antica e Moderna\", dieci volumi usciti fra il 1747 e il 1761, ciascuno munito di 20 incisioni. 100 delle matrici originali sono state recuperate sul mercato antiquario e si trovano oggi presso l'Istituto Nazionale per la Grafica a Roma. Ciascun libro delle \"Magnificenze\" verte su un tema preciso:\nIl programma iniziale, reso noto gi\u00e0 negli anni Quaranta, prevedeva che le \"Magnificenze\" venissero corredate e collegate da una guida turistica e da una pianta. La critica ha messo in rilievo l'influenza nella concezione di alcuni importanti figure di dotti e letterati con cui Vasi era in contatto, come per esempio lo stesso Giovanni Gaetano Bottari e Giuseppe Bianchini. Vasi, terminate le \"Magnificenze\" pubblic\u00f2 dunque \"L'Itinerario Istruttivo\", una guida suddivisa in otto giornate, destinata a un grande successo, fino alla met\u00e0 del XIX secolo. Nel 1765 pubblic\u00f2 il \"Gran Prospetto dell'alma citt\u00e0 di Roma\", uno straordinaria pianta, o ancor meglio, una veduta a volo d'uccello dell'intera citt\u00e0 di Roma. La pianta, realizzata in dodici lastre, misura 1025 x 2615 mm ed \u00e8 la pi\u00f9 grande mai dedicata alla citt\u00e0. A sua volta, \"Il Gran Prospetto\" venne affiancato da quattro vedute correlate, dedicate alle altrettante basiliche patriarcali, ovvero San Pietro in Vaticano, San Giovanni in Laterano, Santa Maria Maggiore e San Paolo fuori le Mura.\nLa parte finale della carriera.\nNella parte finale della carriera Vasi inizi\u00f2 a subire sempre pi\u00f9 forte la concorrenza di Piranesi. Egli continu\u00f2 comunque a mantenere attiva la sua impresa calcografica, con l'aiuto del figlio Mariano Vasi: i torchi si trovavano nell'appartamento di Vasi, al piano terreno di Palazzo Farnese, dove egli svolgeva il ruolo di guardaroba dell'Ambasciatore a Roma del Regno delle Due Sicilie. Stretto dalle necessit\u00e0 finanziarie, Vasi affianc\u00f2 all'attivit\u00e0 di artista e di incisore quella di mercante d'arte, come attesta fra l'altro l'inventario dei beni, stilato nel 1782, pochi giorni dopo la morte."}
{"id": "234431", "revid": "729019", "url": "https://it.wikipedia.org/wiki?curid=234431", "title": "Gemini 4", "text": "Gemini 4 (GT-4) fu una missione nello spazio con equipaggio nel corso del programma Gemini degli Stati Uniti d'America.\nL'equipaggio.\nLa prima missione con equipaggio del programma Gemini, Gemini 3, non era ancora stata lanciata, quando il 27 luglio 1964 la NASA annunci\u00f2 ufficialmente l'equipaggio per la missione di Gemini 4. La missione venne programmata per il primo trimestre dell'anno 1965.\nVenne nominato James McDivitt come comandante, mentre Edward H. White fu il pilota della missione. Merita di essere sottolineato che entrambi gli astronauti erano stati assunti dalla NASA con il secondo gruppo di astronauti e pertanto erano privi di esperienza nello spazio. La NASA non rispett\u00f2 pertanto la prassi adottata per le missioni precedenti, cio\u00e8 di affiancare un astronauta novello ad uno con esperienza che avesse gi\u00e0 volato nell'ambito del programma Mercury. Infatti McDivitt fu preferito ai veterani Walter Schirra e Gordon Cooper - entrambi convinti di poter volare per la seconda volta nello spazio e di essere considerati per questa missione.\nPure l'equipaggio di riserva, con Frank Borman e James A. Lovell fu scelto completamente dal secondo gruppo di astronauti.\nUltima nota interessante fu che, durante la fase di lancio, il radiofonista di contatto con la capsula (Capcom) - in questo caso l'astronauta Clifton Williams - oper\u00f2 da Cape Kennedy. Conclusa la fase di lancio, tale ruolo venne assunto, e svolto per tutto il resto della missione, dal nuovo centro di controllo a Terra di Houston, Texas, ora Lyndon B. Johnson Space Center. Tale incarico venne quasi esclusivamente effettuato da Virgil Grissom, comandante della missione di Gemini 3.\nPreparazione.\nAl contrario del volo relativamente breve di Gemini 3, la missione di Gemini 4 venne programmata per durare pi\u00f9 giorni.\nIn particolar modo venne programmato che per la prima volta un astronauta americano uscisse dal veicolo spaziale per dell'attivit\u00e0 extraveicolare. Pertanto si rese necessario sviluppare una nuova tuta spaziale idonea per tale progetto. Si consider\u00f2 che la \"passeggiata nello spazio\" dovesse durare circa mezz'ora.\nDurante i preparativi alla missione, il 18 marzo giunse la notizia che il cosmonauta sovietico Aleksej Archipovi\u010d Leonov aveva lasciato il suo veicolo spaziale Voschod 2 diventando cos\u00ec il primo essere umano ad essere sospeso liberamente nello spazio. Tale notizia fu un'ulteriore vittoria di tappa per l'Unione Sovietica nell'ambito della corsa verso lo spazio.\nIl razzo vettore Titan da usare per il lancio di Gemini 4 venne assemblato il 29 marzo presso la rampa di lancio del centro di Cape Kennedy. La capsula invece venne appena consegnata il 4 aprile per essere assemblata in punta al razzo dieci giorni pi\u00f9 tardi, cio\u00e8 il 14 aprile.\nIl volo di Gemini 4 fu inoltre la prima missione ad essere completamente diretta ed osservata dal nuovo centro di controllo della NASA di Houston, ad ovvia esclusione della fase di lancio della missione stessa.\nMissione.\nIl lancio avvenne il 3 giugno e fu trasmesso per la prima volta in diretta via satellite nei paesi dell'Europa.\nUna volta in orbita, McDivitt tent\u00f2 di avvicinarsi con la sua capsula Gemini il pi\u00f9 possibile al secondo stadio del razzo vettore Titan. Tale tentativo per\u00f2 non riusc\u00ec del tutto. Inoltre, in considerazione del fatto che i serbatoi di Gemini 4 furono notevolmente pi\u00f9 piccoli di quelli utilizzati per le missioni successive, si dovette rinunciare all'effettuazione di ulteriori tentativi per una manovra di avvicinamento - la cosiddetta manovra Rendezvous.\nInoltre pure l'uscita di White dall'abitacolo della capsula, dovette essere spostata di un'ulteriore orbita intorno alla Terra poich\u00e9 i preparativi per tale fase della missione durarono molto pi\u00f9 a lungo di quanto precedentemente calcolato. La NASA decise dunque di effettuare un'ulteriore orbita intorno alla Terra onde consentire all'astronauta una fase di riposo prima di tale delicata manovra.\nWhite usc\u00ec dall'abitacolo, rimase comunque attaccato alla capsula mediante una corda di sicurezza, nella quale furono inserite delle tubature per l'ossigeno e per il collegamento via radio. White comunque pot\u00e9 muoversi liberamente mediante l'uso di una pistola dotata di retrorazzi. L'astronauta godette tale passeggiata nello spazio visibilmente e non diede alcun segno di vertigini o disorientamento. Rimase per circa 23 minuti all'esterno della capsula e pertanto fu il primo cittadino americano a \"camminare\" nello spazio. Non dovette comunque svolgere dei lavori, in quanto non furono previsti nell'ambito dei fini di questa missione.\nL'atterraggio avvenne nell'Oceano Atlantico dopo quattro giorni di missione e 62 orbite intorno alla Terra. A causa di un problema con il computer di navigazione, la zona di atterraggio precedentemente calcolata fu mancata di circa 65 chilometri. McDivitt e White vennero dunque recuperati da un elicottero e portati a bordo della portaerei \"USS Wasp\". Entrambi gli astronauti vennero immediatamente sottoposti a controlli medici. Erano evidentemente stremati ma in buone condizioni fisiche.\nImportanza per il programma Gemini.\nLa missione dimostr\u00f2 che la capsula Gemini era idonea per voli di lunga durata. Anche se con un tempo di 4 giorni e 2 ore si era rimasti evidentemente sotto la durata di 4 giorni e 23 ore della missione del cosmonauta sovietico Valerij F\u00ebdorovi\u010d Bykovskij - risultato ottenuto ben due anni prima con Vostok 5 - il successo di Gemini 4 aveva dimostrato che in teoria voli di durata superiore potevano essere realizzati. Gi\u00e0 la successiva missione programmata (Gemini 5) ne doveva diventare la dimostrazione pratica.\nInoltre, anche se la passeggiata nello spazio di White avvenne qualche mese dopo la prima in assoluto di Leonov, si pot\u00e9 constatare che questa fu realizzata incontrando evidentemente meno problemi."}
{"id": "234432", "revid": "1170", "url": "https://it.wikipedia.org/wiki?curid=234432", "title": "Sumerico", "text": ""}
{"id": "234434", "revid": "112675138", "url": "https://it.wikipedia.org/wiki?curid=234434", "title": "Emanuele Vittorio Parodi", "text": "Suo figlio Giorgio fu pilota dell'Aviazione durante la prima guerra mondiale. Grande amico del suo collega pilota Giovanni Ravelli, durante il servizio militare conobbero il meccanico Carlo Guzzi, condividendone la grande passione per le motociclette e le competizioni. Proprio durante la guerra decisero di sviluppare e costruire, alla fine della stessa, una loro moto.\nEmanuele Vittorio Parodi fu la persona che finanzi\u00f2 l'impresa attraverso un prestito al figlio Giorgio di duemila lire. Nacque cos\u00ec la \"Societ\u00e0 Anonima Moto Guzzi\", fondata il 15 marzo 1921 a Genova con stabilimento a Mandello del Lario, in provincia di Lecco."}
{"id": "234436", "revid": "486946", "url": "https://it.wikipedia.org/wiki?curid=234436", "title": "Turchi ottomani", "text": ""}
{"id": "234442", "revid": "729019", "url": "https://it.wikipedia.org/wiki?curid=234442", "title": "Giorgio Parodi", "text": "Biografia.\nNacque a Venezia nel 1897, figlio di Emanuele Vittorio, noto armatore genovese; si arruol\u00f2 volontario nella Regia Marina allo scoppio della prima guerra mondiale e, in quanto non ancora maggiorenne, dovette chiedere il permesso paterno. Part\u00ec con il proprio motoscafo, ma qualche tempo dopo si appassion\u00f2 al mondo dell'aviazione. \nIl 2\u00b0 Capo Meccanico Parodi chiese ed ottenne di conseguire il brevetto di pilota e poi di pilota militare, volando a bordo degli idrovolanti Macchi L.3 della 252\u00aa Squadriglia basata all'isola di Sant'Andrea (Venezia). \nNell'estate del 1917 fu decorato con una prima medaglia d'argento al valor militare per aver partecipato a numerose missioni.\nPassato alla 260\u00aa Squadriglia su Macchi M.5, il 24 febbraio 1918 Parodi viene abbattuto dall'asso Franz Gr\u00e4ser su Albatros D.III, riuscendo a rientrare ammarando in zona italiana. \nSuccessivamente, mentre attaccava un pallone da osservazione nemico fu a sua volta attaccato da un aereo da caccia, rimanendo ferito, ma riusc\u00ec a rientrare alla base con il suo velivolo. Per questo fatto fu decorato con una seconda medaglia d'argento al valor militare. Trasferito dal mese di maggio ai velivoli della caccia terrestre della 241\u00aa Squadriglia del Lido di Venezia, consegu\u00ec due vittorie aeree in 26 missioni operative, e fu decorato con una terza medaglia d'argento al valor militare.\nIl 6 agosto 1917, su uno Hanriot HD.1, abbatt\u00e9 un dirigibile Drachen ed un ricognitore Brandenburg vicino a San Stino di Livenza.\nIn quel periodo conobbe alla Stazione idrovolanti di Venezia il meccanico di aerei Carlo Guzzi, col quale condivideva la passione per le moto e le corse motociclistiche. Grazie a un prestito di 2.000 lire ottenuto dal padre, il 15 marzo 1921 fond\u00f2 a Genova la \"Societ\u00e0 Anonima Moto Guzzi\" insieme al suo amico Carlo. La produzione cominci\u00f2 in un piccolo stabilimento a Mandello del Lario nell'attuale provincia di Lecco.\nLa prima moto sviluppata dai due fu la \"G.P.\", nome derivato dalle iniziali di Guzzi e Parodi. \"G.P.\" erano per\u00f2 anche le sue iniziali, per cui Giorgio, onde evitare fraintendimenti e con un grande gesto di lealt\u00e0 e di generosit\u00e0 verso il progettista Carlo Guzzi, decise di cambiare il nome della moto commerciale derivata dalla G.P. (la \"Normale\") in \"Moto Guzzi\", riservandosi la scelta del logo con l'aquila d'oro, simbolo degli aviatori militari.\nRimasto sempre appassionato al mondo aeronautico, fu promotore della costituzione della sezione genovese del Reale Aero Club d'Italia (RAeCI)\nNel corso del 1935 part\u00ec, di nuovo volontario, per la guerra d'Etiopia, dove ottenne un'altra medaglia di bronzo al valor militare per un attacco a volo radente effettuato sull'aeroporto di Addis Abeba.\nArruolatosi volontario per la terza volta allo scoppio della seconda guerra mondiale, il 15 giugno 1940, durante una ricognizione fotografica sul porto di Tolone, il bimotore Fiat B.R.20 Cicogna da lui pilotato venne colpito da un caccia Dewoitine D.520, incendiandosi. Egli rimase ai comandi per consentire ai sopravvissuti dell'equipaggio di lanciarsi, prima di paracadutarsi a sua volta in mare.\nTrasferito successivamente in Africa Settentrionale nel maggio 1941, entr\u00f2 in servizio nel 50\u00ba Stormo Assalto, venendo decorato con una quarta medaglia d'argento nel maggio 1942, quando decoll\u00f2 alla ricerca di un aereo non rientrato dalla missione. Durante il lungo volo sul deserto, un motore and\u00f2 in avaria ed esplose, causandogli serie ferite al volto. Malgrado ci\u00f2 forn\u00ec al secondo le indicazioni per il rientro e, una volta atterrato, rifer\u00ec sulle ricerche e diede istruzioni su come continuarle; venne poi operato, ma le gravi lesioni gli causarono la perdita di un occhio e non pot\u00e9 pi\u00f9 volare.\nNel 1954 contribu\u00ec a finanziare parte della \"Scuola materna comunale Aldo Natoli\" insieme al fondatore, il commendatore Aldo Natoli, a Lierna sul lago di Como, creando un metodo prescolastico innovativo.\nParodi, che fu mentore della pioniera dell'aviazione Carina Massone Negrone, mor\u00ec il 18 agosto 1955, lasciando una figlia (Marina) e due figli (Roberto e Andrea) nati in seguito al matrimonio (avvenuto a Genova nel novembre del 1937) con Elena Cais dei conti di Pierlas, nipote del famoso storico nizzardo Eugenio Cais di Pierlas.\nA Genova, nel quartiere di Albaro, la strada che unisce via Angelo Orsini e Via Puggia \u00e8 intitolata a Giorgio Parodi, \"aviatore pluridecorato al valor militare\", mentre nel quartiere di Carignano gli \u00e8 dedicata una statua.\nLo sport.\nGiorgio Parodi fu un grande appassionato degli sport motoristici. Sui campi di gara si presentava spesso sotto lo pseudonimo di \"Lattuga\", come al tempo usavano molti piloti delle famiglie nobili o molto conosciute, per riservatezza. Aveva scelto tale nomignolo perch\u00e9 definiva una verdura tra le pi\u00f9 umili, privo di ogni enfasi e adatto a sottolineare il principio di essenzialit\u00e0 che caratterizz\u00f2 tutta la sua vita.\nNel periodo tra le due guerre fu pilota istruttore e da competizione. Vinse l'Avioraduno Sahariano tenutosi a Tripoli nel 1935, e poi il IV Avioraduno del Littorio, tenutosi a Rimini il 15 luglio 1939. Nello stesso anno e a bordo dello stesso aereo SAI 7, conquist\u00f2 il primato mondiale di velocit\u00e0 di volo in circuito chiuso sulla distanza di 100\u00a0km, alla media di 392\u00a0km/h.\nNel campo motociclistico Parodi rappresent\u00f2 la vera anima sportiva della Moto Guzzi, in perenne \"lotta\" con il socio Carlo Guzzi che avrebbe preferito dedicare i suoi preziosismi tecnici esclusivamente a migliorare l'affidabilit\u00e0, le prestazioni e il comfort della produzione di serie.\nL'attivit\u00e0 sportiva della Guzzi, sotto la direzione di Parodi, fu improntata alla minuziosa attenzione e controllo di ogni particolare, oltre che a uno spirito di competizione che si rifaceva alle norme cavalleresche osservate dagli aviatori della prima guerra mondiale.\nAd esempio, quando la sua scuderia vinceva la gara faceva accompagnare il pilota alla premiazione da un solo rappresentante dell'azienda, scelto a turno tra i pi\u00f9 meritevoli. Invece, quando la vittoria andava agli avversari, tutti gli addetti della squadra e i piloti, senza eccezioni, avevano ordine di presenziare sotto il podio per applaudire il vincitore."}
{"id": "234443", "revid": "9", "url": "https://it.wikipedia.org/wiki?curid=234443", "title": "MiniDisc", "text": ""}
{"id": "234445", "revid": "3358", "url": "https://it.wikipedia.org/wiki?curid=234445", "title": "Codice cifrato", "text": "Il codice cifrato \u00e8 il risultato dell'utilizzo di un sistema crittografico per generare un codice che non risulta comprensibile se non utilizzando un sistema per decifrarlo.\nUn codice cifrato si caratterizza per l'algoritmo di criptazione utilizzato ed eventualmente dalla chiave di decifrazione.\nEsempio di codice cifrato senza chiave.\nUn semplicissimo esempio di codice cifrato senza chiave di decifrazione \u00e8 il sistema ATBASH che consiste nel sostituire ciascuna lettera dell'alfabeto con la lettera dell'alfabeto che occupa la stessa posizione se l'alfabeto venisse scritto al contrario. In questo modo la \"A\" viene sostituita con la \"Z\", la \"B\" con la \"Y\", la \"C\" con la \"X\" e cos\u00ec via. Utilizzando questo sistema la parola \"MELA\" diventa \"lVPZ\". Ovviamente questo codice cifrato \u00e8 facilmente decifrabile, infatti basta conoscere il modo in cui il sistema viene generato per recuperare il testo originale.\nEsempio di codice cifrato con chiave.\nEsiste anche una variante del sistema crittografico ATBASH nel quale viene utilizzata una chiave segreta, sostituendo ogni lettera che occupa la posizione n con la lettera che occupa la posizione n + x, dove x \u00e8 un numero qualsiasi tra 1 e 26 utilizzato come chiave. Utilizzando questo sistema, solo chi conosce il valore del numero x pu\u00f2 decifrare il messaggio; a meno che, vista la semplicit\u00e0 del sistema, si provino tutti i valori di x."}
{"id": "234446", "revid": "919135", "url": "https://it.wikipedia.org/wiki?curid=234446", "title": "Punto di flesso", "text": "Un punto di flesso per una curva o funzione \u00e8 un punto in cui si manifesta un cambiamento di convessit\u00e0 o di segno di curvatura. La definizione e lo studio dei punti di flesso fa largo uso del calcolo infinitesimale e pi\u00f9 precisamente del concetto di derivata.\nDefinizione.\nUn punto di flesso \u00e8 definito in modo diverso a seconda del contesto.\nUn punto di flesso per una funzione derivabile pu\u00f2 essere ascendente o discendente:\nSi osservi che il grafico di una funzione \u00e8 un caso particolare di curva descritta da equazioni parametriche. \nSe gli estremi di formula_4 non sono tutti isolati il seguente esempio mostra che non \u00e8 equivalente chiedere che la retta tangente attraversi il grafico o che la funzione cambi concavit\u00e0. Si consideri le funzioni formula_23 e formula_24, entrambe estese in formula_25 ponendo formula_26 I grafici di entrambe le funzioni hanno retta tangente formula_27 in formula_28 Nel caso della formula_9 la tangente attraversa il grafico della funzione, nel caso della formula_30 la tangente resta al di sotto del grafico della funzione. In entrambi i casi la funzione cambia concavit\u00e0 infinite volte in qualsiasi intorno di formula_28 \nFunzioni.\nFlessi orizzontali, obliqui e verticali.\nSia formula_32 un punto di flesso per una funzione formula_33 Se la tangente nel punto \u00e8 orizzontale (cio\u00e8 se formula_34) allora si parla di flesso orizzontale. \nAltrimenti si parla di flesso obliquo. \nSe la funzione \u00e8 derivabile due volte in tutti i punti in un intorno formula_2 di formula_36, e la derivata prima formula_37 tende a formula_38 o a formula_39 in formula_36, si parla di \"tangente verticale\", e il punto \u00e8 di flesso se la derivata seconda cambia segno e non si annulla in formula_41. In tal caso si parla di flesso verticale.\nPrecisazioni.\nIl \"cambiare segno\" della derivata seconda \u00e8 da intendersi di un intorno: nel caso della funzione, questa ha flesso in formula_36 se esiste un intorno formula_43 di formula_44 tale che per ogni formula_7 di formula_43 con formula_47 si ha formula_48 (rispettivamente formula_49) e \nper ogni formula_7 di formula_51 con formula_52 si ha formula_53 (rispettivamente formula_54). \nMetodi risolutivi.\nPer verificare analiticamente se una funzione possiede punti di flesso, sotto l'ipotesi di esistenza della derivata seconda, si ricercano innanzitutto i valori di formula_7 per i quali quest'ultima si annulla: \nLa condizione che formula_57 \u00e8 necessaria ma non sufficiente a garantire l'esistenza di un flesso in formula_36, perch\u00e9 la derivata seconda potrebbe non cambiare segno intorno a formula_36: questo accade se la funzione presenta nel punto un contatto \"superiore al secondo ordine\" con la propria retta tangente.\nQuindi si prosegue nell'analisi verificando che la derivata seconda cambi segno. Questo accade precisamente quando la prima derivata non nulla calcolata nel punto formula_44 successiva alla seconda \u00e8 una derivata dispari.\nGeneralizzazioni.\nCaso complesso.\nNel caso di funzioni o curve considerate a variabile complessa, non \u00e8 possibile dare una definizione del tutto analoga, perch\u00e9 i numeri complessi non hanno un ordinamento, e quindi non ha senso parlare di \"cambiamento di segno\" della derivata o curvatura.\nPer questo motivo solitamente si definisce un \"punto di flesso\" per una curva o funzione come un punto in cui la retta tangente ha \"molteplicit\u00e0 di intersezione\" (cio\u00e8 \"ordine di contatto\") con la curva almeno 3. Tale molteplicit\u00e0 \u00e8 \"di solito\" 2, quindi i punti di flesso sono punti \"eccezionali\" della curva."}
{"id": "234448", "revid": "8897", "url": "https://it.wikipedia.org/wiki?curid=234448", "title": "Mini disc", "text": ""}
{"id": "234451", "revid": "15756", "url": "https://it.wikipedia.org/wiki?curid=234451", "title": "Unione Sportiva Citt\u00e0 di Jesolo", "text": "L\u2019Unione Sportiva Citt\u00e0 di Jesolo \u00e8 stata una societ\u00e0 calcistica italiana di Jesolo con matricola FIGC 46220. In precedenza denominata Smile Lido Jesolo, dalla stagione 2010-2011 ha mutato la propria denominazione in Sandon\u00e0Jesolo Calcio Srl trasferendosi a San Don\u00e0 di Piave. Nel 2013, con la fine del progetto Sandon\u00e0Jesolo, l'U.S Citt\u00e0 di Jesolo non \u00e8 stato rifondato, e quindi l'unica rappresentante del calcio jesolano rimane l'A.C.D. Jesolo. Con il nome di \"U.S. Citt\u00e0 di Jesolo\" ha disputato numerosi campionati di Serie D e un campionato di Serie C2.\nNel periodo in cui ha giocato con il nome di U.S. Citt\u00e0 di Jesolo non va confusa con l'altra storica squadra del comune rivierasco, l'Associazione Calcio Dilettantistica Jesolo, che giocava allo stadio Antiche Mura di Jesolo.\nStoria.\nLa societ\u00e0 in precedenza si chiamava \"Lido di Jesolo\", fondata nel 1969 adott\u00f2 i colori biancocelesti. Iscritta al campionato di Terza Categoria non va confusa con lo storico A.C. Jesolo che proprio in quell'anno veniva retrocesso dalla Serie D. Mentre nel 1973 l'A.C. Jesolo conquista una storica Coppa Italia Dilettanti, il Lido di Jesolo attua una fusione con la terza squadra del litorale l'Adriatica. Inizia una lunga avventura nei campionati dilettantici veneti sino a quando nel 1999 accede al campionato di Promozione raggiungendo il suo massimo storico.\nNel 2001 ha assunto la denominazione U.S. Citt\u00e0 di Jesolo cambiando i propri colori sociali in nero-azzurro. Grazie all'acquisizione del titolo sportivo dell'A.C. Sandon\u00e0 1922 partecipa al campionato di Serie D.\nDopo essersi salvata ai play-out nel 2003-04 eliminando il Bolzano, nel campionato seguente la squadra neroazzurra guidata da Giuliano Zoratti raggiunge i play-off riuscendo a vincere la fase a gironi. Non esistendo ancora una fase nazionale venne composta una graduatoria tra le nove vincenti i play-off. L'U.S. Citt\u00e0 di Jesolo grazie anche ai titoli sportivi dell'ex A.C. Sandon\u00e0 termina in testa alla graduatoria ottenendo l'accesso alla Serie C2.\nNel primo campionato professionistico della sua storia i neroazzurri terminano al quindicesimo posto, costretti ai play-out vengono sconfitti dall' (1-2; 1-1). Ne seguono altri campionati di serie D da protagonista, ma nelle due occasioni nelle quali accede ai play-off viene sempre eliminata al primo turno.\nAl termine del Campionato di Serie D 2009-2010 la societ\u00e0 si trasferisce a San Don\u00e0 di Piave (VE) assumendo la denominazione Sandon\u00e0Jesolo Calcio e cambiando i colori sociali in biancoceleste. Non cambia la matricola FIGC 46220 che in realt\u00e0 \u00e8 ancora quella storica dell'A.C. Sandon\u00e0. La squadra SanDon\u00e0Jesolo Calcio giocava allo Stadio Verino Zanutto di San Don\u00e0 di Piave.\nStadio.\nIl campo di gioco del Lido di Jesolo era il Campo Sportivo Giovanni XXIII, un campo di gioco a fondo erboso 102 m x 63 m, di Jesolo.\nIn seguito si trasfer\u00ec allo Stadio Armando Picchi, un campo sportivo scoperto della capienza di 2000 spettatori a fondo erboso 105 m x 65 m.\nDal 2010 al 2013 si era trasferito allo Stadio Verino Zanutto di San Don\u00e0 di Piave. Lo stadio \"Zanutto\" ospitava le partite casalinghe del Sandon\u00e0Jesolo. L'impianto pu\u00f2 ospitare 4000 spettatori. \u00c8 un campo di gioco scoperto, a fondo erboso e ampio 105 m x 64 m."}
{"id": "234453", "revid": "287204", "url": "https://it.wikipedia.org/wiki?curid=234453", "title": "Maestro dell'altare di Fr\u00f6ndenberger", "text": "Il suo nome deriva dalla pala d'altare dedicata alla Vergine, databile tra il 1410 e il 1420 e proveniente dall'abbazia cistercense delle monache di Fr\u00f6ndenberger nella regione della Ruhr. Attribuita come opera giovanile di Conrad von Soest, la pala d'altare venne smembrata nel 1776; ne restano oggi soltanto alcuni frammenti: la parte centrale con la \"Madonna col Bambino\", ora al Museo di Dortmund, visibile anche quando le portelle erano chiuse, mentre delle sedici scene che completavano la decorazione dell'altare restano della portella sinistra le scene dell\"Infanzia di Cristo\", oggi conservate al Westfalisches Landesmuseum di M\u00fcnster con nella scena della \"Nativit\u00e0\" la committente Segele von Mamme, badessa del convento dal 1410 al 1420 e della portella di destra gli scomparti con la \"Pentecoste\", sempre a Munster e una \"Incoronazione della Vergine\" del Museo di Cleveland; sul rovescio di entrambi v'era \"Santa Cecilia\", oggi tagliata in due. Stilisticamente l'altare deriva dalla semplificazione dei modi dell'altare di Bad-Wildungen, di Conrad von Soest.\nDella sua maturit\u00e0 fanno parte la \"Vergine che intercede presso Cristo, con i santi Walpurgis e Agostino ed una donatrice agostiniana\" e l\"Altare del preposto Blankerberch\", proveniente dal convento di San Walpurgis in Soest, e databile agli anni trenta del Quattrocento, in quanto il donatore fu preposto tra il 1422 e il 1443."}
{"id": "234455", "revid": "24944", "url": "https://it.wikipedia.org/wiki?curid=234455", "title": "Allelo", "text": ""}
{"id": "234457", "revid": "1226", "url": "https://it.wikipedia.org/wiki?curid=234457", "title": "Meister des Fr\u00f6ndenberger Altars", "text": ""}
{"id": "234460", "revid": "599013", "url": "https://it.wikipedia.org/wiki?curid=234460", "title": "La folla", "text": ""}
{"id": "234464", "revid": "287204", "url": "https://it.wikipedia.org/wiki?curid=234464", "title": "Clone Wars", "text": ""}
{"id": "234466", "revid": "13948", "url": "https://it.wikipedia.org/wiki?curid=234466", "title": "Sinagoga di Modena", "text": ""}
{"id": "234468", "revid": "11771", "url": "https://it.wikipedia.org/wiki?curid=234468", "title": "Ghiandole salivari", "text": ""}
{"id": "234473", "revid": "729019", "url": "https://it.wikipedia.org/wiki?curid=234473", "title": "Les Dieux s'en vont, D'Annunzio reste", "text": "Les Dieux s'en vont, D'Annunzio reste (\"Gli Dei se ne vanno, D'Annunzio resta\") \u00e8 una raccolta di elzeviri di Filippo Tommaso Marinetti.\nStoria editoriale.\nI brani, in lingua francese, erano usciti su varie riviste parigine e milanesi tra 1903 e 1907. La raccolta viene pubblicata a Parigi dalla \"Biblioth\u00e8que Internationale d'Editions E. Sansot et C.ie\" nel 1908, con copertina e tavole illustrate (per lo pi\u00f9 caricature di D'Annunzio) del pittore Valeri. Parte del testo era gi\u00e0 stata raccolta nel 1903 in una \"plaquette\" intitolata \"D'Annunzio intime\".\nUn'edizione critica del testo, a cura di Pasquale A. Jannini, \u00e8 stata pubblicata nell'unico volume degli \"Scritti francesi\" di Filippo Tommaso Marinetti, Arnoldo Mondadori Editore, Milano, 1983.\nIl testo non \u00e8 mai stato tradotto in lingua italiana.\nGli Dei se ne vanno....\nLa prima parte dell'opera (\"Les Dieux s'en vont\") \u00e8 dedicata a due storici funerali d'inizio secolo, coi quali tutta l'Italia aveva reso omaggio a due \"Dei\" del recente passato risorgimentale: Giuseppe Verdi (morto nel 1901) e Giosu\u00e8 Carducci (1907).\nIn queste due cronache il giovane Marinetti testimonia con una prosa fiorita di gusto liberty una sincera ammirazione per il compositore (\"grande anima cantante e generosa dell'Italia\") e il poeta. Ma l'attenzione dello scrittore \u00e8 attirata soprattutto dalla folla dei cortei funebri, che attesta la grandezza e la dimensione 'nazionale' dei due artisti.\n...D'Annunzio resta.\nAll'Italia, orfana dei due \"Dei\", sembra restare un solo grande autore contemporaneo: Gabriele D'Annunzio, al quale \u00e8 dedicata la seconda e pi\u00f9 cospicua parte del libro.\nQui Marinetti raccoglie diversi pezzi d'occasione dedicati al grande poeta: alcuni aneddoti (la testimonianza di un vecchio duello, il processo a un guardiacaccia reo di avergli ucciso un cane), curiosit\u00e0 (il mistero coltivato intorno alla sua data di nascita), la testimonianza di un'intervista raccolta nel 1897 a Pescara, la cronaca di alcuni successi e fiaschi teatrali, ecc..\nIn queste pagine Marinetti non si limita a dare giudizi molto calibrati su diverse prove letterarie di D'Annunzio (Il piacere, Il fuoco, Il trionfo della morte, ecc.), ma riesce a sintetizzare con abilit\u00e0 l'immagine di un D'Annunzio non solo poeta, ma anche e soprattutto personaggio pubblico, che gestisce la sua immagine di \"Vate\" tra \"gaffes\" e colpi pubblicitari pi\u00f9 o meno riusciti. In questo senso, Les Dieux s'en vont, D'Annunzio reste riassume la transizione tra il clima culturale della fine del Risorgimento (simboleggiato da Verdi e Carducci) e quello del decadentismo e della Belle Epoque.\nIl personaggio dannunziano tratteggiato nel libro (un avventuriero, abile \"promoter\" di s\u00e9 stesso) pu\u00f2 essere considerato un predecessore del nuovo modello di poeta futurista incarnato dallo stesso Marinetti di l\u00ec a poco.\nMarinetti e D'Annunzio.\nCome tutti gli scrittori italiani della sua generazione (vedi Guido Gozzano, Giuseppe Antonio Borgese, ma anche Eugenio Montale) Marinetti provava per D'Annunzio un complesso sentimento di ammirazione e insofferenza. Dopo aver subito il fascino della sua maniera poetica, durante la primissima fase della sua carriera, Marinetti sentiva sempre di pi\u00f9 la necessit\u00e0 di disfarsi di un modello tanto ingombrante. L'arma scelta in Les Dieux s'en vont... \u00e8 quella dell'ironia: Marinetti tenta un rovesciamento eroico della figura del \"dandy\" decadente incarnata da D'Annunzio. \u00c8 un procedimento simile a quello realizzato in poesia, in quegli stessi anni, da Gozzano e Aldo Palazzeschi.\nIl libro \u00e8 per\u00f2 scritto in francese, e pensato per un pubblico d'Oltralpe avido di aneddoti su quello che sin dal 1900 era considerato il pi\u00f9 importante poeta italiano. Marinetti, pur tentando di ridimensionarne la figura (anche accostandola ai due \"Dei\"), ne celebra con questo libro l'effettivo successo."}
{"id": "234476", "revid": "287204", "url": "https://it.wikipedia.org/wiki?curid=234476", "title": "Maestro dell'Altare di Ortenberg", "text": "L'anonimo pittore e vetraio tedesco prende il nome dall\"Altare della Sacra Stirpe\", proveniente dalla chiesa di Ortenberg, nell'Assia superiore, databile tra il 1410 e il 1420 e ora conservato al Museo di Darmstadt; nel pannello centrale \u00e8 la \"Madonna col Bambino e sante\"; sull'anta sinistra, la \"Nativit\u00e0\" con sul rovescio l\"Angelo annunciante\", quest'ultima figura di altra mano forse di bottega e sull'anta destra l\"Adorazione dei Magi\" con sul rovescio la \"Vergine annunciata\".\nGli sono inoltre attribuiti l\"Adorazione dei Magi\" del Museo di Aschaffenburg, la piccola \"Sacra Stirpe\" del Museo di Darmstadt, \"Santa Barbara rifiuta di adorare gli idoli\"; trenta disegni conservati agli Uffizi, ventuno vetrate provenienti da Partenheim, ora al Museo di Darmstadt, infine un'altra vetrata dell'Altare di Ortenberg, sita nella cappella del castello di Mespelbrunn."}
{"id": "234478", "revid": "14894", "url": "https://it.wikipedia.org/wiki?curid=234478", "title": "Meister des Ortenberger Altars", "text": ""}
{"id": "234479", "revid": "287204", "url": "https://it.wikipedia.org/wiki?curid=234479", "title": "Master universitario", "text": "Un master universitario \u00e8 un titolo accademico rilasciato da un'universit\u00e0 in seguito a uno specifico corso di studi.\nDescrizione.\nIl master universitario attesta particolari conoscenze o competenze in un determinato campo di studio o in un'attivit\u00e0 professionale. Il livello di un master \u00e8 variabile a seconda della legislazione dei vari Paesi, inoltre vari livelli possono coesistere all'interno di uno stesso Paese.\nIl master universitario italiano di primo livello rientra nel secondo ciclo definito nella normativa del \"Processo di Bologna\", il quale prevede tipicamente 90-120 crediti ECTS (minimo 60 ECTS per il livello di master).\nIl master di I livello corrisponde al livello 7 del quadro europeo delle qualifiche (Laurea Magistrale, Diploma Accademico di II livello, Master universitario di I livello, Diploma Accademico di specializzazione I, Diploma di perfezionamento o master I), mentre il master di II livello corrisponde al livello 8 (Dottorato di ricerca, Diploma accademico di formazione alla ricerca, Diploma di specializzazione, Master universitario di II livello, Diploma Accademico di specializzazione II, Diploma di perfezionamento o master II).\nDiversamente dalla laurea magistrale, il master di primo livello non permette l'accesso a corsi di terzo ciclo come il Dottorato di ricerca, in quanto il corso non ha ordinamento didattico nazionale e il titolo \u00e8 rilasciato sotto la responsabilit\u00e0 autonoma del singolo istituto. Ai master di primo livello \u00e8 possibile accedere dopo aver conseguito una laurea o, in alternativa, un titolo di studio equiparato e riconosciuto legalmente; i master di secondo livello, al contrario, sono riservati a coloro che sono in possesso di un titolo di laurea magistrale o laurea magistrale a ciclo unico.\nMaster universitario in Italia.\nL'Italia ha costituito una propria interpretazione del Master universitario, che non trova alcuna similarit\u00e0 con il sistema europeo. Il master universitario \u00e8 rilasciato dalle universit\u00e0 italiane al termine di \u00abcorsi di perfezionamento scientifico e di alta formazione permanente e ricorrente\u00bb. Il master universitario di I livello \u00e8 rilasciato al termine di corsi a cui si pu\u00f2 accedere con la laurea (o titoli legalmente equipollenti, come i diplomi ISEF o equiparati come ad esempio i titoli accademici stranieri); quello universitario di II livello \u00e8 rilasciato al termine di corsi a cui si viene ammessi se in possesso di laurea magistrale o equivalenti (ad esempio Diplomi AFAM equiparati a Lauree Magistrali).\nIl costo di un master in Italia \u00e8 simile a quello di un \"Master's degree\" europeo (9000 euro in media nel Regno Unito, molto meno in altri paesi come Francia, Paesi Bassi o Belgio) che, corrispondente ad una laurea magistrale in Europa, ritarda ulteriormente l'et\u00e0 dei partecipanti rispetto a quella degli studenti europei.\nIl master universitario pu\u00f2 avere un preciso riconoscimento legale del titolo ma, pur beneficiando di un'ampia pubblicizzazione informativa da parte degli organizzatori, il conseguimento dello stesso non comporta un automatico riconoscimento nell'ambito delle aziende private. Talora, tuttavia, l'istituto di formazione ha contatti con una serie di aziende che partecipano al finanziamento del master, presso le quali gli studenti svolgono un periodo di tirocinio teso ad una successiva eventuale assunzione.\nI corsi finalizzati al rilascio del master universitario durano almeno un anno accademico e prevedono la maturazione di almeno 60 crediti formativi universitari. Per quanto riguarda la durata ci sono interpretazioni particolari: alcuni atenei hanno attivato corsi di master della durata superiore a un anno ma non biennali (per esempio 14 mesi) mentre gli altri corsi (corsi di laurea, di laurea magistrale, di specializzazione e di dottorato di ricerca) devono essere necessariamente organizzati per anni accademici. I corsi di master universitario sono promossi da universit\u00e0, in molti casi in collaborazione con strutture di formazione esterne e aziende, e si tengono non direttamente presso le facolt\u00e0 ma pi\u00f9 spesso presso dipartimenti, istituti, scuole apposite o altri centri.\nNon si tratta di strutture permanenti e, pertanto, i relativi corsi non vengono necessariamente riattivati ad ogni anno accademico. Il Consiglio universitario nazionale italiano in una sua mozione del 22 giugno 2010 ha proposto di denominarli \u00abCorsi universitari di alta formazione scientifica e/o professionale\u00bb, in modo da evitare confusione con i Master's degree di altri paesi.\nMaster pubblici italiani non universitari.\nIl master universitario non \u00e8 da confondersi coi numerosi \"master\" esistenti nel settore pubblico. In questi corsi il termine \"master\" identifica non il titolo rilasciato (essi peraltro non rilasciano alcun titolo di studio, essendo in Italia i titoli di studio aventi valore legale protetti e, quindi, rilasciabili esclusivamente da istituzioni pubbliche o all'uopo autorizzate), ma il corso stesso.\nEssendo il termine gi\u00e0 in uso precedentemente all'entrata in vigore della riforma universitaria, permane, nel linguaggio comune e nella stessa terminologia adottata nel materiale informativo delle universit\u00e0, l'utilizzo del termine \"master\" per indicare i corsi e non solo i titoli rilasciati al termine dei corsi stessi. Stenta inoltre ad affermarsi la percezione del master universitario come titolo di studio, tant'\u00e8 che non esiste ancora una regolamentazione omogenea sulla sua valutazione nei pubblici concorsi. La dicitura \"master\" in discorso vale anche per i corsi del settore privato offerti con tale denominazione.\nMaster italiani non universitari.\nIl termine \"master\" in Italia \u00e8 molto utilizzato da molti soggetti privati che promuovono corsi post-laurea o post-diploma. In tali casi, il termine fa riferimento non al titolo rilasciato, ma al corso stesso (come invece avviene per i corsi di alta formazione permanente e ricorrente tenuti presso le universit\u00e0: il master \u00e8 il titolo che alcuni di essi rilasciano). Molte aziende propongono dei master \"interni\" cio\u00e8 finanziati e promossi dalle aziende stesse. Alcuni di essi sono molto onerosi, altri finanziati, altri addirittura prevedono dei rimborsi spese per chi vi partecipa.\nMaster non italiani.\nNei paesi in cui la struttura universitarie si basa sul modello anglosassone, ma anche in Francia, il \"Master's degree\" costituisce il titolo accademico di secondo grado (corrispondente alla laurea magistrale italiana, generando confusione a livello di terminologia). Quelli che in italiano vengono denominati master universitari, invece, si suddividono in 1st Level Master degree (Master universitario di 1\u00ba livello), i quali corrispondono al livello 7 europeo, ossia lo stesso della laurea magistrale all'estero, e 2nd Level Master degree (Master universitario di 2\u00ba livello), i quali corrispondono al livello 8 europeo. In Inghilterra il Master's degree pu\u00f2 durare da uno a tre anni, a seconda dei crediti formativi rilasciati. La normale durata di corso si attesta intorno ai 18 mesi, e termina con il conseguimento di 180 \u201ccredits\u201d - corrispondenti a 90 Crediti Formativi Universitari. Come per la Laurea Magistrale (120 CFU), anche questi corsi permettono l\u2019accesso alla formazione terziaria (Dottorati di Ricerca, Master di II Livello, etc).\nNel Cantone Ticino, in Svizzera, il \"master\" \u00e8 il secondo grado accademico, ma l'Universit\u00e0 della Svizzera italiana organizza anche programmi di \"executive master\", di tipo professionalizzante e di durata annuale, che non rilasciano titolo di studio ma solo 60 crediti ECTS. Solitamente questi corsi sono concepiti per studenti gi\u00e0 inseriti, almeno parzialmente, nel mondo del lavoro, e pertanto si svolgono in maniera intensiva nei fine settimana, a tempo parziale, oppure a distanza mediante piattaforme di apprendimento online."}
{"id": "234482", "revid": "1226", "url": "https://it.wikipedia.org/wiki?curid=234482", "title": "Ordine di San Francesco", "text": ""}
{"id": "234483", "revid": "6340", "url": "https://it.wikipedia.org/wiki?curid=234483", "title": "Acido muriatico", "text": ""}
{"id": "234485", "revid": "1719883", "url": "https://it.wikipedia.org/wiki?curid=234485", "title": "Francescani", "text": ""}
{"id": "234487", "revid": "9", "url": "https://it.wikipedia.org/wiki?curid=234487", "title": "Campionato del mondo di sci alpino", "text": ""}
{"id": "234490", "revid": "1226", "url": "https://it.wikipedia.org/wiki?curid=234490", "title": "Master (universit\u00e0)", "text": ""}
{"id": "234498", "revid": "7", "url": "https://it.wikipedia.org/wiki?curid=234498", "title": "Piazza Br\u00e0", "text": ""}
{"id": "234501", "revid": "123312495", "url": "https://it.wikipedia.org/wiki?curid=234501", "title": "Dimetilacetammide", "text": "La \"N\",\"N\"-dimetilacetammide o dimetilacetammide (DMAc o DMA), \u00e8 l'ammide della dimetilammina e dell'acido acetico.\nLa sua formula chimica \u00e8 CH3CON(CH3)2 e la formula bruta C4H9ON.\nA temperatura ambiente si presenta come un liquido incolore dal debole odore di ammina e untuoso al tatto. \u00c8 un composto polare, igroscopico, miscibile con acqua, alcoli, chetoni, solventi clorurati e aromatici, poco miscibile con gli idrocarburi alifatici.\nLe reazioni chimiche della DMAc sono tipiche delle ammidi sostituite: si idrolizzano in presenza di acidi e saponificano con basi forti come l'idrossido di sodio:\nLa DMAc \u00e8 comunemente utilizzata come solvente nella produzione di fibre sintetiche, di adesivi e vernici. \u00c8 anche utilizzata come ambiente di reazione nella produzione di farmaci e plastificanti.\n\u00c8 una sostanza nociva che pu\u00f2 essere assorbita per inalazione e per contatto con la pelle, sospetta teratogena, per la manipolazione richiede l'uso di DPI (Dispositivi Protezione Individuali) per proteggere la cute e le vie respiratorie."}
{"id": "234502", "revid": "1149807", "url": "https://it.wikipedia.org/wiki?curid=234502", "title": "Excel Saga", "text": " \u00e8 un manga scritto e disegnato fra il 1996 ed il 2011 da K\u014dshi Rikud\u014d, da cui \u00e8 stato tratto un anime televisivo di 26 episodi diretto da Shinichi Watanabe dal titolo Excel Saga - Animazione Sperimentale Insensata trasmesso per la prima volta nel 1999 in Giappone da TV Tokyo e nel 2001 in Italia da MTV.\nL'adattamento in anime \u00e8 stato sviluppato dal J.C.Staff e pubblicato da Victor Entertainment. Dopo il successo, sia il manga che l'anime sono stati tradotti in inglese, spagnolo, francese, portoghese e italiano.\nGeneralit\u00e0.\nL'anime di \"Excel Saga\" \u00e8 una continua satira e parodia della vita e della cultura giapponese (e non solo) ed i suoi velocissimi e colorati episodi fanno il verso a numerose serie di film, cartoni animati, videogiochi e fumetti come \"Sailor Moon\", \"Dragon Ball\", \"Doraemon\", \"Ken il guerriero\", \"Resident Evil\", \"Lupin III\", \"Mobile Suit Gundam\", \"Capitan Harlock\", \"Star Blazers\", \"Love Hina\", \"Galaxy Express 999\", \"Superman\", \"Topolino\", \"Rambo\", \"Alien\", \"Guerre stellari\" e molti altri.\nAd esempio nell'episodio 17, \"Animation USA\", Excel prende le sembianze di Usagi Tsukino, protagonista di \"Sailor Moon\": nel doppiaggio originale la voce di Excel \u00e8 proprio di Kotono Mitsuishi, la seiy\u016b di Usagi (Bunny), mentre in Italia \u00e8 di Federica De Bortoli (la doppiatrice di Usagi nella versione non censurata del primo film della saga uscito per Shin Vision). Anche il manga ha moltissime citazioni, anche se non in chiave sarcastica come la serie animata. Per fare un esempio, l'aspetto di Nabeshin (alter ego del regista e doppiato dallo stesso nell'originale giapponese) ha una chiara ispirazione al personaggio di Lupin III (di cui ha anche lo stesso doppiatore italiano, Roberto Del Giudice). In altri episodi appaiono parodiati, personaggi di serie animate come Part, parodia di Bart, ridoppiato da Graziella Polesinanti, che ironicamente indossa un reggiseno anche se \u00e8 un ragazzo, o la parodia dello stesso Capitan Harlock, ridoppiato da Gianni Giuliano, sua voce nella prima parte dell'anime.\nLa serie animata a volte prende particolarmente le distanze dal manga, sia negli eventi sia nella caratterizzazione dei personaggi.\nIl regista ha anche diretto uno spin-off, intitolato \"Puni Puni Poemi\", che vede come protagonista Poemi, la figlia di Nabeshin. A differenza del fumetto, inoltre, l'anime non ha una vera e propria continuit\u00e0 tra un episodio e l'altro, se non nei primi e negli ultimi episodi.\nTrama.\nSia il manga che l'anime seguono da vicino la \"ACROSS\", \"Organizzazione Segreta per la Promozione dell'Ideale\", societ\u00e0 che mira alla conquista del mondo. La campagna di conquista parte dalla Citt\u00e0 F (Fukuoka), della Prefettura F (prefettura di Fukuoka), in cui si trova la sede in cui opera \"Sua Eccellenza Il Palazzo\", suo Comandante Supremo.\nL'ACROSS inizialmente \u00e8 composta soltanto da Sua Eccellenza Il Palazzo e Excel, una ragazza iperattiva e molto determinata innamorata perdutamente di lui. Successivamente si unir\u00e0 a loro Hyatt, una ragazza pi\u00f9 lucida della sua compagna, ma con la caratteristica sovrannaturale di morire e resuscitare ciclicamente. Nel manga l'origine di Hyatt \u00e8 ancora sconosciuta, ma presumibilmente non naturale; nell'anime viene illustrato come Hyatt abbia origini extra-terrestri.\nIn ogni episodio a Excel e Hyatt viene assegnata una particolare missione per mettere in ginocchio la citt\u00e0, missioni che generalmente non riescono a portare a termine, compromettendo il piano di conquista. Accompagnate solitamente da Frattaglia (Menchi), il loro cane, che serve anche come cibo di emergenza, al di fuori delle missioni le due ragazze devono condurre una vita normale e cambiano spesso lavoro (solitamente non hanno mai abbastanza soldi da permettersi una cena dignitosa). Nel manga, invece, con l'arrivo di Elgarla (Elgala nell'edizione inglese), il Palazzo assegna loro un cospicuo capitale per le loro spese, permettendo cos\u00ec di limitare \"l'approvvigionamento sul campo\". Il loro tenore di vita conoscer\u00e0 alti e bassi a causa dell'imprevedibile stile di vita.\nLa maggior parte dell'azione si svolge tra \"ACROSS\" e la \"Squadra Comunal-Combattente\", votata all'ordine cittadino. In ogni episodio dell'anime, inoltre, compare Pedro, protagonista sud americano di una sotto trama che non ha praticamente nulla a che fare con la storia principale, se non con il \"cattivo finale\", ovvero il signor Quell'Uomo, leader dell'ACROSS. Questi personaggi non hanno nessun legame col manga, in cui \u00e8 Il Palazzo ad essere il Comandante Supremo dell'ACROSS.\nPersonaggi.\nOrigine dei nomi.\nRikud\u014d ha inserito numerosi riferimenti alla sua citt\u00e0 natale di Fukuoka, citando detti locali nella serie e battezzando i suoi personaggi con i nomi di alcune localit\u00e0 cittadine. Il nome Daitenjin \u00e8 un riferimento al nome del distretto commerciale di Fukuoka, Tenjin: i loro nomi in codice sono quelli di grandi magazzini e altri centri commerciali di quel distretto, mentre i loro cognomi sono quelli di quartieri della citt\u00e0. Excel, Hyatt e Sua Eccellenza Il Palazzo portano il nome di tre grossi hotel di Fukuoka, rispettivamente \"Hakata Excel Tokyu\", \"Grand Hyatt Hotel\", \"Il Palazzo\". Gli androidi Ropponmatsu devono il loro nome ad una stazione della metropolitana della citt\u00e0, mentre il nome ACROSS deriva dalla \"Asian CrossRoads Over the Sea Building\" del succitato distretto di Tenjin. Elgala prende il nome dalla \"Fukuoka Elgala Hall\".\nUna serie che ha una caratteristica analoga \u00e8 \"School Rumble\"; in tal caso i nomi dei personaggi sono presi da stazioni ferroviarie. Alcune difficolt\u00e0 sono sorte per il passaggio da manga ad anime (i sottotitoli) del nome \"Il Palazzo\": infatti in alcune versioni viene scritto \"Ilpalazzo\" senza spazio, errore che naturalmente chi non conosce l'italiano o l'hotel di Fukuoka ha qualche problema a notare.\nAl contrario Kabapu \u00e8 stato battezzato non da un luogo, ma dal nome della mascotte della 1989 Asia-Pacific Expo, tenuta in Fukuoka per celebrare il centennale della fondazione della citt\u00e0 moderna (nata dalla fusione di Hakata e Fukuoka).\nMedia.\nManga.\nIl manga \u00e8 basato principalmente sugli aspetti comuni della vita giapponese, da problemi importanti come il mercato del lavoro giapponese, lo stato dell'assistenza medica, la corruzione politica e l'uguaglianza delle donne a preoccupazioni pi\u00f9 mondane, come le relazioni di lavoro in ufficio, la cerimonia di contemplazione dei fiori (\"hanami\") e i giorni di raccolta della spazzatura nel vicinato. Il manga contiene solo una modesta quantit\u00e0 di parodia esplicita: l'organizzazione di Kabapu \u00e8 una citazione del genere sentai e il dottore Sekifumi Iwata \u00e8 una presa in giro di \"Black Jack\" di Osamu Tezuka.\nIn Giappone \u00e8 stato serializzato dal 1996 al 30 luglio 2011 sulla rivista \"Young King OURs\" edita da Sh\u014dnen Gah\u014dsha. La stessa casa editrice ha poi raccolto i singoli capitoli in ventisette volumi \"tank\u014dbon\" pubblicati dal 23 aprile 1997 al 29 ottobre 2011. Per celebrare il venticinquesimo anniversario della serie, la testata d'origine della serie ha pubblicato un capitolo speciale one-shot il 28 dicembre 2021.\nIn Italia il manga \u00e8 stato pubblicato da Dynit sulla testata \"Crazy Manga\" con periodicit\u00e0 irregolare a partire dall'ottobre 2001 fino al volume 11, per poi venire interrotto a tempo indeterminato per scarse vendite.\nLa serie \u00e8 stata distribuita anche negli Stati Uniti ed in Canada da Viz Media, in Francia da Kabuto ed in Spagna da Selecta Visi\u00f3n.\nOrigine.\nK\u014dshi Rikud\u014d ha spiegato che il manga di \"Excel Saga\" \u00e8 tratto da \"Municipal Force Daitenjin\", una sua d\u014djinshi che aveva realizzato ai tempi della scuola. Il motivo della nascita di \"Excel Saga\" \u00e8 stato il desiderio di Rikud\u014d di sviluppare meglio il personaggio di Excel. Altra influenza \u00e8 stata la situazione economica mondiale a quel tempo, in cui lui si descrive \"depresso con una visione pessimistica della vita\". Secondo l'autore, egli scrisse \"Excel Saga\" come metodo per \"ridere di quel punto di vista\": da qui la caratteristica della serie di parlare soprattutto di vicende della vita quotidiana.\nAnime.\nL'anime \u00e8 stato diretto da Shinichi Watanabe e pubblicato da Victor Entertainment. Il gruppo che ha dato vita alla serie, J.C.Staff, compare spesso nella serie, la maggior parte delle volte chiedendo a K\u014dshi Rikud\u014d autorizzazioni. In Giappone la serie \u00e8 stata trasmessa su TV Tokyo dal 7 ottobre 1999 al 30 marzo 2000, mandando in onda 25 episodi mentre il 26\u00ba episodio \u00e8 stato distribuito solo in DVD per via dei contenuti in esso presenti.\nIn Italia \u00e8 andata in onda su MTV dal 10 aprile al 25 settembre 2001 all'interno del contenitore \"Anime Night\", mandando in onda come nella versione originale solamente i 25 episodi, non trasmettendo l'ultimo. Tuttavia nella replica della serie sul canale satellitare Cooltoon dal 1\u00ba giugno 2009 \u00e8 stato per\u00f2 trasmesso anche l'ultimo episodio inedito, il quale \u00e8 andato in onda il 29 giugno 2009. A marzo 2013 \u00e8 stata pubblicata la serie per la visione in streaming su internet sul sito Popcorn TV, comprendendo anche l'episodio 26.\nNei DVD editi da Dynit, nascosti nel men\u00f9 degli extra, ci sono dei \"Ghost Bonus\", ovvero dei pezzi di \"Excel Saga\" ridoppiati dai doppiatori originali.\nL'anime \u00e8 stato trasmesso anche negli Stati Uniti su Anime Network, in Francia su Canal+, in Brasile, Argentina, Messico e Venezuela su Animax ed in Inghilterra su Sci-Fi Channel.\nDoppiaggio.\nDi seguito sono elencati i doppiatori (in giapponese ed in italiano) dei personaggi principali:\nColonna sonora.\nLa colonna sonora di \"Excel Saga\" \u00e8 stata composta da Toshio Masuda ed \u00e8 caratterizzata dalla presenza di brani dei generi pi\u00f9 variegati, usati nell'anime come sottofondi comici. Anche le sigle sono dello stesso autore, con le parole del regista Watanabe. Il personaggio di Pedro \u00e8 sempre accompagnato in sottofondo dalla canzone \"The House of the Rising Sun\" in versione strumentale.\nLa sigla d'apertura \u00e8 mentre in chiusura vengono adoperate rispettivamente (ep. 1-25) e (ep. 26); tutti i brani sono composti da Toshio Masuda, scritti da Shinichi Watanabe e cantati dalle Excel\u2665Girls.\nDifferenze tra anime e manga.\nFumetto e versione animata si distinguono in numerosi dettagli oltre a quelli gi\u00e0 citati; ci\u00f2 \u00e8 dovuto in primo luogo all'asimmetria della durata (27 volumi contro una singola stagione autoconclusiva). La differenza pi\u00f9 radicale \u00e8 che la prospettiva nel manga \u00e8 sempre interiore all'universo della storia, senza interventi di personaggi esterni, come l'autore K\u014dshi Rikud\u014d, per fini umoristici.\nIl personaggio di Pedro \u00e8 stato ideato appositamente per l'anime, e ha solo un cameo nel manga, quando il suo nome viene menzionato fuoricampo in una vignetta. Nell'anime Hyatt arriva su una nave Puchuu da Marte e sembra essere una principessa marziana, mentre nel manga viene assunta dopo un colloquio con Il Palazzo, e inizialmente non viene rivelato alcun dettaglio sulle sue anomalie. Elgala, la terza ed ultima ragazza che si unisce all'Across, compare nel fumetto solo dopo la fine della serie animata. Il Professor Shiouji ha un ruolo pi\u00f9 grande nel manga.\nNel manga Il Palazzo \u00e8 il capo assoluto dell'Across, mentre nell'anime sembra che egli comandi solo la sezione giapponese: viene infatti prima menzionata una \"sede centrale\", e alla fine si scopre che c'\u00e8 un consiglio superiore denominato \"I Sei Grandi dell'Across\", tra i quali Quell'Uomo, che rappresenta quindi il vero antagonista.\nI primi numeri del fumetto hanno un'atmosfera piuttosto spensierata, cosa che si riflette nella serie animata, ma i numeri successivi assumono toni pi\u00f9 ambigui, talvolta drammatici: \u00e8 difficile in particolar modo dedurre quale sia il vero fine della contesa tra il Dr. Kabapu e Il Palazzo e chi dei due sia eticamente pi\u00f9 rispettabile."}
{"id": "234504", "revid": "1305772", "url": "https://it.wikipedia.org/wiki?curid=234504", "title": "General Belgrano", "text": ""}
{"id": "234505", "revid": "729019", "url": "https://it.wikipedia.org/wiki?curid=234505", "title": "Battaglia della Neva", "text": "La battaglia della Neva fu combattuta e vinta il 15 luglio 1240 sulle rive dell'omonimo fiume dalle truppe russe del principe di Novgorod e di Vladimir, Aleksandr Jaroslavi\u010d, contro una forza d'invasione svedese. Il motivo di tale attacco da parte degli svedesi \u00e8 da ricercare nella volont\u00e0 di prendere il controllo della foce del fiume e della vicina citt\u00e0 di Staraja Ladoga: il punto di inizio della Via variago-greca, una fondamentale rotta commerciale fluviale che univa il Mar Baltico con il Mar Nero.\nComandanti.\nGli svedesi erano guidati dal nobile svedese Birger Magnusson, \"jarl\" (conte) di Bj\u00e4lbo. I russi erano comandati dal granduca Aleksandr Jaroslavi\u010d, principe di Novgorod e di Vladimir, meglio conosciuto come Aleksandr Nevskij.\nSvolgimento.\nGli svedesi avanzavano dalla Finlandia verso sud, per sottomettere i rus' e i finni pagani della regione della Neva e del lago Ladoga, prendendo il controllo di un tratto della rotta commerciale dal mar Baltico al mar Nero, la cosiddetta Via dei Variaghi. Il granduca Aleksandr li attacc\u00f2 di sorpresa tra il corso della Neva e quello del suo affluente I\u017eora, approfittando della nebbia per assalire l'accampamento svedese. Nel corso dello scontro Birger fu ferito da Aleksandr, e l'esercito scandinavo sconfitto e disperso.\nConseguenze.\nGli svedesi furono cacciati dalle sponde del Golfo di Finlandia, il granduca Aleksandr ottenne il soprannome onorifico di \"Nevskij\". Sul luogo dove si svolse la battaglia in seguito venne fatto edificare da Pietro il Grande il Monastero di Aleksandr Nevskij"}
{"id": "234512", "revid": "125754190", "url": "https://it.wikipedia.org/wiki?curid=234512", "title": "Fagocitosi", "text": "La fagocitosi \u00e8 la capacit\u00e0 posseduta da diverse cellule di ingerire materiali estranei e di distruggerli. Le cellule di animali superiori che espletano attivit\u00e0 fagocitaria si suddividono in due categorie: i fagociti professionali (neutrofili, eosinofili e monociti/macrofagi) per i quali l'attivit\u00e0 fagocitaria costituisce una funzione preminente; i fagociti facoltativi (mastociti, endoteliociti e altre cellule) per le quali \u00e8 una funzione marginale. In chimica la fagocitosi \u00e8 definita come la modalit\u00e0 di emissione del secreto da una cellula.\nFasi.\nEsocitosi.\nTrasportare fuori dal proprio citoplasma grandi quantit\u00e0 di materiali (spesso si tratta di un numeroso gruppo di macromolecole come: le proteine, i carboidrati, i lipidi, ecc...).\nGhiandola merocrina.\nLe cellule liberano il secreto in piccole quantit\u00e0, quindi la cellula secernente non cambia di aspetto, perch\u00e9 man mano che si liberano vescicole contenenti secreto ne riformano delle altre al tempo stesso.\nGhiandola apocrina.\nSe durante la secrezione solo la parte apicale della cellula viene distrutta. Succede che nell'accumulare tanto secreto la parte apicale della cellula forma una grossa vescicola e quando il secreto viene liberato (tutto in una volta) la cellula ridiminuisce di dimensione (apocrimia, tipica delle cellule mammarie).\nGhiandola olocrina.\nLa cellula secernente accumula tutto il secreto fino all'arrivo di un segnale, che gli direbbe quando buttare fuori il secreto. Al momento dell'arrivo del segnale, cio\u00e8 al momento della secrezione, la cellula si sfalda e i residui cellulari vanno a far parte del secreto stesso.\nIl processo di esocitosi \u00e8 sempre accompagnato da uno di endocitosi avendo quest'ultima lo scopo di:\nQuindi l'endocitosi si pu\u00f2 definire come processo inverso all'esocitosi, grazie al quale materiale extracellulare viene portato all'interno della cellula senza che questo venga mai a contatto con il citosol, poich\u00e9 il materiale endocitato \u00e8 sempre delimitato da membrana. L'endocitosi \u00e8 eseguita da un corpicciolo vescicolare chiamato endosoma, organello contenente quindi materiale extracellulare e avente membrana.\nEndocitosi.\nDue sono le modalit\u00e0 di internalizzazione di materiale extracellulare: aspecifica e specifica.\nSe il materiale da internalizzare \u00e8 di grosse dimensioni allora esiste un terzo modo con cui le cellule possono effettuare l'internalizzazione.\nGeneralizzata o aspecifica.\nAssunzione di fluidi extracellulari senza riconoscimento da parte della membrana. La membrana plasmatica di tutte le cellule, in qualunque momento, continua a formare fossette per internalizzare materiale e in quel determinato momento tutte le molecole che sono presenti su quella fossetta, vengono portate anch'esse dentro assieme al materiale, passando in modo aspecifico, senza cio\u00e8 bisogno di alcun modo\nMediata da recettore o specifica.\nConsiste nell'assunzione da parte della cellula di specifiche molecole extracellulari (ligandi, molecole in grado di legarsi al recettore spec.). La specificit\u00e0 di questa endocitosi \u00e8 che cellule diverse avranno recettori di membrana diversi e quindi possono internalizzare molecole diverse. La modalit\u00e0 con cui le cellule possono internalizzare \u00e8 comunque comune.\nIn questi fenomeni di endocitosi non intervengono solo proteine transmembrana ma anche componenti del citoscheletro, tra cui l'actina, che interviene in molte attivit\u00e0 cellulari e la clatrina; entrambe sono posizionate sul versante citosolico della membrana. Quando il ligando interagisce con il recettore, quest'ultimo manda dei segnali alla cellula.\nCon il contatto ligando-recettore si crea la formazione della fossetta rivestita. Questa fossetta sarebbe una vescicolina, rivestita da membrana plasmatica che contiene recettori che portano legato il ligando specifico.\nProcesso di fagocitosi.\n\u00c8 una modalit\u00e0 con cui la cellula \"mangia\" un qualcosa di grosso che sta all'esterno. La fagocitosi, per portare materiale all'interno della cellula, richiede da parte della cellula stessa l'emissione di espansioni citoplasmatiche delimitate da membrana, chiamate pseudopodi, aventi queste ultime un'impalcatura esterna formata da filamenti di actina che avvolge completamente il materiale da ingerire (batterio, nutrienti ecc...) portandolo all'interno della cellula fagocitaria.\nUna variante della fagocitosi \u00e8 l'autofagocitosi, una modalit\u00e0 con cui la cellula decide di degradare dei suoi organuli per rinnovarli (dato che niente \u00e8 opportuno scartare e/o buttare): avvolge l'organulo con membrane del suo reticolo endoplasmatico liscio (REL). Questo processo nella cellula animale solitamente avviene nei lisosomi. Quello che si forma in seguito sar\u00e0 una grossa vescicola chiamata autofagosoma che sar\u00e0 poi espulsa per esocitosi."}
{"id": "234513", "revid": "729019", "url": "https://it.wikipedia.org/wiki?curid=234513", "title": "Cachessia", "text": "La cachess\u00eca (dal greco \u03ba\u03b1\u03c7\u03b5\u03be\u03af\u03b1, composto di \u03ba\u03b1\u03ba\u03cc\u03c2, \"cattivo\", e \u1f15\u03be\u03b9\u03c2, \"condizione\") o sindrome da deperimento \u00e8 una perdita di peso, atrofia muscolare, stanchezza, debolezza e significativa perdita di appetito che non ha cause anoressiche. La definizione formale della cachessia \u00e8 una perdita di massa corporea che non pu\u00f2 essere invertita con il nutrimento: anche se l'individuo che ne soffre assumesse pi\u00f9 calorie, la massa corporea magra verrebbe comunque persa, il che sta ad indicare la presenza di una patologia primaria.\nDescrizione.\nLa cachessia si verifica nei pazienti con tumore, AIDS,malattia di Alzheimer (stadio avanzato), broncopneumopatia cronica ostruttiva, sclerosi multipla, insufficienza cardiaca, tubercolosi, polineuropatia amiloide familiare, avvelenamento da gadolinio, avvelenamento da mercurio (acrodinia) e carenza ormonale.\nIl deperimento dell'organismo si accompagna quindi a edemi (per ipoproteinemia ed altre alterazioni dell'equilibrio idroelettrolitico) astenia, dispnea, anoressia, febbre, alterazioni del sensorio e agitazione psicomotoria.\nSi tratta di una condizione grave e coloro che la sperimentano vedono aumentare drammaticamente la propria probabilit\u00e0 di morte per la malattia di base. La cachessia pu\u00f2 essere un segno di varie patologie sottostanti; quando un paziente si presenta con questa condizione, un medico generalmente prende in considerazione la possibilit\u00e0 della presenza di un tumore, di una acidosi metabolica (diminuzione della sintesi proteica e aumento del catabolismo proteico), di alcune malattie infettive (ad esempio, la tubercolosi e l'AIDS), la pancreatite cronica e alcune malattie autoimmuni o una dipendenza da anfetamine. La cachessia indebolisce fisicamente i pazienti ad uno stato di immobilit\u00e0 derivante dalla perdita di appetito, dall'astenia e dall'anemia e la risposta al trattamento standard \u00e8 generalmente deludente. La cachessia include la sarcopenia come parte della condizione.\nCause.\nCancro.\nLa cachessia si riscontra spesso nei pazienti oncologici in fase terminale e in questo contesto prende il nome di cachessia neoplastica. I pazienti con insufficienza cardiaca congestizia possono accusare una sindrome cachettica. Inoltre, una comorbilit\u00e0 di cachessia pu\u00f2 essere vista nei pazienti che presentano una delle malattie classificate tra le malattie polmonari croniche ostruttive. La cachessia \u00e8 anche associata con le fasi avanzate della insufficienza renale cronica, con la fibrosi cistica, la sclerosi multipla, la malattia del motoneurone, la sindrome di Parkinson, la demenza, l'AIDS e altre malattie progressive e degenerative.\nCirca il 50% di tutti i pazienti affetti da cancro soffre di cachessia. Coloro che hanno una forma tumorale del tratto gastrointestinale superiore o del pancreas hanno la pi\u00f9 alta frequenza di sviluppare un sintomo cachessico. Questa percentuale sale all'80% nei pazienti oncologici terminali. Oltre ad aumentare la morbilit\u00e0 e la mortalit\u00e0, ad aggravare gli effetti collaterali della chemioterapia e a ridurre la qualit\u00e0 della vita, la cachessia \u00e8 considerata la causa immediata della morte per una stima che varia dal 22% al 40% dei pazienti oncologici.\nLa cachessia nel tumore \u00e8 un processo dovuto all'infiltrazione neoplastica nell'organismo, all'emesi, alla chemioterapia o alla radioterapia, a forti dolori o a forte depressione e all'azione depauperante della risposta al tumore da parte dell'organismo tramite il continuativo rilascio di citochine quali TNF, IFN, IL-1, IL-6. Esse causano il riassorbimento di proteine, lipidi, glucidi, purine a partire dal tessuto muscolare e adiposo, determinando la perdita di peso.\nI sintomi della cachessia neoplastica includono una perdita di peso progressiva e l'esaurimento delle riserve di tessuto adiposo e muscolare. La condizione dovrebbe essere sospettata se si riscontra una involontaria perdita di peso superiore al 5% del peso prima della malattia, in un periodo di sei mesi. Approcci terapeutici tradizionali, come stimolanti dell'appetito, 5-HT3 antagonisti, supplementazione dei nutrienti e inibitori selettivi della COX-2, non sono riusciti a dimostrare il successo nell'invertire le anomalie metaboliche visibili nella cachessia neoplastica.\nFisiopatologia.\nIl meccanismo esatto con cui queste malattie causano la cachessia \u00e8 poco conosciuto, ma vi \u00e8 probabilmente un ruolo per le citochine infiammatorie, come il fattore di necrosi tumorale-alfa (che \u00e8 anche soprannominato 'cachessina'), per l'interferone gamma e l'interleuchina 6, cos\u00ec come i fattori proteolitici secreti dal tumore.\nSindromi correlate includono kwashiorkor e marasma, anche se queste non sempre hanno una malattia causale sottostante e sono pi\u00f9 spesso sintomi di una grave malnutrizione.\nColoro che soffrono di disturbi alimentari, come l'anoressia nervosa, sembrano avere livelli plasmatici elevati di grelina. Livelli di grelina sono riscontrabili anche nei pazienti con cachessi indotta da un tumore.\nTrattamento.\nIl trattamento o la gestione della cachessia dipende dalle cause, dalla prognosi generale e da altri fattori legati al paziente. Se possibile, ed accettabile, le cause reversibili e le patologie che l'hanno causata, vengono trattate. Le terapie non farmacologiche che hanno dimostrato di essere efficaci nella cachessia indotta da un tumore includono una consulenza nutrizionale, interventi psicoterapeutici e l'allenamento fisico.\nIn Europa, il trattamento raccomandato \u00e8 il risultato di una combinazione di nutrizione, terapia farmacologica e non farmacologica. L'assunzione di steroidi pu\u00f2 essere utile nella cachessia neoplastica, ma il loro utilizzo \u00e8 raccomandato per una durata massima di 2 settimane al fine di evitare effetti collaterali. I progestinici come l'acetato di megestrolo sono un'opzione per la gestione della cachessia refrattaria che si presenta con l'anoressia come sintomo importante. Altri farmaci che sono stati utilizzati o sono oggetto di indagine nella terapia per la cachessia, ma per cui mancano prove conclusive che ne stabiliscono efficacia o la sicurezza, e quindi non sono generalmente consigliati, comprendono:\nIn alcuni paesi \u00e8 stato consentito l'uso della cannabis medica.\nNon vi sono prove sufficienti per sostenere l'uso di olio di pesce per il trattamento della cachessia associata ad un tumore in uno stadio avanzato."}
{"id": "234514", "revid": "965226", "url": "https://it.wikipedia.org/wiki?curid=234514", "title": "Franco Grillini", "text": "\u00c8 presidente onorario dell'Arcigay.\nNato a Pianoro, in provincia di Bologna il 14 marzo del 1955, si laurea all'Universit\u00e0 di Bologna in Pedagogia nel 1979 e diventa successivamente giornalista.\n\u00c8 stato presidente nazionale di Arcigay dal 1987 al 1998 e dal 2001 al 2008 \u00e8 stato parlamentare alla Camera dei deputati italiana.\nCariche politiche.\nImpegnato politicamente dall'et\u00e0 di 15 anni, Grillini \u00e8 protagonista del movimento studentesco bolognese negli anni settanta fino ad assumere l'incarico di responsabile nazionale studenti medi del Partito di Unit\u00e0 Proletaria, di cui \u00e8 stato anche segretario organizzativo per la federazione di Bologna.\nNel 1985 \u00e8 candidato a Bologna nelle liste del Partito Comunista Italiano per la Provincia; nel 1987 \u00e8 candidato alle elezioni politiche dove ottiene circa cinquemila voti di preferenza. Nel 1990 \u00e8 eletto in Consiglio provinciale a Bologna dove \u00e8 stato rieletto nel 1995 e nel 1999, ricoprendo l'incarico di presidente della Commissione Consiliare \"Istruzione, Sanit\u00e0, Politiche Sociali, Lavoro, Universit\u00e0, Relazioni Sindacali\".\nNel 1992 \u00e8 candidato alle politiche; nel 1994 \u00e8 candidato alle Europee nelle liste del PDS per la circoscrizione del nord-est, raccogliendo ventunomila voti di preferenza, di cui novemila a Bologna. \u00c8 eletto alla Camera dei deputati il 13 maggio 2001 con il sistema proporzionale nella circoscrizione XI (Emilia-Romagna) nella lista dei Democratici di Sinistra.\nNel corso della XIV legislatura \u00e8 stato componente della Commissione Giustizia II. Ha presentato 18 proposte di legge ed \u00e8 cofirmatario di 234. Otto, tra queste ultime, sono diventate leggi dello Stato. Nel corso della legislatura ha presentato 27 interrogazioni parlamentari, 10 interpellanze, una mozione e 25 ordini del giorno. Numerose interpellanze e interrogazioni sono relative alla comunit\u00e0 gay e lesbica italiana e al problema Aids. Si colloca tra i parlamentari pi\u00f9 assidui alla Camera dei deputati con 21.727 presenze in aula, \u00e8 intervenuto nel dibattito parlamentare 93 volte.\n\u00c8 protagonista in primo piano della battaglia contro la legge Giovanardi contro le discoteche, legge che poi viene ritirata, e dal 1\u00ba luglio 2004 attraverso il gruppo Ds, riesce ad iscrivere all'ordine del giorno della Camera, in Commissione Giustizia, la proposta di legge sul Pacs (\"Disciplina del patto civile di solidariet\u00e0 e delle unioni di fatto\" (3296)), il \"Patto Civile di Solidariet\u00e0\".\nIl bilancio della sua attivit\u00e0 parlamentare \u00e8 online qui. Alle elezioni politiche del 9 aprile 2006 \u00e8 stato riconfermato deputato. Sostenitore della mozione Angius-Zani al IV congresso dei Ds, ha lasciato il partito il 12 maggio 2007 ed ha aderito a Sinistra Democratica il 2 ottobre 2007 ha annunciato il passaggio al Gruppo misto. Nel settembre 2007 lascia Sinistra Democratica per aderire alla costituente per il Partito Socialista. Nella primavera 2008 \u00e8 stato candidato a sindaco di Roma, ottenendo 13.620 voti pari allo 0.81%, appoggiato dal nascente Partito Socialista.\nNel 2009 ha lasciato il Ps per aderire all'Italia dei Valori di Antonio Di Pietro.\nSi candida in Emilia-Romagna alle elezioni regionali del marzo 2010 come capolista dell'Italia dei Valori, che appoggia il candidato presidente Vasco Errani del Partito Democratico. Viene eletto consigliere regionale con il massimo delle preferenze nella sua lista.\nNel novembre 2012 lascia l'Italia dei Valori a causa della contestata decisione dei vertici del partito di lasciare la coalizione del centrosinistra e aderisce al movimento \"Diritti e Libert\u00e0\". Lascia poco dopo non condividendo la scelta del movimento di confluire nell'alleanza elettorale Centro Democratico.\nA novembre 2014 si ricandida al Consiglio regionale dell'Emilia-Romagna in una lista civica di centrosinistra, ma otterr\u00e0 appena 442 preferenze nel suo collegio e di conseguenza non viene rieletto.\nMilitanza omosessuale.\nLa militanza omosessuale di Franco Grillini ha avuto inizio nel 1982 con l'inaugurazione della sede del \"Circolo di cultura omosessuale 28 giugno\" nel cassero di Porta Saragozza e che dalla sua sede prender\u00e0 poi il nome di \"Il Cassero\". Nel 1985 fonda, insieme ad altri, Arcigay Nazionale (di cui \u00e8 l'ideatore) diventando prima segretario e poi presidente (al congresso di Rimini, dicembre 1987). Nel programma da lui elaborato e approvato dall'associazione ci sono la costruzione della rete nazionale dei consultori autogestiti per la salute delle lesbiche e degli omosessuali e la proposta di riconoscimento giuridico delle coppie omosessuali.\nNel 1987 fonda con altri la LILA, \"Lega italiana per la lotta contro l'AIDS\". Nel maggio 1997 \u00e8 ideatore e fondatore della LIFF, Lega Italiana delle Famiglie di Fatto. Nella sua qualit\u00e0 di giornalista d\u00e0 vita nel 1989 alla rivista CON/TATTO, di cui era direttore responsabile, e collabora a numerosi giornali e periodici.\nIl 29 maggio 1998 su Internet apre il quotidiano telematico N.O.I., \"Notizie Omosessuali Italiane\" che, come primo impegno, d\u00e0 il resoconto del nono Congresso Arcigay in diretta. Nel 2004 NOI si trasforma in Gaynews.it, una sorta di agenzia di stampa a tematica LGBT.\nAl congresso nazionale di Arcigay (Roma, 5-6-7 giugno 1998) \u00e8 stato designato alla Presidenza onoraria dell'associazione, riconfermata nel 2002 al congresso di Riccione e nel 2007 a quello di Milano, carica che ricopre insieme a Sergio Lo Giudice.\nRiconoscimenti.\nIl 5 dicembre 2018 ha ricevuto il Nettuno d'oro dal Comune di Bologna."}
{"id": "234516", "revid": "2078815", "url": "https://it.wikipedia.org/wiki?curid=234516", "title": "Ecce homo. Come si diventa ci\u00f2 che si \u00e8", "text": "Ecce homo. Come si diventa ci\u00f2 che si \u00e8 (\"Ecce homo. Wie man wird, was man ist\") \u00e8 un'opera filosofica autobiografica di Friedrich Nietzsche scritta nel 1888, durante il periodo in cui il filosofo visse a Torino. In \"Ecce homo\", Nietzsche ripercorre le sue opere passate, di cui molti capitoli riportano il titolo, e corregge molte delle idee espresse in passato, rivedendole anni dopo. \nQui Nietzsche concretizza ancora una volta il valore dicotomico che contraddistingue la sua intera opera filosofica: descrive e rivede la sua vita sotto i brucianti chiaroscuri dello spirito dionisiaco e del nichilismo passivo. In questo senso finir\u00e0 l'autobiografia con una domanda: \"Cristo o Dioniso?\", vedendo nel cristianesimo la negazione dei valori vitali dell'Oltreuomo (\"\u00dcbermensch\").\nParadossale, \"Ecce homo\" \u00e8 il tentativo di scardinare, con le sue iperboli, la mentalit\u00e0 pi\u00f9 prettamente puritana dell'Europa di quel periodo. Infatti, per evitarne una \"scandalosa\" esegesi, dai pi\u00f9 venne semplicemente scartato come opera di un folle, nonostante abbia avuto tra i suoi estimatori anche Sigmund Freud, che esort\u00f2 i suoi colleghi, in una delle riunioni della neonata societ\u00e0 di Psicologia, a non trascurarlo e a vederne la profonda e sconvolgente lucidit\u00e0."}
{"id": "234520", "revid": "1839752", "url": "https://it.wikipedia.org/wiki?curid=234520", "title": "Edward Gibbon", "text": "Membro del Parlamento della Gran Bretagna per i \"Whig\", la sua opera pi\u00f9 importante e famosa, \"The History of the Decline and Fall of the Roman Empire\", pubblicata in sei volumi dal 1776 al 1788, si distingue per la qualit\u00e0 e l'ironia della prosa, e per le critiche indirizzate alle confessioni religiose.\nBiografia.\nL'infanzia.\nSuo nonno Edward (1666-1736) era un proprietario terriero dedito a imprese commerciali e a speculazioni finanziarie. Coinvolto nel 1720 nel fallimento della Compagnia dei mari del Sud, fu condannato a un alto risarcimento che tuttavia non compromise del tutto la sua fortuna. Ebbe tre figli e l'unico maschio, anch'egli un Edward (1707-) \u2013 i Gibbon tenevano a trasmettere codesto nome a tutti i primogeniti \u2013 studi\u00f2 a Westminster e a Cambridge, am\u00f2 viaggiare e, \u00abdi temperamento ardente e socievole, si abbandon\u00f2 ai piaceri della vita\u00bb. Fu anche parlamentare \"tory\" dal 1734 al 1747.\nIl suo primogenito, il futuro storico Edward Gibbon, nacque dal matrimonio con Judith Porten a Putney, nella contea di Surrey, il 27 aprile 1737: i successivi sei figli morirono tutti prematuramente, compresa l'unica sorella, la cui perdita il giovane Gibbon pianse \u00abcon dolore profondo e sincero\u00bb. Di salute delicata, spesso assistito dalla zia nubile Catherine Porten, la sua istruzione fu pi\u00f9 volte interrotta da lunghi periodi di malattia. Non appena ebbe imparato a leggere e a scrivere, fu affidato per diciotto mesi a un precettore, il pastore John Kiksby poi, a nove anni, fu mandato a Kingston-on-Thames in una scuola di settanta alunni tenuta dal dottor Woddeson: egli pass\u00f2 cos\u00ec \u00aballa grossolana famigliarit\u00e0 dei suoi compagni, alla tirannia insolente dei pi\u00f9 adulti e alla verga d'un pedagogo forse crudele e capriccioso. Tali cimenti possono rafforzare lo spirito e il corpo contro i colpi della sorte, ma la mia timida riservatezza fu sbalordita dall'affollamento e dalla confusione della scuola. La mancanza di forza e di attivit\u00e0 non mi rendeva atto agli esercizi del corpo ai quali i fanciulli si abbandonano nei loro giuochi, e io non ho dimenticato quante volte, nell'anno 1746, fui canzonato e tormentato\u00bb.\nQui cominci\u00f2 ad apprendere il latino traducendo Fedro e Cornelio Nepote, insieme con \u00able verit\u00e0 della morale e gli esempi di prudenza\u00bb dell'uno e \u00ablo stile puro e l'elegante semplicit\u00e0\u00bb dell'altro, finch\u00e9 nel 1748 soffr\u00ec la perdita della madre e fu ritirato dalla scuola. Il vedovo si ritir\u00f2 nella sua casa di campagna di Buriton, nello Hampshire, e il figlio rimase affidato al nonno materno e alla zia Catherine. Il fallimento dell'attivit\u00e0 commerciale costrinse suo nonno a lasciare la casa per nascondersi altrove ed Edward rimase solo con la zia, \u00abla vera madre del mio spirito, cos\u00ec come la madre della mia salute\u00bb, dalla quale apprese l'amore per la lettura. L'Omero nella traduzione del Pope, \"Le mille e una notte\", l\"Eneide\" tradotta da Dryden e le \"Metamorfosi\" di Ovidio, oltre ai numerosi autori inglesi che arricchivano la biblioteca di casa Porten, contribuirono fortemente ad accrescere la forza intellettuale del giovane Gibbon.\nL'adolescenza.\nLa zia, messa nella necessit\u00e0 di guadagnare, nel gennaio del 1749 trasform\u00f2 la sua nuova casa di Londra in un alloggio per studenti ed Edward entr\u00f2 nella scuola pubblica di Westminster, retta dal dottor John Nicoll. La frequent\u00f2 per due anni, poi gli accessi delle sue malattie, \u00abcurate\u00bb con le acque termali di Bath, lo costrinsero nuovamente a interrompere la frequenza scolastica, sostituita ogni tanto da qualche precettore privato che lo introdusse \u00abimperfettamente e di passaggio alle bellezze dei poeti latini\u00bb.\nDurante i mesi di malattia, il giovane Gibbon poteva scegliere liberamente i suoi interessi: i numerosi volumi della \"Universal Histoy\" e il \"Ductor histor\u00eccus\" dell'erudito Thomas Hearne attrassero la sua attenzione, rivolgendola agli storici greci e latini: lesse cos\u00ec, anzi \u00abdivor\u00f2\u00bb, le traduzioni di Erodoto, Senofonte, Tacito e Procopio e i moderni storici Speed, Rapin, M\u00e9zeray, Davila, Machiavelli, Sarpi, Bower, e le descrizioni di esotici paesi, India, Cina, Messico, Per\u00f9.\nNell'estate del 1751 scopr\u00ec per caso la \"Storia romana\" di Laurence Echard e i bizantini della \"Storia del mondo\" di William Howell, e poi Simon Ockley, \u00abil primo che m'apr\u00ec gli occhi\u00bb, finch\u00e9 Gibbon esaur\u00ec \u00abtutto ci\u00f2 che nella lingua inglese si pu\u00f2 imparare sugli Arabi, i Persiani, i Tartari e i Turchi\u00bb, e cerc\u00f2 di decifrare il francese di d'Herbelot e \u00abil barbaro latino\u00bb dell\"Abulpharagius\" del Pococke. Per mettere ordine a quell'ammasso di nozioni, studi\u00f2 poi le cronologie e la geografia del mondo, scolpendo \u00abnomi e date in serie chiare ed indelebili\u00bb.\nFortunatamente, a quattordici anni, le consuete afflizioni smisero di tormentarlo e da allora, a parte la podagra di cui cominci\u00f2 a soffrire sul declinare della vita, Gibbon fu esente \u00abda mali reali o immaginari\u00bb; dopo un breve e infelice esperimento nella scuola privata del reverendo Philip Francis a Esher nel Surrey, il padre lo iscrisse, a quindici anni, al Magdalen College dell'Universit\u00e0 di Oxford. Vi entrava \u00abcon un fondo di erudizione sufficiente a mettere nell'imbarazzo un dottore, e con un grado d'ignoranza, della quale uno scolaretto avrebbe provato vergogna\u00bb.\nA Oxford.\nA differenza delle altre universit\u00e0 europee, quelle inglesi ospitano in \"college\" gli studenti, mettendo a loro disposizione stanze private, l'uso di una ben fornita biblioteca, una somma di denaro e una regolamentare divisa che uniformava i giovani studiosi, pur se un berretto di velluto e una toga di seta distingueva lo studente nobile dal borghese. I rapporti degli allievi fra di loro e con i docenti erano improntati al reciproco rispetto, e la gradevole urbanit\u00e0 dei modi regolava le dispute delle differenti opinioni: in un tale ambiente, Gibbon si sent\u00ec \u00abinnalzato subitamente dallo stato di fanciullo a quello d'uomo\u00bb.\nMa se questa era la forma con la quale quella Universit\u00e0 si presentava, nella sostanza Gibbon sostenne di aver passato nel Magdalen College \u00abquattordici mesi che furono veramente i quattordici mesi pi\u00f9 vuoti e pi\u00f9 inutili della mia vita\u00bb. Oxford, come Cambridge, era vecchia al punto di essere decrepita: \u00abfondate nella tenebrosa et\u00e0 della falsa e barbara scienza, portano ancora l'impronta dei vizi d'origine. La loro disciplina primitiva fu adattata all'educazione dei preti e dei monaci; l'amministrazione sta ancora nelle mani del clero, classe d'uomini le cui maniere non si avvicinano affatto a quelle del mondo attuale, e i loro occhi non rimasero che abbagliati dalla luce della filosofia\u00bb. Interessati unicamente a mantenere il privilegio del monopolio della pubblica istruzione, quegli istituti erano sordi alle nuove idee, i loro professori interessati alla loro carriera e paghi di uno stipendio garantito, noncuranti del profitto dei loro allievi: \u00abl'impegno di leggere, di pensare o di scrivere non pesava sulla loro coscienza e i fiori della scienza e dello spirito cadevano a terra appassiti, senza che n\u00e9 essi n\u00e9 il pubblico ne ricavassero alcun frutto\u00bb.\nDurante le vacanze estive passate dal padre, Gibbon prov\u00f2 a scrivere un saggio di storia, \"Il secolo di Sesostri\", basato sulla storia egiziana di Manetone, nella quale fatti reali sono mescolati fantasticamente alla mitografia: quel suo tentativo fu presto abbandonato e un giorno Gibbon finir\u00e0 col darlo alle fiamme. Tornato a Oxford, la noia della vita collegiale che egli sentiva male spesa lo spingevano a frequenti scappate a Londra senza che le autorit\u00e0 scolastiche si curassero di controllare la sua presenza alle lezioni. Appassionato da giovanissimo alle dispute religiose, il suo tempo di studio fu dedicato ai problemi della fede religiosa e delle controversie confessionali.\nAlla lettura del \"Free Inquiry into the Miraculous Powers\" (Libero esame sui poteri dei miracoli, 1749) del teologo razionalista Conyers Middleton (1683\u20131750) che nega l'esistenza di tali poteri, Gibbon oppose la sua fiducia nelle tradizioni cristiane, che egli credette essere meglio rappresentate nella Chiesa di Roma, sulla scorta dei ragionamenti controversistici esposti nella \"Exposition de la doctrine catholique\" e nella \"Histoire des Variations des Eglises Protestantes\" del vescovo Bossuet (1627\u20131704), fino a convertirsi segretamente al cattolicesimo, l'8 giugno 1753, nelle mani di un gesuita londinese.\nPer evitare le sanzioni delle leggi inglesi, questi dovette per\u00f2 avvertire il padre dell'avvenuta conversione, il quale, imputandola alla cattiva influenza esercitata da altri studenti del Collegio sul figlio, lo ritir\u00f2 immediatamente dall'Universit\u00e0.\nA Losanna.\nDopo un fallito tentativo di far riconvertire il figlio dall'amico David Mallet (1705-1765), poeta e pensatore deista \u00abla cui filosofia era pi\u00f9 adatta a scandalizzarmi che a convertirmi\u00bb, il padre lo mand\u00f2 in Svizzera, a Losanna, dove giunse il 30 giugno 1753 e fu affidato alla tutela e all'istruzione del pastore calvinista Daniel Pavilliard (1704-1775).\nSuperate le iniziali difficolt\u00e0 di adattamento, l'acquisita conoscenza della lingua francese rianim\u00f2 il suo abituale attaccamento alla lettura e la biblioteca del Pavilliard costitu\u00ec il suo soggiorno preferito: la scoperta della \"Histoire de l'Eglise et de l'Empire\" di Jean Le Sueur (1598-1668) rappresent\u00f2 una piacevole sorpresa; una lingua e una letteratura prima pressoch\u00e9 sconosciuta, diversi stili e opinioni gli aprirono nuovi orizzonti correggendogli vecchi pregiudizi, mentre l'abitudine alle giornaliere conversazioni con uomini e donne adulte attenuarono la sua timidezza, e l'intima amicizia con il giovane Deyverdun (1734-1789) favor\u00ec il confortante piacere della confidenza.\nSotto la guida del Pavilliard, spirito moderato che, senza possedere una profonda cultura, era ben portato all'insegnamento, Gibbon disciplin\u00f2 i suoi interessi e rafforz\u00f2 il suo gusto nella letteratura classica e francese; in filosofia, si applic\u00f2 ai principi di de Crousaz, gi\u00e0 insegnante nell'Accademia di Losanna e seguace del Locke nella logica e del Limborch nella teologia. Intanto il Pavilliard faceva anche opera di convinzione religiosa e il Gibbon, pur concedendogli \u00abbuona parte dell'onore della conversione\u00bb, per propria personale convinzione accett\u00f2 nuovamente il sacramento protestante il 25 dicembre 1754.\nPer propria iniziativa predispose un piano di studio di tutti i classici latini, portato avanti per pi\u00f9 di due anni, suddivisi in storici, poeti, oratori e filosofi, mentre con l'aiuto del Pavilliard, ma con maggiore difficolt\u00e0, affront\u00f2 la lingua e la letteratura greca. Prese anche, senza interesse, lezioni di matematica, che abbandon\u00f2 per studiare nelle pagine del Grozio e del Pufendorf, \u00abi diritti dell'uomo, del cittadino, la teoria della giustizia [...] e le leggi della pace e della guerra, che hanno avuto qualche pratica influenza sull'Europa moderna [...] Il trattato del governo del Locke mi fece conoscere che i principi democratici sono pi\u00f9 fondati sulla ragione che sull'esperienza; ma \u00e8 nello studio assiduo e ripetuto del Montesquieu che io trovai delle delizie; del Montesquieu, la cui energia dello stile e l'arditezza delle ipotesi ebbero il potere di destare e di eccitare il genio del secolo\u00bb.\nDi Locke non trascur\u00f2 il \"Saggio sull'intelletto umano\", e di Voltaire consult\u00f2 il \"Dizionario filosofico\", ma tre opere in particolare contribuirono a formare, com'egli scrisse, lo storico dell'Impero Romano: le \"Lettere provinciali\" di Pascal, che gli \u00abinsegnarono a maneggiare l'arma dell'ironia grave e moderata, e ad applicarla persino alla solennit\u00e0 degli argomenti ecclesiastici\u00bb; la vita di Giuliano dell'abate de La Bl\u00e9terie, che gl'insegn\u00f2 come si debba studiare l'uomo e giudicare i tempi, e la \"Storia civile del Regno di Napoli\" del Giannone, dalla quale apprese \u00abcon un occhio critico i progressi e gli abusi del potere clericale, e le rivoluzioni d'Italia nei secoli bui\u00bb.\nDopo due anni di stabile permanenza a Losanna, per mesi visit\u00f2 con il Pavilliard le maggiori citt\u00e0 svizzere, le loro chiese, le biblioteche e le persone pi\u00f9 distinte; da Zurigo si recarono all'abbazia benedettina di Einsideln, dove Gibbon si sorprese della \u00abprodiga ostentazione delle ricchezze nell'angolo pi\u00f9 povero dell'Europa. Nel mezzo d'una selvatica scena di boschi e di montagne, si scopre un palazzo il quale si direbbe costrutto per magia, e fu infatti edificato dalla potente magia della religione. Una folla di pellegrini e di devoti era prostrata davanti all'altare\u00bb. Alla fine di quella lunga vacanza, del resto istruttiva, mand\u00f2 al padre un'estesa relazione del viaggio, \u00abcome prova che il mio tempo e i suoi danari non erano andati affatto perduti\u00bb.\nIntrattenne rapporti epistolari con alcuni eruditi europei: a Crevier (1693-1765), professore della Sorbona di Parigi ed editore di Livio, propose e vide accolta una correzione nel testo dello storico latino, mantenne una lunga corrispondenza in latino con il professore di Zurigo Breitinger, disputatore sottile e vigoroso, e con l'erudito di Gottinga Johann Matthias Gesner (1691-1761), ma soprattutto con Fran\u00e7ois-Louis Allamand (1709-1784), allora pastore a Bex, poi professore di greco e di filosofia morale a Losanna. \u00abUn genio, nato per illuminare o per sedurre il mondo\u00bb - lo definisce il Gibbon - la cui \u00ablogica sottile e flessibile poteva sostenere con destrezza eguale, e forse con eguale indifferenza, le opposte parti d'ogni specie di questioni\u00bb: con lui discusse per lettera e a voce della \u00abmetafisica del Locke ch'egli attaccava ed io difendevo; l'origine delle idee, i principi dell'evidenza e la dottrina della libert\u00e0: labirinti oscuri che non mostrano uscita\u00bb.\nA Losanna, nell'inverno del 1757, Gibbon ebbe la soddisfazione di essere presentato a Voltaire, \u00abl'uomo pi\u00f9 straordinario del secolo, poeta, storico, filosofo, che riemp\u00ec trenta volumi in quarto di prosa, di versi, di produzioni varie, spesso eccellenti, sempre dilettevoli\u00bb. Lo ascolt\u00f2 recitare alcune sue opere - le tragedie \"Za\u00efre\", \"Alzire\", \"Zulima\", la commedia \"L'enfant prodigue\" - in un teatro appositamente allestito presso la sua casa di soggiorno nella vicina campagna di Losanna: \u00abla sua declamazione era modellata secondo la pompa e la cadenza dell'antico teatro, e vi spirava l'entusiasmo della poesia pi\u00f9 che i sentimenti della natura\u00bb. Gibbon apprezz\u00f2 la novit\u00e0 dello stile teatrale francese, cos\u00ec lontano da quello shakespeariano.\nFrutto ancora acerbo delle sue letture di Bayle, Voltaire, Grozio, Locke e Montesquieu, e delle riflessioni sul diritto civile e le costituzioni politiche \u00e8 la sua \"Lettre d'un Su\u00e9dois\" (Lettera di uno Svedese) o \"Lettre sur le gouvernement de Berne\", nella quale Gibbon prende posizione sulle diverse forme di governo. Critica quella oligarchica in vigore a Berna, dove a 300 famiglie \u00e8 assegnato il potere legislativo, esecutivo e giudiziario; rifiuta il governo assoluto, anche il dispotismo illuminato di Voltaire; la sua preferenza va alla monarchia temperata da un potere legislativo indipendente, esercitato da un Consiglio in cui siano rappresentati i diversi ordini dei cittadini, affinch\u00e9 le leggi possano essere accettate da tutti, senza il rischio di apparire espressione di interessi di parte.\nDurante il suo soggiorno svizzero Gibbon s'innamor\u00f2 della giovane Suzanne Curchod, unica figlia del pastore calvinista di Crassier, villaggio al confine tra il Vaud e la Franca Contea, che egli conobbe a Losanna e visit\u00f2 qualche volta nella casa del padre, trovandola \u00abdotta senza pedanteria, animata nella conversazione, pura nei sentimenti ed elegante nelle maniere\u00bb. Quella passione non fu ostacolata dai genitori della ragazza e fu forse ricambiata, ma il ritorno di Gibbon in Inghilterra la mutarono in amicizia e stima. Suzanne sar\u00e0 poi notata dal ricco banchiere ginevrino Jacques Necker che la spos\u00f2 nel 1764.\nL'11 aprile del 1758 Gibbon lasciava Losanna per fare ritorno in Inghilterra. I cinque anni trascorsi in Svizzera gli erano stati di grande utilit\u00e0: se fosse rimasto a Oxford, \u00abnessun barlume di libert\u00e0 filosofica avrebbe potuto per me risplendere nel sentiero delle cognizioni; io sarei venuto all'et\u00e0 adulta interamente ignaro dei costumi e delle lingue d'Europa, e la mia cognizione del mondo si sarebbe limitata alla conoscenza d'un convento dell'Inghilterra\u00bb. Viaggiando lungo le frontiere francesi, allora in guerra con l'Inghilterra, in quindici giorni raggiunse l'Olanda, \u00abmonumento della libert\u00e0 e dell'industria\u00bb. da dove s'imbarc\u00f2 per l'Inghilterra.\nMor\u00ec il 16 gennaio 1794, pochi anni dopo aver completato la sua Autobiografia in cui prospettava per s\u00e9 ancora quindici anni di vita probabile, a seguito di infezione dovuta ad un idrocele recidivo e malcurato.\nIl primo libro: l'\u00abEssai sur l'\u00e9tude de la litt\u00e9rature\u00bb.\nA Londra conobbe la matrigna Dorothy Patton, che suo padre aveva sposato durante il soggiorno svizzero di Edward, con la quale stabil\u00ec un buon rapporto. Frequent\u00f2 le poche amicizie che il padre, da tempo ritirato in campagna, aveva mantenuto nella capitale, come i coniugi Mallet, poi il suo carattere riservato gli fece preferire la residenza di Buriton, dai cui terreni la famiglia traeva un reddito cospicuo. Il giovane Gibbon prese possesso della biblioteca, \u00abpiena di tutti i cattivi libri dell'ultimo tempo\u00bb, di volumi di teologia, di politica e di poche edizioni di classici e di Padri della Chiesa. Sar\u00e0 questo il nucleo dal quale egli former\u00e0 la sua personale e ricca collezione di libri.\nIniziato a Losanna, l\"Essai sur l'\u00e9tude de la litt\u00e9rature\" (Saggio sullo studio della letteratura) fu terminato a Buriton alla fine del 1759: dedicato al padre, fu pubblicato nel giugno del 1761, dopo che Gibbon vi ebbe aggiunto due lunghi capitoli sul paganesimo. \u00c8 l'opera che fece conoscere il nome di Gibbon nei circoli intellettuali europei.\nL'occasione fu fornita dal \"Discours pr\u00e9liminaire\" all\"Encyclop\u00e9die\" di d'Alembert: questi aveva distinto i letterati in \"\u00e9rudits\", \"philosophes\" e \"beaux-esprits\", e poich\u00e9 la mente ha tre funzioni essenziali, memoria, ragione e immaginazione, l'illuminista francese sosteneva che la memoria \u00e8 il talento dei primi, la sagacia appartiene ai secondi, e gli ultimi hanno il piacere dell'arte. D'Alembert riconosceva peraltro l'utilit\u00e0 dell'erudizione, ma escludeva ai loro cultori capacit\u00e0 d'immaginazione e di giudizio. Gibbon vuole dimostrare che tutte le facolt\u00e0 dello spirito possano esercitarsi e svilupparsi nello studio dell'antica letteratura.\nCi\u00f2 che \u00e8 in questione \u00e8 l'utilit\u00e0 dell'erudizione: che cosa possano insegnare agli uomini moderni quegli antichi la cui scienza della natura era erronea, le conoscenze geografiche approssimative, la religione irrimediabilmente tramontata. In realt\u00e0, lo studio della storia antica favorisce lo sviluppo dello spirito filosofico: \u00abpresso i Greci cerco i fautori ella democrazia; presso i Romani gli entusiasti dell'amor di patria; presso i sudditi di Commodo, dei Severi o di Caracalla, gli apologeti del potere assoluto; presso gli epicurei, la condanna della religione\u00bb.\nNell'antichit\u00e0 si assistette a quello che ricorre anche oggi: nella Roma imperiale s'incontravano e si esprimevano le culture di uomini provenienti dai paesi pi\u00f9 lontani e diversi, esattamente quello che accade nell'Europa moderna, che pu\u00f2 definirsi una repubblica fatta di tante provincie. La poesia dell'antichit\u00e0 aveva possibilit\u00e0 di espressione negate ai moderni: un moderno poeta non pu\u00f2 descrivere artisticamente una moderna battaglia, nella quale l'individualit\u00e0 - il capo e il semplice soldato, il vile e il coraggioso - si annulla nella massa, come non pu\u00f2 dare il quadro della vita politica di una nazione, ora che le tumultuanti assemblee dei Greci sono state sostituite dai riservati gabinetti dei moderni governi, n\u00e9 pu\u00f2 rappresentare poeticamente \u00abl'Essere infinito, che la religione e la filosofia ci hanno fatto conoscere\u00bb, diversamente dal poeta antico, che aveva a disposizione il vario e umanizzato mondo religioso del politeismo.\nGibbon lavor\u00f2 presso la casa del ministro Lord Rockingham, fautore moderato delle idee di libert\u00e0 che arrivavano dal Nuovo Mondo; questa sua ostilit\u00e0 arriv\u00f2 fino al punto da incaricare Gibbon di trovare il modo per evitare che la Compagnia delle Indie Orientali facesse la stessa fine dell'antico Impero Romano. E Gibbon trov\u00f2 il modo, attribuendo la responsabilit\u00e0 della caduta dell'Impero al Cristianesimo. Gibbon si spinse al punto di proporre l'imperatore romano Giuliano come il modello pi\u00f9 adatto al Regno Unito per sottrarsi ad un destino di disgregazione.\nEdward Gibbon \u00e8 ritenuto il pi\u00f9 grande storico inglese del \u2018700, personificazione della razionalit\u00e0 e dello scetticismo illuministici. Agli occhi di un successivo visitatore e appassionato dell'Italia, Percy Bysshe Shelley, Gibbon sarebbe ad esempio apparso uno \u201cspirito freddo e distaccato\u201d.\nProprio l'Italia visitata da Shelley aveva visto la \"Storia del declino e caduta dell'Impero Romano\" (\"History of the Decline and Fall of the Roman Empire\"), titolo dell'opera di Gibbon. In tale opera viene messo in dubbio il fatto che l'Europa moderna debba considerarsi particolarmente fortunata per le forme di governo e di religione avute in passato.\nSe da un lato Gibbon volse lo sguardo verso i salotti intellettuali della Parigi illuminista e verso il \"Grand Tour\", dall'altro anticip\u00f2 anche gli ideali repubblicani che domineranno l'Europa ottocentesca. L'autore riusc\u00ec a proiettare il suo influsso sulla nuova generazione, desiderosa di ridefinire il pensiero intellettuale politico dei padri.\nGibbon tese pi\u00f9 a credere nel ridimensionamento del prestigio e del potere, piuttosto che in una nuova rinascita della societ\u00e0, sia che si tratti dell'antica Roma sia della Rivoluzione francese come un nuovo inizio della storia.\nIn merito alla Rivoluzione, gli sembr\u00f2 improbabile fin dall'inizio che una nazione ed un'intera societ\u00e0 possano essere ricostruiti esclusivamente abbattendo le strutture politiche del passato.\nIn ogni caso, Gibbon prefer\u00ec porre quesiti in merito al passato piuttosto che dibattere su cause moderne. Era un vero amante del sapere - al pari di Leibniz, Voltaire ed altri -, convinto che la rinascita culturale greca della Seconda sofistica fosse il \u00abperiodo pi\u00f9 felice del genere umano\u00bb.\nGibbon aveva di Costantinopoli un'immagine dovuta alla lente illuministica, caratterizzata dal trionfo del dispotismo e dell'oscurantismo religioso, derivante dal fatto che tutti gli imperatori bizantini si proclamavano sempre \"Re dei Romani\".\nNonostante la sua dichiarazione \u00ab\"my temper is not very susceptible of enthusiasm\"\u00bb (\"ho un carattere poco sensibile agli entusiasmi\"), nel ricordare la sua visita a Roma, Gibbon afferm\u00f2 per\u00f2 di essere stato turbato da forti emozioni e che, solo dopo \u00abdiversi giorni di estrema eccitazione\u00bb era riuscito a riprendere il controllo di s\u00e9 e la sua naturale flemma."}
{"id": "234524", "revid": "2730", "url": "https://it.wikipedia.org/wiki?curid=234524", "title": "Thomas Paine", "text": "Biografia.\nNato in una famiglia di artigiani di religione quacchera, ma con madre anglicana, si rec\u00f2 nel 1774 in America, con alle spalle diversi licenziamenti, numerose perdite di lavoro, due denunce da parte del governo e con ben due matrimoni falliti (l'ultima separazione gli diede i mezzi finanziari per espatriare), dove frequent\u00f2 Benjamin Franklin a Filadelfia, facendosi conoscere nell'ambiente dei giornalisti e opinionisti con libelli quali \"Senso comune\" (\"Common Sense\") (gennaio 1776, uscito anonimo) e \"The American Crisis\" (1776-83), scritto durante la Guerra d'indipendenza americana, quando combatt\u00e9 a fianco di George Washington.\nLa figura di Thomas Paine \u00e8 legata, tra altre, alla \"Constitutional Society\" e alla \"Revolution Society\", due associazioni radicali sostenute da gruppi religiosi non conformisti, i cui membri si ritenevano infatti discendenti della Rivoluzione inglese seicentesca. Partecip\u00f2 alla stesura della costituzione della Pennsylvania, ma i libri dello scrittore che danno aperto sostegno alla rivoluzione americana (durante la quale critic\u00f2 l'Inghilterra dicendo che era assurdo pensare che un continente potesse essere governato in eterno da un'isola) e francese vengono bruciati pubblicamente.\nNel 1787 fu costretto a rifugiarsi a Parigi, dove fu presto conosciuto come l'autore de \"I diritti dell'uomo\" (\"Rights of Man\") (1791), un'opera letta da centinaia di migliaia di lettori, gravitanti attorno alle associazioni libertarie radicali britanniche e irlandesi filo-francesi. Nel trattato, contrario al pensiero di Edmund Burke, Paine dichiara la non superiorit\u00e0 dei nobili rispetto alla gente comune, perch\u00e9 ogni uomo ha dei diritti naturali che non sono basati sulla ricchezza o sulla nascita. A causa di \"The rights of man\" (1791), pubblicato dopo il suo ritorno in Inghilterra, fu costretto a riparare in Francia (1792), dove gli fu conferito un seggio all'Assemblea nazionale. Arrestato in seguito alle sue proteste contro l'esecuzione di Luigi XVI (21 gennaio 1793), avvi\u00f2 in carcere la stesura di \"L'et\u00e0 della ragione\" (\"The Age of Reason\"), la sua testimonianza pi\u00f9 famosa, pubblicata tra il 1794 e il 1796. D'ispirazione fortemente laica, questa ultima opera fu alla base dell'ostracismo che incontr\u00f2 Paine al suo ritorno a New York (1802). L'autore rifiuta ogni forma di religione consolidata e demolisce l'autorit\u00e0 dei testi sacri: \"the word of God is the creation we behold\" (\"la parola di Dio \u00e8 la creazione che guardiamo\"), Dio stesso \u00e8 verit\u00e0 morale e non mistero o oscurit\u00e0. Nostro compito \u00e8 \"doing justice, loving mercy, and endeavouring to make our fellow-creatures happy\" (\"compiere la giustizia, amare la misericordia e cercare di rendere felici i nostri simili\"). \nPaine per certi versi fu il precursore del pensiero libertario che prosegu\u00ec con Godwin, Stuart Mill e Spencer.\nNel 1802 torn\u00f2 in America e visse gli ultimi anni in povert\u00e0, anche se poi venne riconosciuto come uno dei pi\u00f9 appassionati costituzionalisti, oltre che buon prosatore. Si trova raffigurato su un francobollo negli Stati Uniti e in una statua d'oro a Parigi."}
{"id": "234525", "revid": "125435613", "url": "https://it.wikipedia.org/wiki?curid=234525", "title": "William Godwin", "text": "Pensatore del tardo Illuminismo nonch\u00e9 ispiratore di parte del Romanticismo inglese, specialmente la \"seconda generazione romantica\" comprendente John Keats, il genero Percy Bysshe Shelley e George Gordon Byron, radicale e repubblicano, \u00e8 considerato uno dei primi teorizzatori anarchici moderni. L'opera pi\u00f9 celebre di Godwin \u00e8 il saggio \"Inchiesta sulla giustizia politica\" \nin cui esprime un ideale di anarchismo filosofico.\nSua moglie fu la scrittrice Mary Wollstonecraft, antesignana del femminismo di tipo liberale e dei diritti delle donne nonch\u00e9 autrice di \"Rivendicazione dei diritti della donna\". Dalla loro unione nacque Mary Godwin, nota, dopo il matrimonio con il poeta Percy Bysshe Shelley, come Mary Shelley, autrice del celebre romanzo \"Frankenstein\".\nBiografia.\nGiovinezza.\nWilliam Godwin apparteneva ad una famiglia calvinista di puritano-presbiteriani e il padre era ministro di culto della chiesa locale, a Guestwick, nel Norfolk, e membro della congregazione dei \"dissenzienti\". Godwin nacque a Wisbech, in Cambridgeshire, da John e Anne Godwin, settimo di tredici figli. Gli abitanti del luogo, e i suoi antenati, avevano partecipato alla Rivoluzione inglese al fianco di Oliver Cromwell, contribuendo a organizzare il movimento degli indipendenti e dando ascolto agli insegnamenti dei \"Levellers\" (\"livellatori\"), che erano favorevoli a una societ\u00e0 egualitaria all'interno della nuova repubblica del Commonwealth. Il padre mor\u00ec giovane, senza destare grande dispiacere in William, che aveva un rapporto conflittuale con lui; con la madre, nonostante le notevoli differenze di opinione, ci fu sempre un grande affetto, fino alla morte di lei, avvenuta in un'et\u00e0 avanzata.\nAll'et\u00e0 di 11 anni, divenne l'unico allievo di Samuel Newton, che era discepolo di Robert Sandeman. Godwin parler\u00e0 di lui come di \"un celebre apostolo del nord del paese, il quale, dopo che Calvino dann\u00f2 novantanove uomini su cento, ide\u00f2 un sistema per dannare novantanove su cento dei seguaci di Calvino\". Newton era un personaggio potente tra i dissenzienti puritani di Norwich, ma Godwin lo descrisse anche come un \"piccolo tiranno\" e \"simile a un macellaio in pensione, pronto tuttavia a viaggiare per cinquanta miglia per il piacere di ammazzare un bue\". L'avversione contro la violenza di Newton provoc\u00f2 in lui un odio verso la coercizione che sarebbe durato per tutta la vita.\nGodwin frequent\u00f2 il Presbyterian College di Hoxton, al fine di apprendere la stessa professione del padre. Qui studi\u00f2 con il biografo Andrew Kippis, e il dr. Abraham Rees, uno degli autori della \"Cyclopaedia\". Cominci\u00f2 a esercitarsi nella professione di ministro calvinista a Ware, Stowmarket e Beaconsfield. A Stowmarket lesse per la prima volta gli autori illuministi, in particolare John Locke, David Hume, Voltaire, Helv\u00e9tius, d'Holbach, Diderot e, soprattutto, Rousseau, rimanendone estremamente colpito. Sotto l'influsso delle sue letture abbandon\u00f2 la fede e prese la decisione di lasciare la carriera ecclesiastica, per dedicarsi al giornalismo e alla trattatistica. Rischi\u00f2 l'arresto per aver criticato il primo ministro William Pitt il Giovane. Fu dapprima, dal punto di vista religioso, un calvinista, un sociniano, poi un deista, per divenire poi apertamente miscredente e ateo, ed infine in et\u00e0 matura approdare ad un vago teismo aconfessionale.\nGodwin filosofo.\nGodwin si trasfer\u00ec a Londra nel 1782, ancora nominalmente come ministro, con l'intento di rigenerare la societ\u00e0 con la sua penna. Egli adott\u00f2 i principi degli enciclopedisti francesi, ponendosi come obiettivo il rovesciamento completo di tutte le istituzioni politiche, sociali e religiose esistenti. Egli riteneva, tuttavia, che solo una tranquilla discussione fosse l'unica cosa necessaria e utile per apportare il cambiamento, e dall'inizio alla fine della sua carriera sconsigli\u00f2 ogni approccio alla violenza. Godwin da questo momento fu un filosofo radicale, nel senso pi\u00f9 stretto del termine.\nNelle prime opere fa ancora riferimenti alla religione: sebbene fosse ateo, facendo parlare un personaggio afferma che: \"Dio stesso non ha il diritto di essere un tiranno\". Introdotto da Andrew Kippis, cominci\u00f2 a scrivere nel 1785 per il Nuovo Registro Annuale e altri periodici, scrivendo anche tre romanzi che non lasciarono il segno. I suoi principali contributi per il \"Registro Annuale\" erano gli \"Schizzi di storia inglese\" che scriveva annualmente, riassunti annuali di affari politici nazionali ed esteri. Fece parte di un club chiamato \"i rivoluzionari\", assieme a Lord Stanhope, Horne Tooke e Holcroft.\nSi avvicin\u00f2 all'ala sinistra del partito liberale inglese (\"Whig\") e, sull'onda dell'emozione suscitata dalla Rivoluzione francese, sent\u00ec la necessit\u00e0 di prendere posizione, scrivendo e pubblicando nel 1793 il famoso trattato \"An Enquiry Concerning Political Justice and its Influence on General Virtue and Happiness\", noto come \"Inchiesta sulla giustizia politica\" o \"Giustizia politica\". Godwin concep\u00ec il saggio come un sostegno a \"I diritti dell'uomo\" di Thomas Paine, e una risposta critica a \"Riflessioni sulla Rivoluzione in Francia\", del conservatore \"old whig\" Edmund Burke. Pur essendo un pacifista, sostenne le ragioni di fondo e i meriti della Rivoluzione francese, condannando per\u00f2 lo statalismo dei giacobini di Maximilien de Robespierre, conclusosi nel Regime del Terrore, e condividendo pi\u00f9 le idee di Jacques Roux e Fran\u00e7ois-No\u00ebl Babeuf, pur non essendo d'accordo con i metodi. Del pensiero di Thomas Paine fu un profondo conoscitore.\n\"Giustizia politica\" contiene in pratica tutta William Godwin#La giustizia politica#la dottrina anarcofilosofica di Godwin.\nPartecip\u00f2 attivamente ai dibattiti della \"Constitutional Society\" e la sua casa divenne frequentata da intellettuali e artisti tra cui William Wordsworth, Samuel Taylor Coleridge, Walter Scott.\nIl matrimonio e la morte della prima moglie.\nNel 1796 inizi\u00f2 un rapporto sentimentale con la scrittrice femminista Mary Wollstonecraft creando scandalo perch\u00e9 lei rimase incinta della figlia Mary.\nGodwin aveva conosciuto la Wollstonecraft qualche anno prima, quando lei era intervenuta nel dibattito rivoluzionario contro Burke, con \"Rivendicazione dei diritti dell'uomo\", seguiti da \"Rivendicazione dei diritti della donna\". La Wollstonecraft aveva attraversato un brutto periodo in cui aveva tentato il suicidio, ma fu salvata. Fin\u00ec per liberarsi della depressione e torn\u00f2 a lavorare nella Casa editrice Johnson e a frequentare il vecchio circolo intellettuale dove erano presenti, in particolare, Mary Hays, Elizabeth Inchbald, Sarah Siddons e dove ritrov\u00f2 William Godwin. Questi aveva letto le sue \"Letters written in Sweden, Norway, and Denmark\", e aveva commentato che quello \u00abera un libro che poteva far innamorare un lettore della sua autrice. Parla dei suoi dolori, in un modo che ci riempie di malinconia, e ci scioglie l'animo in tenerezza, e al tempo stesso ci rivela un genio che esige tutta la nostra ammirazione\u00bb.\nFra di loro inizi\u00f2 una relazione e decisero di sposarsi dopo che Mary rimase incinta. Il fatto che Mary fosse una \u00abmadre nubile\u00bb e che si sposasse quando gi\u00e0 aspettava un bambino, poteva scandalizzare la societ\u00e0 dell'epoca, non certo Godwin che, non a caso, nel suo scritto \"Political Justice\", si era dichiarato favorevole all'abolizione dell'istituto matrimoniale. Si sposarono soltanto per far cessare, per quanto possibile, i pettegolezzi e l'ostracismo della societ\u00e0 londinese verso Mary: infatti, dopo il matrimonio celebrato il 29 marzo 1797, andarono ad abitare in due case adiacenti, in modo da conservare ciascuno la propria indipendenza.\nLa loro unione dur\u00f2 pochi mesi: il 30 agosto 1797 Mary diede alla luce la figlia, Mary Godwin Wollstonecraft, nota futura scrittrice, ma le conseguenze del parto furono fatali alla madre, che mor\u00ec il 10 settembre di setticemia. William scrisse al suo amico Thomas Holcroft: \u00abcredo fermamente che non esistesse una donna eguale a lei al mondo. Eravamo fatti per essere felici e ora non ho la minima speranza di esserlo mai pi\u00f9\u00bb. Godwin fu cos\u00ec lasciato solo con la piccola Mary e Fanny Imlay, figlia primogenita della Wollstonecraft, nata da una relazione con l'americano Gilbert Imlay, alla quale decise di dare il proprio cognome crescendola come fosse figlia propria. Un anno dopo la morte della moglie Godwin pubblic\u00f2 \"Memorie dell'autrice della Rivendicazione dei diritti della donna\" (1798), con cui intendeva rendere omaggio al ricordo della moglie. Il contenuto dell'opera fu tuttavia considerato immorale a causa delle relazioni extraconiugali e dei figli illegittimi della Wollstonecraft, ripercuotendosi cos\u00ec sulla fama e sulle opere dell'autrice. Mary Godwin legger\u00e0 queste memorie e le opere di Mary Wollstonecraft, il che contribu\u00ec a rinsaldare l'affetto di Mary nei confronti del ricordo della madre.\nLa famiglia Godwin.\nGodwin, una volta rimasto vedovo, nel 1801 si rispos\u00f2 con Mary Jane Clairmont, che aveva gi\u00e0 due figli, Jane, nota poi come Claire, e Charles, e da cui ebbe il figlio William: Godwin infatti era spesso indebitato e, convintosi di non essere in grado di badare da solo a due bambine, cambi\u00f2 le sue idee sul matrimonio decidendo di contrarne un secondo; dopo due proposte fallite di matrimonio a due conoscenti Godwin convinse la vicina di casa, Mary Jane Clairmont, una casalinga con due figli illegittimi avuti probabilmente da due diversi compagni, Charles Gaulin Clairmont e Claire Clairmont.\nPer mantenere la numerosa famiglia intraprese un'attivit\u00e0 editoriale in Skinner Street, fra ingenti difficolt\u00e0 finanziarie.\nMolti degli amici di Godwin disprezzavano la nuova moglie, descrivendola spesso come una persona crucciosa e litigiosa, ma Godwin le era devoto e il matrimonio ebbe successo;\nla piccola Mary Godwin invece detestava la sua matrigna. Il biografo di Godwin, C. Kegan Paul, sugger\u00ec che forse la signora Godwin favoriva i propri figli su quelli della Wollstonecraft.\nNel 1805, dietro suggerimento della moglie, i coniugi Godwin fondarono una casa editrice per bambini, la \"Juvenile Library\", che pubblic\u00f2 opere come \"Mounseer Nongtongpaw\" (opera attribuita a Mary Shelley) e \"Tales from Shakespeare\" di Charles Lamb, oltre che le opere stesse di Godwin scritte sotto lo pseudonimo di \"Baldwin\". La casa editrice per\u00f2 non frutt\u00f2 guadagno, al punto che Godwin fu costretto a prendere in prestito una sostanziale somma di denaro per tirare avanti. Godwin continu\u00f2 a farsi prestare soldi per cercare di rimediare ai debiti contratti, peggiorando cos\u00ec la propria situazione finanziaria. Dal 1809 i suoi affari fallirono e lui si sent\u00ec \"vicino alla disperazione\". Si salv\u00f2 dalla prigione grazie ad alcuni sostenitori delle sue teorie filosofiche tra i quali Francis Place, che gli prest\u00f2 una considerevole somma di denaro.\nDa allora Godwin si dedic\u00f2 quasi interamente all'educazione della figlia. Sebbene Mary Godwin avesse ricevuto poca istruzione formale, suo padre contribu\u00ec alla sua formazione anche in vari altri campi. Spesso portava i figli in viaggi di istruzione, dava loro libero accesso alla biblioteca di casa e li faceva assistere alle visite di alcuni intellettuali, come Samuel Taylor Coleridge (Mary e Claire assistono alla lettura da lui fatta de \"La ballata del vecchio marinaio\") e il futuro vicepresidente degli Stati Uniti Aaron Burr.\nGodwin ammise di non essere d'accordo con le concezioni educative di Mary Wollstonecraft presenti nell'opera \"Rivendicazione dei diritti della donna\" (1792); nonostante ci\u00f2 Mary Godwin ricevette un'istruzione inusuale e avanzata per una ragazza del suo tempo. Ebbe infatti una governante, un tutore ed ebbe l'opportunit\u00e0 di leggere i manoscritti dei libri per bambini redatti dal padre sulla storia greca e romana. Nel 1811 Mary frequent\u00f2 per un periodo di sei mesi un college a Ramsgate. All'et\u00e0 di quindici anni suo padre la descriveva come \"straordinariamente audace, piuttosto imperiosa e attiva di mente. Il suo desiderio di conoscenza \u00e8 grande e la sua perseveranza in tutto ci\u00f2 che intraprende quasi invincibile\".\nNel giugno del 1812, Godwin mand\u00f2 Mary a risiedere dalla famiglia radicale di William Baxter, suo amico, vicino a Dundee, in Scozia. A Baxter scrisse: \"Voglio che lei cresca (...) come un filosofo, anzi come un cinico.\" Vari studiosi hanno ipotizzato che il motivo di questo viaggio avesse a che fare con problemi di salute di Mary (Muriel Spark nella sua biografia di Mary Shelley ipotizza che la debolezza al braccio di cui Mary soffriva in certi periodi potesse derivare da motivi nervosi dati dai cattivi rapporti con la Clairmont), per allontanarla dalla sgradevole situazione finanziaria della famiglia, oppure per introdurla alle idee politiche radicali. Mary Godwin trascorse momenti felici a casa Baxter; il soggiorno fu per\u00f2 interrotto dal ritorno a casa con una delle figlie di Baxter nell'estate del 1813; sette mesi dopo per\u00f2 Mary vi ritorn\u00f2, accompagnando l'amica, restandovi poi per altri dieci mesi.\nGodwin e Shelley.\nLe idee politiche di Godwin ebbero un'influenza determinante su alcuni autori contemporanei, come i grandi poeti romantici Percy Bysshe Shelley e Lord Byron. Shelley, ribelle e anticonformista, autore de \"La necessit\u00e0 dell'ateismo\", tradusse in poesia la filosofia godwiniana, in opere come \"Ozymandias\", \"La rivolta dell'Islam\", \"Prometeo liberato\", \"Inno alla bellezza intellettuale\", \"Ode al vento dell'Ovest\" e molte altre. Divenne molto amico di Shelley, ma i loro rapporti divennero difficili dopo che egli si innamor\u00f2 della figlia sedicenne Mary e scapp\u00f2 con lei (Mary era incinta di una figlia che mor\u00ec poco dopo la nascita, e Shelley era gi\u00e0 sposato, e con due figli piccoli, di cui uno nato quasi in contemporanea con la figlia di Mary), e dopo che non restitu\u00ec a Godwin numerosi prestiti ricevuti (anche se Shelley stesso aveva prestato a Godwin alcune somme). Godwin, un tempo sostenitore dell'amore libero, per un certo periodo non volle avere rapporti con la figlia e il futuro genero, sentendosi deluso per essere stato abbandonato da Mary e dal suo discepolo.\nNello stesso lasso di tempo mor\u00ec suicida la figlia adottiva Fanny, avvelenandosi con del laudano, ma Godwin diffuse la voce che era morta di malattia in Irlanda. Le radicali idee di Godwin erano ormai in contrasto con la sua ricerca della \"rispettabilit\u00e0 borghese\" che dimostr\u00f2 nelle occasioni del fidanzamento di Mary e della morte di Fanny. In realt\u00e0 le idee di Godwin non erano cambiate di molto, ma riteneva di dover tenere un profilo basso e una buona apparenza sociale, in quanto i conservatori non perdevano occasione per screditare lui e i suoi scritti, riducendolo sul lastrico con una famiglia da mantenere. Essendo inoltre il suicidio considerato un reato all'epoca, Godwin volle proteggere la reputazione della figliastra ed evitare problemi giuridici alla famiglia, con la dichiarazione fittizia e rimuovendo il nome \"Fanny Godwin\" dalla lettera d'addio (secondo altri fu la stessa Fanny ad aver rimosso perlomeno il cognome, per rispetto a Godwin e alla famiglia). L'altra figliastra, Claire, era invece scappata anche lei con Mary e Percy, ed avr\u00e0 una bambina, Alba, poi detta Allegra, da un altro dei giovani amici di Godwin, Lord Byron.\nNel 1816-1817 Mary scrisse il romanzo gotico, pubblicato l'anno dopo a nome di Percy, \"Frankenstein o il Prometeo moderno\", dedicato proprio a Godwin.\nGodwin si riconcili\u00f2 infine con gli Shelley alla nascita del nipote William, chiamato cos\u00ec in suo onore, poco dopo il ritorno dal viaggio nel continente intrapreso dai due giovani. Al suicidio della moglie Harriet, trovata annegata nel lago di Hyde Park, poich\u00e9 non condivideva l'ideale di amore libero di Percy e fu da questi lasciata, Shelley spos\u00f2 Mary, atto consigliatogli per avere la custodia (che comunque perder\u00e0) dei due figli avuti dalla prima moglie. Per evitare problemi a Shelley, anche il suicidio di Harriet (forse di nuovo incinta al momento) non venne rivelato pubblicamente. La cerimonia di matrimonio tra Mary e Percy avvenne alla presenza dei coniugi Godwin. Durante un secondo e pi\u00f9 lungo viaggio nel continente, in Italia, William e Clara Everina (l'altra figlia di Mary, nata da poco), i due nipoti di Godwin, morirono di malattia (Clara nel 1818 e William nel 1819) e la stessa Mary rischi\u00f2 la vita per un aborto spontaneo. A Firenze nascer\u00e0 invece, sempre nel 1819, Percy Florence, l'unico figlio di Mary e Shelley a sopravvivere ai genitori.\nGli ultimi anni.\nL'8 luglio 1822 Percy Shelley mor\u00ec annegato in mare presso Viareggio, e Mary ritorn\u00f2 l'anno seguente in Inghilterra, riavvicinandosi molto al padre: nel 1823 lei e il figlio vissero, per breve tempo, al numero 195 dello Strand, nell'appartamento di Godwin e della moglie.\nGli ultimi anni di Godwin, che continuava la sua attivit\u00e0 letteraria, furono sereni, nonostante la morte del figlio William jr. nel 1832, trascorsi con la seconda moglie e le frequenti visite di Mary e del nipote Percy Florence, che erediter\u00e0 dal nonno paterno il titolo di baronetto. Anche Claire, la cui figlia, affidata al padre Lord Byron, era morta da tempo in un convento italiano, torner\u00e0 a vivere a Londra (Byron stesso fin\u00ec invece la sua vita a Missolungi, in Grecia, colpito dalla malaria). Il figliastro Charles Clairmont diverr\u00e0 invece un letterato e istitutore, e sar\u00e0 uno dei precettori del futuro imperatore d'Austria Francesco Giuseppe.\nWilliam Godwin mor\u00ec ottantenne, colpito da una bronchite, il 7 aprile 1836, e venne sepolto, come da sua richiesta, accanto a Mary Wollstonecraft nel cimitero della chiesa di Old St. Pancras a Londra; alcuni anni pi\u00f9 tardi (1851), per volont\u00e0 del nipote Percy Florence e della moglie di questi, Mary St. John, i resti mortali della coppia verranno spostati nel Sagrato di Bournemouth e sepolti a fianco della figlia Mary Shelley, morta in quello stesso anno.\nIl pensiero.\nGodwin \u00e8 considerato uno tra i principali pionieri del pensiero anarchico.\nDeluso dalla Rivoluzione francese e dalla dittatura giacobina, elabor\u00f2 un ordinamento sociale fondato sul decentramento amministrativo e giudiziario, sulla costruzione di libere comunit\u00e0 indipendenti e sull'abolizione del governo centrale: un mutamento graduale di liberazione della societ\u00e0 dallo Stato, fondato sulla maturazione di un'etica insieme individualista e comunitaria.\nLa ragione come guida.\nLa base del suo pensiero \u00e8 di taglio illuminista: la Ragione \u00e8 la luce che illumina il cammino umano ed \u00e8 il faro da seguire. La societ\u00e0 pu\u00f2 cambiare, sebbene gradualmente, quanto pi\u00f9 la mente degli uomini si apre alla ragione.\nL'assunto politico fondamentale \u00e8 che tutte le forme di potere non si basano sulla ragione ed impongono leggi che non nascono dalla libera volont\u00e0 dei membri della societ\u00e0: anche la forma migliore di governo (la democrazia) si basa sulla forza dei numeri, e quindi sulla demagogia.\nContro il contrattualismo liberale.\nGodwin contesta la teoria contrattualista di scuola liberale: il patto sottoscritto originariamente tende ad eternizzarsi, facendo s\u00ec che le generazioni successive siano costrette ad obbedire alla volont\u00e0 di quelle che le hanno precedute, e quand'anche i cittadini di oggi fossero chiamati a rinnovare il patto, comunque \"patti e promesse non costituiscono il fondamento della morale\" e non garantiscono il successo della ragione.\nIl mantenimento dell'ordine e l'anti-autoritarismo.\nGodwin critica in modo cos\u00ec radicale il principio d'autorit\u00e0 da contrapporvi l'opposto principio di anarchia: \"ciascuno \u00e8 abbastanza saggio da governarsi da solo\" e \"nessun criterio soddisfacente pu\u00f2 porre un uomo, o un gruppo di uomini, al comando di tutti gli altri\".\nLe istituzioni devono soltanto limitare il male, poich\u00e9 l'uomo non \u00e8 perfetto: il miglioramento della societ\u00e0, la creazione di una civilt\u00e0 di liberi e uguali, tuttavia, elimineranno gradualmente le \"cause del delitto\" rendendo superflue le istituzioni repressive, poich\u00e9 il carattere dell'uomo non \u00e8 dato dalla natura ma dalla societ\u00e0 (cosiddetta \"perfettibilit\u00e0 dell'uomo\"). Godwin conclude la sua criminologia libertaria, anticipatrice di quella anti-lombrosiana di Pietro Gori, non chiedendo l'abolizione immediata della polizia, ma un graduale superamento tramite una guardia meno coercitiva, fino a che ce ne sar\u00e0 bisogno, ma sostenendo che i malfattori devono essere rinchiusi solo come espediente temporaneo e trattati con il massimo di rispetto e cortesia possibili.\nLa democrazia diretta.\nNel frattempo, poich\u00e9 il completo superamento di ogni Governo pu\u00f2 avvenire solo con la maturazione di un'alta coscienza civile, si deve cercare un sistema sociale basato sulla partecipazione popolare.\nDa qui Godwin parte per teorizzare la democrazia diretta, il decentramento ed il federalismo, difendendo una forma di comunitarismo: una ricetta applicabile ad ogni societ\u00e0, poich\u00e9 il dato unificante e comune a tutti \u00e8 la ragione; l'amore patrio, pertanto, \u00e8 ingannevole, perch\u00e9 separa arbitrariamente gli uomini e pone gli interessi degli uni contro gli interessi degli altri. Allo stesso modo, anche la guerra offensiva e il colonialismo sono immorali, cos\u00ec come lo sfruttamento dei lavoratori.\nL'esistenza umana e l'etica.\nPer Godwin Ragione, Giustizia e Felicit\u00e0 coincidono: poich\u00e9 la ragione \u00e8 universale ne deriva anche l'universalit\u00e0 della giustizia, la quale a sua volta conduce alla felicit\u00e0 individuale e collettiva e alla vera libert\u00e0. Aderisce inoltre al sensismo e all'utilitarismo, sostenendo anche una pedagogia libertaria, ricavata in parte da Rousseau. Pur ribadendo la centralit\u00e0 dell'individuo come soggetto dei diritti, da cui derivano tutti i diritti della societ\u00e0, egli sostiene la filantropia.\nNegli ultimi anni si dedic\u00f2 anche alla fantascienza, ipotizzando scoperte scientifiche in grado di far ottenere l'immortalit\u00e0 all'essere umano; si ritiene che l'interesse di Godwin per questi argomenti abbia influenzato anche la figlia Mary Shelley per la stesura del suo \"Frankenstein\". Godwin e il suo circolo intellettuale (Shelley in testa) vedono inoltre con interesse i diritti degli animali e il vegetarianismo.\nLa giustizia politica.\nGodwin cominci\u00f2 a pensare all\"'Inchiesta sulla Giustizia politica\" nel 1791, dopo la pubblicazione de \"I diritti dell'uomo\" (\"Rights of Man\") di Thomas Paine in risposta alle \"Riflessioni sulla Rivoluzione in Francia\" (\"Reflections on the Revolution in France\") di Edmund Burke (1790). Tuttavia, a differenza della maggior parte delle opere che spuntarono sull'onda del lavoro di Burke durante la cosiddetta controversia rivoluzionaria, quella di Godwin non si rivolgeva agli eventi specifici del tempo, ma affrontava i principi filosofici sottostanti. La sua lunghezza e il suo prezzo (costava oltre 1 sterlina) la resero inaccessibile al pubblico popolare de \"I diritti dell'uomo\" e probabilmente protessero Godwin dalla persecuzione che altri scrittori come Paine sperimentarono. Nondimeno, Godwin divenne una figura onorata tra i radicali e i progressisti e fu visto come una guida intellettuale tra i loro gruppi. Uno dei modi in cui ci\u00f2 avvenne fu attraverso le molte copie non autorizzate del testo, gli estratti stampati dai giornali radicali e le conferenze tenute da John Thelwall sulla base delle sue idee.\nPur essendo pubblicata durante la Rivoluzione francese, le Guerre rivoluzionarie francesi e gli eventi che condussero ai processi per tradimento del 1794 in Gran Bretagna, la \"Giustizia politica\" sostiene che l'umanit\u00e0 inevitabilmente progredir\u00e0, schierandosi a favore della perfettibilit\u00e0 e dell'illuminazione umana. McCann spiega che \"la \"Giustizia politica\" \u00e8 ... prima di tutto una critica delle istituzioni politiche. La sua visione della perfettibilit\u00e0 umana \u00e8 anarchica in quanto vede il governo e le relative pratiche sociali come il monopolio sulla propriet\u00e0, il matrimonio e la monarchia frenare il progresso dell'umanit\u00e0.\" Godwin crede che il governo \"si insinui nelle nostre inclinazioni personali e trasmetta impercettibilmente Il proprio spirito alle nostre transazioni private\". Invece, Godwin propone una societ\u00e0 in cui gli esseri umani usano la loro ragione per decidere la migliore linea di condotta. La stessa esistenza dei governi, anche di quelli fondati attraverso il consenso, dimostra che le persone non possono ancora regolare la loro condotta in base ai dettami della ragione.\nGodwin sosteneva che il legame tra la politica e la moralit\u00e0 era stato reciso e voleva ripristinarlo. McCann spiega, citando frasi del saggio, che, nella visione di Godwin, \"come l'opinione pubblica si sviluppa in accordo con i dettami della ragione, cos\u00ec dovrebbero cambiare anche le istituzioni politiche finch\u00e9, alla fine, non appassiranno del tutto, permettendo alla gente di organizzarsi in quella che sarebbe una democrazia diretta.\" Godwin credeva che il pubblico potesse essere razionale; scrisse: \"L'opinione \u00e8 il motore pi\u00f9 potente che si possa portare dentro la sfera della societ\u00e0 politica. La falsa opinione, la superstizione e il pregiudizio, sono stati finora i veri sostenitori dell'usurpazione e del dispotismo. L'inchiesta e il miglioramento della mente umana, stanno ora scuotendo al centro quei baluardi che hanno cos\u00ec a lungo tenuto l'umanit\u00e0 in schiavit\u00f9.\"\nGodwin non era un rivoluzionario del tenore di John Thelwall e della London Corresponding Society. Anarchico filosofico, egli credeva che il cambiamento sarebbe giunto gradualmente e che non vi fosse alcun bisogno di una rivoluzione violenta. Egli sostiene che \"il compito che, attualmente, dovrebbe occupare il primo posto nei pensieri dell'amico dell'uomo \u00e8 l'inchiesta, la comunicazione, la discussione.\" Godwin credeva cos\u00ec nel desiderio degli individui di ragionare in modo sincero e veritiero l'uno con l'altro. Nel XX secolo, J\u00fcrgen Habermas svilupp\u00f2 ulteriormente questa idea.\nTuttavia, paradossi e contraddizioni affiorano in tutta la \"Giustizia politica\". Come osserva McCann, \"una fede nella capacit\u00e0 dell'opinione pubblica di progredire verso l'illuminazione, basandosi sul proprio esercizio della ragione, \u00e8 costantemente annullata dalle forme effettive dell'azione pubblica e della vita politica, che per Godwin finiscono pericolosamente per includere l'individuo nel collettivo.\" Ad esempio, Godwin critica i discorsi pubblici perch\u00e9 fanno leva sul sentimento anzich\u00e9 sulla ragione e la stampa perch\u00e9 pu\u00f2 illuminare ma anche perpetuare il dogma.\nRicezione del pensiero.\nIl pi\u00f9 grande divulgatore del pensiero di Godwin fu il genero Percy Shelley, con la sua poesia. Il pensatore inglese influenzer\u00e0 l'opera di Herbert Spencer.\nNel \"Frankenstein o il moderno Prometeo\" (gi\u00e0 nel titolo appare il tema del titanismo romantico) della figlia Mary \u00e8 stata notata anche una forte influenza del padre e delle sue idee anarchiche: William Godwin in \"Political Justice\" sostiene che istituzioni come il governo, la legge o il matrimonio, seppur positive, tendano a esercitare forze dispotiche sulla vita della gente; egli aspira a un nuovo ordine sociale basato sulla benevolenza universale, contraddicendo la visione seicentesca di Thomas Hobbes di una societ\u00e0 essenzialmente egoista. In stile rousseauiano, sono le istituzioni e il comportamento altrui a rendere, nella maggioranza dei casi, l'uomo preda di istinti malvagi. La Creatura, completamente estraniata dalla societ\u00e0, si considera come un demone malefico e chiede giustizia proprio in senso godwiniano: \"\u00abDo your duty towards me\u00bb\" (\"Fa il tuo dovere verso di me\"), dice il Mostro a Victor Frankenstein che lo ha messo al mondo, abbandonandolo poi per l'orrore che gli suscitava; Frankenstein rifiuta e il Mostro, come ha promesso in caso di diniego (e come ha gi\u00e0 fatto dopo essere stato abbandonato e ripudiato da tutti), si vendicher\u00e0 uccidendo i suoi amici e la sua famiglia, poi conducendo alla morte lo scienziato stesso; infine si suicider\u00e0 per\u00f2 per il rimorso. Non a caso come epigrafe \u00e8 posta la citazione di Adamo del \"Paradiso perduto\" di John Milton (rivoluzionario cristiano radicale come gli antenati di Godwin): \"\u00abTi ho forse chiesto io, Creatore, di farmi uomo dall'argilla? Ti ho forse chiesto io di trarmi fuori dall'oscurit\u00e0?\u00bb\".\nC'\u00e8 in \"Frankenstein\", pi\u00f9 in generale, una reminiscenza di stile e personaggi del repertorio di Godwin, e la morale che implica un ritorno del male fatto o del bene omesso, come punizione sul responsabile, prima o poi; il Mostro nasce infatti buono (generoso, ragionevole e perfino vegetariano, una sorta di buon selvaggio), ma \u00e8 reso estremamente malvagio dal disprezzo degli uomini verso di lui; Frankenstein stesso, avendolo creato sfidando le leggi della natura e avendolo poi rifiutato nonostante fosse suo \"figlio\", ne \u00e8 responsabile. Il Mostro si trasforma quindi in una sorta di feroce vendicatore di s\u00e9 stesso: \nAnche Robert Owen riprender\u00e0 i suoi concetti. Proudhon, invece, cita Godwin solo una volta, e anche Bakunin non vi fa molto riferimento. Marx, lettore di Shelley, lo ignora in quanto pensatore utopistico, secondo la sua visione. Sar\u00e0 solo nel XX secolo che rinascer\u00e0 l'interesse per il suo pensiero, anche se alcune sue idee si troveranno gi\u00e0 tra i rivoluzionari della Comune di Parigi, pure se Godwin si era manifestato contro le insurrezioni. Interessati al suo pensiero furono anche P\u00ebtr Alekseevi\u010d Kropotkin e, fuori dall'ambito anarchico, John Stuart Mill."}
{"id": "234526", "revid": "767487", "url": "https://it.wikipedia.org/wiki?curid=234526", "title": "Efficienza (statistica)", "text": "In statistica, l'efficienza \u00e8 una misura di desiderabilit\u00e0 di uno stimatore. L'efficienza di una statistica corretta formula_1 per un parametro formula_2 \u00e8 definita come:\ndove formula_4 \u00e8 l'informazione di Fisher del campione; formula_5 \u00e8 uguale al rapporto tra la minima varianza possibile per uno stimatore di formula_2 e la sua varianza effettiva. La disuguaglianza di Cram\u00e9r-Rao implica che formula_7.\nStimatore efficiente.\nSe uno stimatore di un parametro formula_8 \u00e8 tale che formula_9 per tutti i possibili valori del parametro, lo stimatore si dice \"efficiente\" (in senso assoluto). In termini equivalenti, uno stimatore \u00e8 detto efficiente (in senso assoluto) se la sua varianza raggiunge il limite inferiore di Cram\u00e9r-Rao formula_10.\nSe uno stimatore efficiente (in senso assoluto) \u00e8 anche corretto, esso \u00e8 uno stimatore MVUE, o stimatore corretto di varianza minima (dall'inglese \"Minimum Variance Unbiased Estimator\"). Questo perch\u00e9, chiaramente, nessuno stimatore corretto alternativo potr\u00e0 essere caratterizzato da una varianza minore. \u00c8 interessante osservare che, per contro, uno stimatore corretto di varianza minima (MVUE) non \u00e8 necessariamente efficiente in senso assoluto: potrebbe infatti esistere uno stimatore distorto la cui varianza raggiunge il limite inferiore di Cram\u00e9r-Rao.\nEfficienza asintotica.\nAlcuni stimatori conseguono l'efficienza in senso assoluto soltanto asintoticamente, ossia se la dimensione del campione di cui sono funzione tende all'infinito. Si parla in tal caso di stimatori asintoticamente efficienti. Questo \u00e8 il caso, ad esempio, degli stimatori di massima verosimiglianza.\nEsempi.\nSi consideri un campione di dimensione formula_11 estratto da una popolazione normale con valore atteso formula_12 e varianza unitaria (ossia, formula_13).\nLa media campionaria formula_14 del campione formula_15, definita come:\nha varianza pari a formula_17. Questo valore \u00e8 uguale al reciproco dell'informazione di Fisher del campione, e dunque, per la disuguaglianza di Cram\u00e9r-Rao, la media campionaria \u00e8 uno stimatore efficiente in senso assoluto.\nSi consideri ora la mediana campionaria; essa \u00e8 uno stimatore distorto, ma consistente per formula_12. In particolare, per formula_19 la mediana campionaria ha distribuzione approssimativamente normale, con valore atteso formula_12 e varianza formula_21. La sua efficienza \u00e8 dunque all'incirca 0.64. Si osservi inoltre che questa \u00e8 una misura dell'efficienza \"asintotica\"; in campioni ridotti (valori finiti di formula_11) l'efficienza \u00e8 in effetti maggiore (ad esempio, per formula_23 si ha un'efficienza di circa 0.74). Si osservi inoltre che in certe applicazioni la mediana \u00e8 preferita alla media, sulla base che la sua maggiore robustezza (minore sensibilit\u00e0 alla presenza di valori anomali nel campione) compenserebbe la minore efficienza.\nEfficienza relativa.\nSi considerino due statistiche campionarie, formula_24 e formula_25, stimatori per il parametro formula_2; il senso comune suggerisce che formula_24 \u00e8 \u00abpi\u00f9 efficiente\u00bb di formula_25 se:\nFormalmente, \nformula_10, ed formula_34 tale che valga la disuguaglianza stretta.\nL'efficienza relativa di formula_24 rispetto a formula_25 \u00e8 allora definita da:\nSebbene formula_38 sia in generale una funzione di formula_39, spesso ci\u00f2 non \u00e8 verificato; in tal caso, un valore di formula_38 minore di 1 indicherebbe che lo stimatore formula_24 \u00e8 preferibile (pi\u00f9 efficiente), a prescindere dal vero valore di formula_2."}
{"id": "234527", "revid": "725642", "url": "https://it.wikipedia.org/wiki?curid=234527", "title": "Chetosi (chimica)", "text": "I chetosi sono una classe di carboidrati semplici (monosaccaridi) che presentano un gruppo chetonico sul secondo atomo di carbonio della loro molecola.\nA seconda del numero di atomi di carbonio di cui \u00e8 costituito, un chetoso prende il nome di:\nI chetopentosi e i chetoesosi possono ciclizzare per reazione tra il gruppo alcolico in posizione distale e il gruppo chetonico al secondo atomo di carbonio, formando un emichetale. Se l'anello \u00e8 costituito di 6 atomi prende il nome di anello piranosico, se invece gli atomi sono 5 l'anello \u00e8 furanosico.\nCome per gli aldosi, anche ogni chetoso ciclizzato \u00e8 presente come anomero alfa (gruppo alcolico sul primo atomo di carbonio sotto al piano dell'anello) e anomero beta (gruppo alcolico sul primo atomo di carbonio sopra al piano dell'anello), a causa dell'asimmetria del primo atomo di carbonio.\nI chetoesosi, come gli aldoesosi, si trovano con conformazione a sedia o a barca, per l'ibridazione \"sp\"3 degli atomi di C.\nI chetosi reagiscono come i chetoni e gli alcoli possedendo entrambi i gruppi funzionali, al contrario dei chetoni per\u00f2 sono ossidabili quindi tutti i monosaccaridi, aldosi o chetosi, sono zuccheri riducenti. "}
{"id": "234529", "revid": "579331", "url": "https://it.wikipedia.org/wiki?curid=234529", "title": "Sonja Henie", "text": "Biografia.\nI successi sportivi.\nSonja Henie partecip\u00f2 ai I Giochi olimpici invernali nel 1924 non ancora dodicenne, accreditata come la pi\u00f9 giovane partecipante ai Giochi. Nel concorso di pattinaggio individuale femminile fu ottava su otto partecipanti, ma si fece notare per l'eccellente esecuzione del programma libero, anche se poco variato, al punto che il Rapporto Ufficiale di quell'edizione dei Giochi pronosticava per la giovane norvegese un grande avvenire. La previsione non tard\u00f2 a realizzarsi. Nel 1927 la quindicenne Sonja Henie vinse il suo primo titolo mondiale. Ne avrebbe vinti dieci consecutivi, regina incontrastata dell'artistico femminile dal 1927 al 1936. Nello stesso periodo vinse consecutivamente sei campionati europei e tre titoli olimpici, nel 1928, nel 1932 e nel 1936. Nessun'altra pattinatrice \u00e8 riuscita finora ad eguagliare tali risultati.\n\u00c8 tuttora una dei soli sei atleti che hanno vinto tre medaglie d'oro consecutive ai Giochi olimpici invernali, insieme con lo svedese Gillis Grafstr\u00f6m (1920-28) nel pattinaggio di figura, il tedesco dell'est Ulrich Wehling (1972-80) nella combinata nordica, la statunitense Bonnie Blair (1988-94) nel pattinaggio di velocit\u00e0, il tedesco Georg Hackl (1992-98) nello slittino e il norvegese Bj\u00f8rn D\u00e6hlie (1992-98) nello sci di fondo. A Sonja Henie viene attribuita la scelta di essere stata la prima ad indossare il gonnellino corto, diventato poi il costume tipico del pattinaggio artistico femminile, nonch\u00e9 la prima ad aver introdotto nel pattinaggio la coreografia della danza.\nLa carriera artistica.\nDopo le Olimpiadi del 1936 Sonja Henie abbandon\u00f2 l'agonismo e lo \"status\" da dilettante per passare al professionismo. Si trasfer\u00ec negli Stati Uniti, dove era gi\u00e0 nota grazie alla partecipazione alle Olimpiadi di Lake Placid nel 1932, e intraprese la carriera artistica, come attrice cinematografica e interprete di spettacoli sul ghiaccio. Sonja Henie era gi\u00e0 comparsa in un film norvegese del 1927, \"Syv dager for Elisabeth\" (\"Sette giorni per Elisabeth\"), nella parte di una pattinatrice, e nel documentario \"Se Norge\" (\"Vedere la Norvegia\") del 1927. Il suo debutto hollywoodiano avvenne nel 1936 con il film musicale \"Turbine bianco\", la cui trama strizzava l'occhio alla sua vicenda personale: la protagonista, interpretata dalla Henie, \u00e8 una pattinatrice svizzera che viene scoperta da un impresario teatrale e portata negli Stati Uniti, dove raggiunge il successo esibendosi al Madison Square Garden.\nIl film fu uno dei pi\u00f9 grandi successi al botteghino della stagione 1936-1937, piazzando Sonja Henie al settimo posto tra le star dell'anno (Shirley Temple, la piccola diva della Fox, era al secondo posto). Messa sotto contratto dalla 20th Century Fox, nel 1938, la pattinatrice norvegese raggiunse la terza posizione. Sonja Henie lavor\u00f2 per la Fox fino alla fine degli anni quaranta, realizzando una decina di film. Si trattava di commedie sentimentali e musicali molto gradite al pubblico, che fruttarono cospicui guadagni per la Fox e che fecero diventare la Henie una delle celebrit\u00e0 pi\u00f9 amate.\nLe coreografie di pattinaggio su ghiaccio erano un elemento ricorrente e distintivo dei suoi film, come qualche anno dopo sarebbe accaduto per Esther Williams e i suoi balletti acquatici. Concluso il contratto con la Fox, negli anni cinquanta Sonja Henie si dedic\u00f2 agli spettacoli sul ghiaccio, sfruttando la popolarit\u00e0 ottenuta con il cinema. Fece numerose \"tourn\u00e9e\" negli Stati Uniti e all'estero, tornando ad esibirsi nella natia Norvegia nel 1953 e nel 1955. Pens\u00f2 di rilanciare la sua carriera cinematografica con una serie di film realizzati nel corso delle sue \"tourn\u00e9e\" internazionali, ma la prima pellicola \"Hello London\" del 1958 fu un insuccesso, e non ebbe seguito.\nLa collezione d'arte.\nSonja Henie si ritir\u00f2 definitivamente dalle scene nel 1960. Pot\u00e9 cos\u00ec dedicarsi a tempo pieno al collezionismo d'arte, un interesse sorto dopo l'incontro con Niels Onstad, l'armatore norvegese che nel 1956 era diventato il suo terzo marito. Onstad vantava gi\u00e0 una notevole collezione personale, in parte ereditata dalla famiglia, che continu\u00f2 ad ampliare nel corso degli anni Cinquanta concentrandosi sulla pittura contemporanea europea, in particolare quella del gruppo COBRA. Sonja Henie contribu\u00ec alla collezione con acquisti indipendenti.\nNel 1959 i coniugi decisero di esporre la loro collezione al pubblico. Entrambi risiedevano da tempo negli Stati Uniti, e inizialmente presero contatti con vari musei statunitensi, ma alla fine scelsero la Norvegia come sede definitiva. Nel 1961 istituirono un'apposita fondazione a cui donarono la loro collezione. Fecero costruire a H\u00f8vikodden, nei pressi di Oslo, un centro d'arte destinato ad accogliere i loro dipinti. Il Henie-Onstad Kunstsenter, progettato da Jon Eikvar e Svein-Erik Engebretsen, venne inaugurato nel 1968. Sonja Henie mor\u00ec di leucemia un anno dopo, mentre era in volo da Parigi a Oslo. \u00c8 sepolta, come il marito, nel parco del Henie-Onstad Kunstsenter.\nRiconoscimenti.\n\u00c8 ricordata dall'industria cinematografica con una stella nella Hollywood Walk of Fame. Nel 1976 fu inserita nella \"World Figure Skating Hall of Fame\", la hall of fame internazionale del pattinaggio di figura.\nCuriosit\u00e0.\nSulla deriva del primo Boeing 787 della compagnia Norwegian Air Shuttle ci sar\u00e0 un ritratto di Sonja Henie"}
{"id": "234532", "revid": "287204", "url": "https://it.wikipedia.org/wiki?curid=234532", "title": "Charlotte Turner Smith", "text": " \n\u00c8 vittima tutt'altro che passiva di un matrimonio infelice e scrive per mantenere i suoi figli. \nDopo aver, seppur debolmente, difeso i principi rivoluzionari, la Smith, come molti altri intellettuali, rimane delusa dagli sviluppi sanguinosi francesi e si dedica alla solidariet\u00e0 verso i profughi.\nIl narratore che emerge nei suoi romanzi \u00e8 malinconico e talvolta letteralmente modellato sul \"Werther\" di Goethe. Spesso le trame riguardano il denaro, questioni ereditarie o la vita nelle case di campagna."}
{"id": "234534", "revid": "752237", "url": "https://it.wikipedia.org/wiki?curid=234534", "title": "Frances Fanny Burney", "text": " Fu conosciuta anche come Madame d'Arblay dopo le nozze con un generale francese in esilio.\nSe Charlotte Turner Smith aveva almeno inizialmente sostenuto i nuovi principi francesi, Fanny Burney non aderisce nemmeno parzialmente alle idee rivoluzionarie e sostiene anzi che \"il famoso Thomas Paine\" propaghi \"le sue perniciose dottrine\".\nSempre in Inghilterra la Burney entra in contatto con un gruppo di fuoriusciti francesi, tra cui trover\u00e0 marito, che le d\u00e0 l'opportunit\u00e0 di seguire da vicino le relazioni sentimentali di Madame de Sta\u00ebl.\nPubblic\u00f2 anonimamente il suo primo romanzo, \"Evelina\", nel 1778, al quale seguirono \"Cecilia\" nel 1782 e \"Camilla\" nel 1796.\nIn \"Camilla\" la Burney propone un ideale di comportamento femminile totalmente avverso alle idee di istruzione, eguaglianza e indipendenza sostenute da Mary Wollstonecraft, affermando che \"quale sia l'istruzione adeguata per una donna \u00e8 ancora da capire, \u00e8 ancora un problema che non siamo in grado di risolvere\". L'autrice cerca inoltre persistentemente di imporre il suo messaggio morale relativo ad una condotta virtuosa.\nL'immagine proposta degli ambienti medio-alti inglesi \u00e8 quella di una societ\u00e0 snob e crudele.\nLe eroine della Burney fanno il loro ingresso in societ\u00e0 all'et\u00e0 sbagliata o in situazioni sfavorevoli, vengono costrette a imparare dagli errori ma riescono anche a godere dell'amore di un buon pretendente."}
{"id": "234535", "revid": "16066", "url": "https://it.wikipedia.org/wiki?curid=234535", "title": "VHSIC Hardware Description Language", "text": ""}
{"id": "234536", "revid": "124095142", "url": "https://it.wikipedia.org/wiki?curid=234536", "title": "Alton Brooks Parker", "text": "Laureatosi in legge a Kingston, New York, Parker fu giudice della Corte Suprema di New York dal 1885 al 1889, mentre in seguito (1897 - 1904) fu il presidente della Corte d'Appello di New York. Successivamente fece parte della scorta che accompagnava il governatore David Bennett Hill nel periodo in cui lo stesso Hill aveva ricevuto minacce di morte da parte di alcuni anarchici.\nNel 1904, un po' a sorpresa, Alton B. Parker ricevette dal Partito Democratico la nomination per le elezioni presidenziali dello stesso anno. La candidatura dest\u00f2 un certo clamore per il fatto che Parker non aveva alcuna esperienza politica. Questo per\u00f2 fu anche un vantaggio per Parker durante la convention, perch\u00e9 il partito era molto diviso: il presidente degli Stati Uniti in carica, Grover Cleveland, era democratico, ma godeva di una bassissima popolarit\u00e0; l'ala progressista, rappresentata da William Jennings Bryan nelle due precedenti elezioni, era priva di un candidato di peso, e alcuni temi, come il sistema aureo, erano oggetto di aspre divisioni interne.\nAccusato di non avere davvero l'intenzione di diventare il presidente degli Stati Uniti, e patendo in una certa misura la concorrenza dei socialisti, Parker ottenne alle elezioni poco pi\u00f9 di cinque milioni di voti, ovvero il 37,6% delle preferenze, venendo pesantemente sconfitto dal candidato del Partito Repubblicano Theodore Roosevelt, che prese il 56,4% dei consensi. I candidati minori ebbero un buon 3,2% complessivo.\nUna volta incassata la sconfitta elettorale, Parker non volle pi\u00f9 occuparsi di politica e torn\u00f2 a fare l'avvocato ed il giudice, stavolta con meno successo rispetto alla giovinezza. Mor\u00ec quasi settantaquattrenne a New York a causa di un infarto.\nNel 1905 lo scrittore Irving Stone scrisse un libro intitolato \"L'altro candidato\" nel quale inser\u00ec storie e vicende di tutti i candidati alla presidenza degli USA sconfitti alle elezioni. Nell'opera Alton Parker, l'unico che fino a quel momento non aveva una biografia, venne raffigurato come un uomo semplice e tranquillo, che desiderava sinceramente diventare il leader della sua nazione ma che non avrebbe fatto \"carte false\" per ottenere il suo scopo."}
{"id": "234537", "revid": "16066", "url": "https://it.wikipedia.org/wiki?curid=234537", "title": "VHSIC hardware description language", "text": ""}
{"id": "234540", "revid": "1804746", "url": "https://it.wikipedia.org/wiki?curid=234540", "title": "Borsa elettrica", "text": "La borsa elettrica \u00e8 un sistema organizzato di offerte, di vendita e di acquisto di energia elettrica. La borsa elettrica, prevista dal decreto legislativo n. 79/1999 di liberalizzazione del mercato elettrico, \u00e8 stata istituita in Italia a partire dal 1\u00ba aprile 2004 ed \u00e8 gestita dal Gestore del mercato elettrico, diventato poi dal novembre 2009 Gestore dei mercati energetici. La vendita di energia elettrica viene effettuata ogni giorno per il giorno successivo ricorrendo ad una contrattazione su base oraria dove l'incontro tra domanda e offerta viene effettuata attraverso il sistema del prezzo marginale.\nSemplificando, tale meccanismo remunera i produttori pagando a tutti il prezzo di equilibrio tra domanda e offerta, che \u00e8 pari al prezzo dell'offerta pi\u00f9 costosa tra quelle accettate per soddisfare la domanda.\nIl meccanismo \u00e8 pi\u00f9 chiaro con un esempio: ipotizziamo che la domanda chieda 10 Wh.\nI produttori sono pi\u00f9 di uno, ed il primo offre 5 Wh a 1\u20ac, il secondo 4 Wh a 2\u20ac ed il terzo 1 Wh a 3\u20ac.\nIl totale delle unit\u00e0 domandate ed offerte \u00e8 cos\u00ec pari a 10 Wh, che verranno pagate tutte e 10 a tutti i produttori al prezzo pi\u00f9 alto offerto, ovvero 3\u20ac, per un totale di 30\u20ac.\nIl mercato elettrico si articola in diverse fasi, sia per l'ordine temporale di esecuzione sia per gli attori coinvolti: mercato elettrico a pronti (MPE), mercato elettrico a termine (MTE) e piattaforma per la consegna fisica dei contratti finanziari conclusi sull'IDEX (CDE).\nIl mercato elettrico comunemente detto \u00e8 il mercato a pronti, che si articola a sua volta in tre sottofasi (mercato del giorno prima, infragiornaliero e servizio di dispacciamento), dove vengono condotte le sedute di contrattazione dell'energia."}
{"id": "234542", "revid": "74801", "url": "https://it.wikipedia.org/wiki?curid=234542", "title": "William Cowper", "text": "Biografia.\nFiglio di un ecclesiastico, da giovane si dedic\u00f2 per un breve periodo all'avvocatura.\nLa natura di William Cowper, soggetta fin dall'infanzia a crisi depressive che lo portarono ad un tentato suicidio nel 1763 ed a un biennio trascorso in manicomio, e ad un forte senso del peccato tipicamente calvinista, lo port\u00f2 ad abbandonare la vita di citt\u00e0 potendo cos\u00ec riallacciarsi alla antica tradizione anti-urbana e anti-cortigiana della poesia latina di Orazio, grazie ad un soggiorno presso l'ambiente rurale di Huntingdon. \nTuttavia nell'opera \"Verses supposed to be written by Alexander Selkirk, during his abode in the island of Juan Fernandez\", il poeta manifest\u00f2 profondo timore di fronte alla solitudine e la presenza della divinit\u00e0 e di poca consolazione; sebbene nel suo regno Selkirk non abbia rivali, egli non ha nemmeno \u00ab\"...society, friendship and love\"\u00bb. Nella poesia troviamo anche violente accuse all'ingiustizia e all'oppressione coloniale, che comprende ovviamente il tema della schiavit\u00f9.\nNegli anni immediatamente successivi, Cowper pubblic\u00f2 le due sue opere pi\u00f9 famose, ossia \"The diverting history of John Gilpin\" (\"La spassosa storia di John Gilpin\", 1782) e \"The task\" (\"Il compito\", 1785), ispirate dalla sua compagna Lady Austen.\nNell'opera poetica (6 libri) \"The Task\", a sfondo moralistico, politico e religioso, la denuncia di Cowper si estese anche alla povert\u00e0 in Inghilterra, alla corruzione di Londra e alle tendenze belligeranti dei popoli. Se lo stile e i toni in alcuni passi mostrarono qualche influenza sia miltoniana sia di Alexander Pope, nell'insieme le liriche di Cowper si caratterizzarono per l'immediatezza del suo gusto epistolare.\nAl cinema.\nAlcune opere di Cowper diedero spunto a pellicole cinematografiche fin dall'epoca del muto."}
{"id": "234545", "revid": "2163553", "url": "https://it.wikipedia.org/wiki?curid=234545", "title": "Villa Arzilla", "text": "Villa Arzilla \u00e8 una serie televisiva sit-com italiana del 1990 diretta da Gigi Proietti. \u00c8 andata in onda per la prima volta nella striscia quotidiana di Rai 2 dal 21 dicembre 1990 al 4 gennaio 1991 e dall'11 gennaio al 22 marzo 1991, con un ascolto medio di circa 1.615.000 spettatori. Originariamente erano previsti 26 episodi.\nTrama.\nIn una villa Liberty adibita a pensionato, Villa Arzilla (dal nome di una suora che l'ha lasciata in eredit\u00e0), vive una comunit\u00e0 di vecchietti benestanti che passano il tempo ad organizzare scherzi nei confronti dell'amministratore, il ragionier Pantalla, loro bersaglio preferito, nonch\u00e9 di parenti, vicini, giornalisti e autorit\u00e0 che capitano nella villa.\nL'ambientazione.\nPer gli esterni \u00e8 stata utilizzata la facciata di Villa Katiuscia, storica dimora di Cossato, citata negli stessi titoli di coda. L\u2019edificio, dal 2018, \u00e8 conosciuto con il nome di Villa Alberta. Gli interni sono stati, invece, ricreati negli studi del Centro di produzione Rai di Torino. "}
{"id": "234548", "revid": "1366835", "url": "https://it.wikipedia.org/wiki?curid=234548", "title": "Esochinasi", "text": "La esochinasi (anche detta esocinasi) \u00e8 un enzima, appartenente alla classe delle transferasi, che catalizza la seguente reazione:\n\"ATP + D-esoso = ADP + D-esoso 6-fosfato\"\nQuesto \u00e8 un enzima chiave della glicolisi (coinvolto anche nella glicogenosintesi: come tutte le chinasi, \u00e8 responsabile del trasferimento di un gruppo fosfato da una molecola ad alta energia, che in questo caso \u00e8 l'ATP, ad un substrato). I substrati dell'esochinasi sono diversi zuccheri esosi, glucidi a sei atomi di carbonio come il glucosio, substrato della glicolisi stessa, o il mannosio. Pi\u00f9 propriamente, dunque, il termine esochinasi si riferisce ad una classe di isoenzimi, relativamente aspecifici, che catalizzano la fosforilazione di esosi.\nSono state individuate esochinasi in tutti gli organismi finora analizzati, dai batteri, ai lieviti, alle piante, ai vertebrati. I batteri presentano esochinasi di dimensioni ristrette, pari a circa 50kDa. Gli organismi multicellulari hanno solitamente un numero ben maggiore di esochinasi. La maggior parte ha dimensioni di circa 100kDa ed \u00e8 composto di due lobi, con un'altissima omologia di sequenza. Ci\u00f2 ne suggerisce un'origine evolutiva basata sulla \"duplicazione\" dell'enzima batterico ed una conseguente \"fusione\" che ha portato all'enzima eucariotico.\nMeccanismo d'azione.\nAnalisi cristallografiche sulla esochinasi di lievito hanno rivelato che il legame del glucosio induce un importante cambiamento conformazionale all'enzima.\nLa esochinasi \u00e8 composta di due lobi, che si avvicinano notevolmente in presenza di una molecola di glucosio legata: l'avvicinamento \u00e8 stato quantificato essere di circa 12\u00b0, che corrisponde ad un movimento dello scheletro peptidico di circa 8 \u00c5. La \"tasca\" presente tra i lobi si chiude ed il glucosio viene circondato interamente dalla proteina: l'unica regione a non essere completamente \"coperta\" \u00e8 il carbonio in posizione 6, in grado cos\u00ec di \"accettare\" un gruppo fosfato.\nI cambiamenti conformazionali indotti dal glucosio sono significativi sotto due punti di vista. Da una parte, l'ambiente intorno al glucosio diventa maggiormente apolare, favorendo il rilascio di un fosfato da parte di ATP. Dall'altra, tale variazione ha un significato importante per le chinasi in genere. Se l'esochinasi fosse rigida, non sarebbe in grado di \"riconoscere\" la presenza di un substrato per il quale \"staccare\" un fosfato da ATP (al limite, ci\u00f2 potrebbe accadere al passaggio di ogni molecola d'acqua, con un costo in termini di ATP molto alto). L'effetto conformazionale che solo il substrato pu\u00f2 indurre, insomma, \"garantisce\" affinch\u00e9 l'enzima non \"sprechi\" ATP. \u00c8 molto interessante notare che anche le altre chinasi della via glicolitica (ed il concetto pu\u00f2 essere esteso alla maggior parte delle protein chinasi), la fosfofruttochinasi, la piruvato chinasi e la fosfoglicerato chinasi, hanno una struttura \"sensibile\" alla presenza del substrato. La fosforilazione del glucosio in glucosio-6-fosfato \u00e8 particolarmente importante perch\u00e9 permette alla cellula di immagazzinare glucosio al suo interno anche contro gradiente e senza altri costi energetici se non l'iniziale consumo di ATP per la sua fosforilazione. Questo \u00e8 possibile per via del fatto che sono assenti generalmente traspostatori di zuccheri fosforilati sulla membrana plasmatica.\nLa esochinasi \u00e8 inibita dal prodotto della reazione che catalizza (cio\u00e8 dal glucosio-6-fosfato). Ci\u00f2 ha una funzione ben precisa dal punto di vista metabolico: impedisce che l'enzima produca substrato per le reazioni successivi ad una velocit\u00e0 maggiore di quella che gli enzimi \"a valle\" sono in grado di sostenere.\nTipi differenti di esochinasi.\nI mammiferi presentano quattro importanti isoenzimi (classificazione EC 2.7.1.1) che variano a seconda della localizzazione tissutale, delle caratteristiche cinetiche, del tipo di substrato preferito, delle funzioni fisiologiche. Sono denominate esochinasi I, II, III e IV (o esochinasi A, B, C e D).\nLe esochinasi I, II e III sono gli isoenzimi a \"bassa Km\", a causa della loro alta affinit\u00e0 per il glucosio anche a basse concentrazioni (anche inferiori a 1 mM). Le esochinasi I e II seguono perfettamente la cinetica di Michaelis-Menten a concentrazioni fisiologiche di substrato, mentre sono notevolmente inibite dal prodotto della reazione catalizzata, ovvero il glucosio-6-fosfato. \nLa esochinasi IV, solitamente chiamata glucochinasi, presenta caratteristiche che la rendono notevolmente differente dalle altre esochinasi. La sua localizzazione \u00e8 infatti principalmente epatica, anche se viene sintetizzata anche nel pancreas, nell'ipotalamo, nell'intestino tenue ed in alcune cellule neuroendocrine. La glucochinasi \u00e8 specifica per il solo glucosio, ma \u00e8 in grado di fosforilarlo solo ad alte concentrazioni: la sua Km \u00e8 infatti circa 100 volte maggiore rispetto a quella delle altre classi (l'affinit\u00e0 per il substrato \u00e8 dunque 100 volte minore). Si tratta inoltre di una proteina monomerica, di circa 50 kDa, che mostra attivazione allosterica da parte del glucosio e non presenza inibizione allosterica da parte del prodotto, il glucosio-6-fosfato. La glucochinasi presenta inibizione da Fruttosio-6-fosfato; elevate concentrazioni di Fruttosio-6-fosfato infatti stimolano una \"proteina regolatrice della glucochinasi\" che si lega all'enzima e lo trasporta nel nucleo dove \u00e8 inattivo; nel momento in cui le concentrazioni di Fruttosio-6-fosfato nel citosol diminuiscono la proteina regolatrice riporta la glucochinasi nel citosol e la rilascia.\nLa glucochinasi gioca un importante ruolo nel metabolismo dei carboidrati. Ad esempio:\nSe l'attivit\u00e0 delle esochinasi I, II e III \u00e8 strettamente legata alla glicolisi, quella della glucochinasi, dunque, non \u00e8 legata alla via glicolitica. Essa infatti entra in azione quando c'\u00e8 accumulo epatico di glucosio: la sua azione, dunque, consiste nell'inviare il glucosio in eccesso verso destini non catabolici (ad esempio verso la formazione di glicogeno. Ci\u00f2 \u00e8 confermato dal fatto che la glucochinasi \u00e8 insensibile alla presenza di glucosio-6-fosfato.\nIl radiofarmaco 2-fluoro-2-deossi-D-glucopiranosio, o 2-fluoro-2-deossi-glucosio, comunemente 2-18FDG, 18FDG o semplicemente FDG, permette di visualizzare il metabolismo del glucosio nel cuore e nell'encefalo (ma anche nella maggior parte dei tumori, nei quali il turnover cellulare \u00e8 fortemente accelerato) in tempi brevi, dopo iniezione in vena. Ci\u00f2 \u00e8 dovuto al fatto che il gruppo idrossile (-OH) sul carbonio in posizione 2 dell'anello piranosidico, viene sostituito con un gruppo fluoruro (-F) che interrompe il primo passaggio della glicolisi del glucosio (e.g. dopo aver oltrepassato la barriera emato-encefalica). Tale gruppo fluoruro \u00e8 radioattivo e costituito dal radionuclide artificiale 18F, in seguito visualizzabile all'esterno del paziente mediante tomografia a emissione di positroni (PET).\nAssociazione ai mitocondri.\nLe esochinasi I, II e III possono associarsi fisicamente alla membrana esterna dei mitocondri attraverso un legame specifico ad alcune porine. Questa adesione permette alle esochinasi di \"attingere\" direttamente alle molecole di ATP prodotte dal mitocondrio. La presenza di esochinasi associate ai mitocondri aumenta in maniera abnorme (fino a pi\u00f9 di 200 volte) in caso di tumore. Ci\u00f2 permette alle cellule tumorali di avviare verso la glicolisi una maggior quantit\u00e0 di glucosio e di sostenere dunque con un'alta concentrazione di ATP la crescita neoplastica (questo effetto \u00e8 definito Effetto Warburg, dal nome del ricercatore Otto Warburg che lo identific\u00f2 nel 1930)."}
{"id": "234550", "revid": "1791", "url": "https://it.wikipedia.org/wiki?curid=234550", "title": "Germain Henri Hess", "text": ""}
{"id": "234551", "revid": "1590006", "url": "https://it.wikipedia.org/wiki?curid=234551", "title": "Patrono", "text": "Patrono (in latino \"patronus\" = \"protettore\", da \"pater\" = padre) era nella Roma antica un cittadino di una certa autorevolezza, in genere patrizio, chiamato cos\u00ec per via del legame, detto di \"patrocinio\", ossia di protezione, che aveva con i clientes.\nStoria.\nDionigi di Alicarnasso fa risalire l'istituzione della relazione tra \"cliens\" e \"patronus\" a Romolo, che dopo aver suddiviso il popolo romano in Patrizi e Plebei, ne defin\u00ec un rapporto gerarchico, attribuendo ai Patrizi il patronato dei Plebei. I Patroni dovevano istruire i \"clientes\" sulle leggi della citt\u00e0, rappresentandoli in giudizio, sia quando vi fossero tratti come vittime che come accusati."}
{"id": "234552", "revid": "104485", "url": "https://it.wikipedia.org/wiki?curid=234552", "title": "Balio e Xanto", "text": "Nella mitologia greca, Balio (\"Balios\", dal significato di \"pezzato, pomellato\") e Xanto (\"Xanthos\", dal significato di \"giallo, fulvo, baio\") erano due cavalli immortali nati dal vento dell'ovest Zefiro (oppure, secondo un'altra tradizione, da Zeus) e dall'Arpia Podarge. Entrambi avevano il dono della parola, concessogli da Era. Erano guidati da Automedonte, il cocchiere di Achille.\nIl mito.\nAlle nozze di Peleo con Teti, tutte le divinit\u00e0 fecero dono allo sposo di qualcosa di prezioso. Il dio Posidone, re dei mari, gli don\u00f2 i cavalli immortali Xanto e Balio.\nTroppo vecchio per partecipare alla guerra di Troia, Peleo fece quindi dono al figlio Achille di molti dei suoi tesori, fra cui i due formidabili cavalli. Tali animali fecero compagnia all'eroe fino alla fine dei suoi giorni. Xanto predisse ad Achille la sua morte imminente, facendolo infuriare.\nQuando nella famosa guerra Achille uccise Ettore, ne leg\u00f2 il cadavere al proprio cocchio ed istig\u00f2 i cavalli Xanto e Balio."}
{"id": "234556", "revid": "124501050", "url": "https://it.wikipedia.org/wiki?curid=234556", "title": "Sumo", "text": "Il \u00e8 una forma di lotta corpo a corpo nella quale due sfidanti si affrontano con lo scopo di atterrare o estromettere l'avversario dalla zona di combattimento detta dohy\u014d.\nIl sumo \u00e8 lo sport nazionale del Giappone, nata in Hokkaid\u014d.\nStoria.\nOrigini.\nLe origini del sumo risalgono agli inizi del VI secolo, sviluppatosi dalle radici degli antichi riti religiosi shintoisti e dalle preghiere in richiesta di raccolti abbondanti. Lo sport in principio era pi\u00f9 ruvido rispetto alla versione moderna, con la presenza di elementi di combattimento simili alla boxe e al wrestling. I primi gruppi professionistici cominciarono a formarsi nei primi anni del XVII secolo.\nI contendenti.\nDue lottatori esclusivamente maschi e con un fisico imponente, detti \"rikishi\", si affrontano in una zona di combattimento detta \"dohyo\".\nI lottatori sono organizzati in una graduatoria generale detta \"banzuke\" secondo principi di capacit\u00e0 e forza e non in categorie di peso. Caratteristica distintiva dei lottatori di sumo \u00e8 l'indossare quale capo di abbigliamento un particolare perizoma detto \"mawashi\" e acconciare i loro capelli con una particolare crocchia detta \"oi-cho mage\".\nI praticanti di sumo possono anche essere chiamati \"sumotori\" ma diventano noti come \"rikishi\" quando diventano professionisti. Le categorie del sumo sono molteplici e partono dalla divisione minore, \"jonokuchi\", per poi passare rispettivamente a \"jonidan\", \"sandanme\", \"makushita\", \"juryo\" e \"makuuchi\". Nello specifico sono chiamati \"makushita-tsukedashi\" quei lottatori di sumo (\"rikishi\") che invece di cominciare il loro percorso professionale dal rango pi\u00f9 basso (\"jonokuchi\") vengono immediatamente proposti nella terza divisione (\"makushita\") come novit\u00e0.\nCi\u00f2 avviene quando dei giovani particolarmente promettenti vincono i tornei giovanili di Mae-Zumo (cio\u00e8 pre-sumo) dei mesi di settembre, ottobre, novembre e dicembre. I vincitori di uno dei primi tre tornei vengono inseriti nel ranking \"makushita\" col grado di \"makushita 15\" (il livello va a decrescere sino a giungere al livello 1, che \u00e8 quello pi\u00f9 importante) mentre coloro che vincono uno di essi e anche il torneo di dicembre vengono proposti come \"makushita 10\". Costoro, sia che si tratti degli ms 15, sia che si tratti degli ms 10, possono essere inseriti nel nuovo ranking entro 1 anno dai loro trionfi amatoriali. Si dice - ma non \u00e8 confermato - che nel caso si tratti di lottatori stranieri (cio\u00e8 non giapponesi) costoro devono essere circoncisi prima di poter accedere al loro nuovo rango. Fatto curioso, certamente, anche se non se ne conosce la motivazione, che forse si rif\u00e0 ad antiche tradizioni locali.\nPi\u00f9 in alto della categoria \"makushita\" ci sono le due divisioni professionistiche del sumo (chiamate \"sekitori\"): gli \"juryo\" (o \"jumaimae\", una sorta di serie B del sumo) e i \"makuuchi\" (o \"makunouchi\") che rappresentano la divisione maggiore e che a loro volta sono suddivisi in \"maegashira\" (dal livello 16 al livello 1) e \"sanyaku\", cio\u00e8 i grandi campioni (segmentati in \"komusubi\", \"sekiwake\", \"ozeki\" e \"yokozuna\", che \u00e8 il top del top). Lo \"yokozuna\" \u00e8 il grande campione per eccellenza del sumo ed \u00e8 distinguibile perch\u00e9 durante l'ingresso sul dohyo indossa una pesante corda annodata detta \"tsuna\". Lo \"yokozuna\" non pu\u00f2 mai retrocedere dal suo rango (come invece pu\u00f2 accadere agli altri lottatori) ed abbandona la carica solo dopo il ritiro (\"intai\").\nRegole.\nLo scopo dell'incontro \u00e8 atterrare l'avversario o spingerlo fuori dal \"dohy\u014d\".\nAll'inizio dell'incontro i due yobidashi (responsabili della chiamata) chiamano ognuno uno dei quattro lottatori seduti attorno al dohy\u014d, i cui posti vengono presi da altri due rikishi, se \u00e8 previsto pi\u00f9 di un altro incontro. Dopo che i lottatori sono stati chiamati dagli yobidashi, il gy\u014dji (arbitro) ne annuncia i nomi.\nI lottatori compiono i rituali previsti, si posizionano dietro alle linee e colpiscono il suolo con entrambe le mani. In questo momento l'arbitro deve stare particolarmente attento, perch\u00e9 appena entrambe le mani dei contendenti sono a contatto col suolo, sono autorizzati a scattare (tachi-ai) e l'arbitro \u00e8 incaricato di frapporre la mano tra i due se la partenza non \u00e8 corretta.\nQuando uno dei due rikishi tocca l'esterno dell'anello o tocca il suolo con una parte del corpo diversa dalla pianta dei piedi, l'arbitro decreta il vincitore. Nel caso in cui la decisione dell'arbitro sia ritenuta errata da uno degli shinpan (giudici), questi deve alzare la mano e i cinque shinpan si riuniscono sull'arena (mono-ii) per prendere una decisione. Il capo shinpan sar\u00e0 in contatto con la sala video, dove altri due shinpan tenteranno di aiutare nella decisione, che potr\u00e0 essere gunbai-dori (conferma della decisione del gy\u014dji), gunbai-sashichigai (inversione della decisione del gy\u014dji) o torinoashi (ripetizione dell'incontro).\nDivieti.\n\u00c8 vietato, durante un combattimento:\nQuest'ultimo divieto fu introdotto nel 1913 per adeguare il Sumo alla morale cristiana occidentale riguardo alla nudit\u00e0.\nLa necessit\u00e0 di istituire tale regola fa presumere che prima del 1913 avvenissero anche combattimenti tra lottatori totalmente nudi.\nI tornei.\nI tornei tra \"sum\u014dtori\" professionisti si svolgono a Edo (l'odierna Tokyo) sin dal 1623, ma coll'andare del tempo il loro numero pass\u00f2 da uno all'anno durante l'epoca kansei (1789-1800) a sei annuali: tre a Tokyo in gennaio, maggio e settembre, uno a Osaka in marzo, uno a Nagoya in luglio ed uno a Fukuoka in novembre. Ogni torneo (\u5834\u6240 \"basho\", letteralmente \"luogo\") inizia di domenica, dura quindici giorni e vengono svolti molti incontri in cui i rikishi affrontano ogni giorno un avversario diverso. Il rikishi che dovesse vincere pi\u00f9 incontri degli altri vince il torneo; solo se il rikishi riesce a vincere otto incontri su quindici pu\u00f2 mantenere la propria posizione nella graduatoria detta \"banzuke\" (\u3070\u3093\u3065\u3051 \u756a\u4ed8), ulteriori vittorie o sconfitte ne determinerebbero la promozione o la retrocessione; questi ranghi sono fondamentali poich\u00e9 solo un sum\u014dtori capace di entrare nei primi cinquanta campioni \"sekitori\" (\u95a2\u53d6) potr\u00e0 aver diritto ad un vitalizio e a degli assistenti.\nIl grado pi\u00f9 alto \u00e8 quello di \"yokozuna\" (\u3088\u3053\u3065\u306a \u6a2a\u7db1, letteralmente \"corda laterale\") che un lottatore pu\u00f2 raggiungere se vince due tornei di fila, ottiene punteggi altrettanto degni e possiede le qualit\u00e0 morali necessarie al titolo che saranno valutate da un apposito comitato nazionale; uno \"yokozuna\" diviene egli stesso una semi-divinit\u00e0 scintoista e ricever\u00e0 un generoso vitalizio anche a fine carriera. Lo \"yokozuna\" deve incarnare il lottatore di sum\u014d ideale, difatti nel caso non riuscisse a vincere otto scontri nel corso di un torneo non sarebbe retrocesso, ma ci si aspetterebbe il suo ritiro.\nIl sumo rituale.\nIl sumo, oltre che sport di combattimento, \u00e8 considerato essere una vera e propria forma d'arte.\nI principali riti.\nI riti principali relativi al sumo sono:\nLo shiko.\nLo \"shiko\" \u00e8 un movimento particolare nel quale un rikishi si posiziona a gambe larghe con le ginocchia piegate e, alternativamente, solleva le gambe in aria cadendo poi con leggerezza.\nTale movimento ha finalit\u00e0 ginniche di stretching ed anche rituali per allontanare demoni e intimorire l'avversario.\nLo Yokozuna dohyohiri.\nLa giornata di combattimenti non pu\u00f2 avere inizio prima dell'ingresso ufficiale dello \"yokozuna\" e dell'esecuzione di movimenti tradizionali che vedono il grande leader del banzuke compiere il rituale propiziatorio.\nIl Makuuchi dohyohiri.\nTutti i \"rikishi\" della categoria dei \"Makuuchi\" all'inizio della giornata di combattimento salgono sul \"dohy\u014d\" e si presentano al pubblico. La presentazione prevede un cerimoniale fatto di movimenti tradizionali con le braccia e di scaramantici movimenti con un particolare grembiule detto kensho mawashi colorato con i simboli rappresentanti il \"rikishi\".\nIl lancio del sale.\nPrima di ogni incontro, i rikishi raccolgono da un apposito contenitore una manciata di sale e la lanciano sul dohy\u014d.\nTale gesto \u00e8 propiziatorio e ben augurante finalizzato a proteggere i rikishi da sfortunati scontri, ferite, infortuni e cadute.\nIl sumo sportivo.\nA differenza di quanto avviene nel sumo tradizionale, le cui regole sono dettate dalla storia, dalla cultura nipponica e dalla religione, il sumo sportivo \u00e8 una forma di lotta La totale assenza dei rituali, la possibilit\u00e0 di partecipare alle competizioni anche per le donne ed una giuria formata da un solo arbitro sono le principali note che caratterizzano il sumo sportivo."}
{"id": "234560", "revid": "1903739", "url": "https://it.wikipedia.org/wiki?curid=234560", "title": "Dohy\u014d", "text": "Per si intende la zona di combattimento utilizzata nel sumo.\nStruttura.\nIl \"dohy\u014d\" si compone di due parti, quella a terra e quella aerea.\nLa zona a terra.\nLa zona a terra \u00e8 composta di argilla ed \u00e8 rialzata di circa 50\u00a0cm, ma la dimensione pu\u00f2 variare tra i 35\u00a0cm e i 60\u00a0cm.\nLa zona di combattimento \u00e8 formata da un cerchio di balle di paglia del diametro di circa 4,55\u00a0m. Il cerchio \u00e8 formato da 20 balle, di cui le quattro poste ai punti cardinali sono leggermente sporgenti. Attorno all'anello si trova un quadrato fatto da 28 balle (7 per lato), ai cui angoli sono poste 4 balle oblique. Sulle balle a sud-est e a sud-ovest sono appoggiati i contenitori del sale, in modo che la cesta cada all'esterno del quadrato. Ci sono poi altre 10 balle che fungono da gradini per salire sull'anello: 3 a sud, est e ovest e 1 a nord. Sempre a sud-est e a sud-ovest, fuori dal quadrato si trovano 4 balle (2 per lato), su cui vengono poggiati i contenitori dell'acqua. In totale vengono usate 66 balle di riso.\nAl centro vi sono due linee distanti 70\u00a0cm, o 2,3 shaku l'una dall'altra, sui lati est e ovest, davanti alle quali si posizionano i rikishi prima di scontrarsi.\nNell'anello si trovano solo i rikishi e il gy\u014dji (arbitro), che all'inizio dell'incontro si posizionano in modo che i rikishi siano a est e a ovest, e il gy\u014dji sia a sud. Ai lati est e ovest dell'arena si siedono due rikishi in attesa del loro incontro e uno shinpan (giudice) per lato, a nord siede solo il capo shinpan e a sud siedono due shinpan e un altro gy\u014dji. Dietro alle ceste del sale a ai contenitori dell'acqua stanno in piedi gli yobidashi (annunciatori), incaricati di chiamare i rikishi.\nTutto attorno al ring si siedono gli spettatori, che possono stare per terra o su tribune.\nLimportanza di uno shinpan \u00e8 determinata dalla posizione: a nord siede il pi\u00f9 importante, procedendo in ordine decrescente in senso orario.\nL'importanza del gy\u014dji, invece, \u00e8 determinata da quanto i suoi piedi sono coperti (pi\u00f9 lo sono, pi\u00f9 il gy\u014dji \u00e8 importante) e dal colore del ventaglio e delle decorazioni sull'abito.\nPi\u00f9 i rikishi partecipanti all'incontro sono importanti pi\u00f9 lo saranno gy\u014dji, shinpan e yobidashi. Proprio per questo motivo all'incontro assiste un altro gy\u014dji di livello diverso rispetto a quello arbitrante.\nLa zona aerea.\nLa zona aerea sovrasta la zona a terra e prende le sembianze di un tempio shintoista.\nDal 1952, le colonne sono state eliminate e sostituite con 4 pendagli colorati rappresentanti i Si Ling dei punti cardinali e le quattro stagioni:\nSempre appesi al baldacchino si trovano altri quattro pendagli pi\u00f9 piccoli degli stessi colori, in corrispondenza dei punti cardinali."}
{"id": "234563", "revid": "287204", "url": "https://it.wikipedia.org/wiki?curid=234563", "title": "Maestro dell'Altare Irnhoff", "text": "Prende il suo nome dall\"Altare della Vergine\", commissionato nel 1420 da Konrad Imhoff per la chiesa di San Lorenzo di Norimberga e ivi conservato. Al centro \u00e8 l\"Incoronazione della Vergine\", sulle ante sono gli \"Apostoli\"; il rovescio della tavola centrale con il \"Ecce Homo\" \u00e8 ora conservato al museo di Norimberga. \nPrecedentemente nel 1400, probabilmente realizza l\"'Altare Deischler\", di cui restano le portelle con \"Santi\", la \"Madonna col Bambino\" e \"San Pietro martire\", tavole ora divise nei musei di Berlino con figurette slanciate ma di modi pi\u00f9 austeri a confronto con la coeva arte boema da cui pur tuttavia deriva. L'Altare Imhoff raggiunge modi ancora pi\u00f9 austeri e ieratici come nell'Incoronazione dove la Vergine e Cristo, assisi l'uno accanto all'altro, sono formati da solide volumetrie messe in risalto dal plastico chiaroscuro, avvolte da un drappeggio sobrio e netto."}
{"id": "234564", "revid": "2175", "url": "https://it.wikipedia.org/wiki?curid=234564", "title": "Meister des Imhoff-Altars", "text": ""}
{"id": "234566", "revid": "125846886", "url": "https://it.wikipedia.org/wiki?curid=234566", "title": "Daniel Kahneman", "text": "Biografia.\nDaniel Kahneman nasce in una famiglia ebraica trasferitasi in Francia nei primi anni '20 dalla Lituania. La citt\u00e0 natale di Daniel nel 1934 \u00e8 Tel Aviv (allora sotto il Mandato britannico della Palestina), dove la madre si era recata in visita presso parenti, ma egli trascorre tutti i suoi anni di infanzia a Parigi. Con l'occupazione nazista della Francia del 1940, Kahneman vive la difficile esperienza dei bambini dell'Olocausto. Il padre \u00e8 arrestato nel primo grande rastrellamento degli ebrei francesi e rinchiuso nel campo di internamento di Drancy, ma \u00e8 rilasciato dopo sei settimane per l'intervento del suo datore di lavoro. La famiglia rimane costantemente in fuga e in clandestinit\u00e0 per il resto della guerra, riuscendo a sopravvivere intatta, se non per la morte del padre per diabete nel 1944. Kahneman e la sua famiglia si trasferiscono quindi nel Mandato britannico della Palestina nel 1948, poco prima della creazione dello Stato di Israele.\nProfessore all'Universit\u00e0 di Princeton, Kahneman \u00e8 uno dei fondatori della finanza comportamentale. Nella comunit\u00e0 scientifica \u00e8 noto per essere stato il secondo psicologo, dopo Herbert Simon nel 1978, ad aver ottenuto il Premio Nobel in economia. Le ricerche di Daniel Kahneman permisero di applicare la ricerca scientifica nell'ambito della psicologia cognitiva alla comprensione delle decisioni economiche. Collabor\u00f2 per anni con Amos Tversky, dimostrando tramite esperimenti come i processi decisionali umani violino sistematicamente alcuni principi di razionalit\u00e0, mentre le teorie microeconomiche assumono che il comportamento degli agenti decisionali dovrebbe essere razionale e finalizzato ad una massimizzazione dell'utilit\u00e0."}
{"id": "234571", "revid": "2730", "url": "https://it.wikipedia.org/wiki?curid=234571", "title": "Fran\u00e7ois Quesnay", "text": "Fu il maggior rappresentante della fisiocrazia, la dottrina secondo la quale l'agricoltura \u00e8 il solo settore che consente un aumento reale della ricchezza e quindi la Francia, grazie all'ampia disponibilit\u00e0 di terreni coltivabili, avrebbe dovuto privilegiare l'agricoltura piuttosto che le attivit\u00e0 manifatturiere.\nBiografia.\nGli anni della formazione.\nQuesnay nacque da una famiglia di contadini e commercianti. Il padre Nicolas ebbe per qualche anno (1689-1695) l'incarico di riscuotere i tributi per conto di un'abbazia e questo gli consent\u00ec di assicurare alla famiglia un discreto tenore di vita.\nSembra che uno dei primi maestri di Quesnay sia stato un giardiniere del padre, che gli fece leggere il libro \"L'Agriculture et Maison Rustique\" dei medici Charles Estienne e Jean Li\u00e9baut, una celebre enciclopedia della vita di campagna pubblicata nel XVI secolo e ristampata pi\u00f9 volte fino agli inizi del XVIII. Ci\u00f2 contribu\u00ec all'interesse di Quesnay per l'agricoltura e la medicina.\nNon \u00e8 noto come Quesnay abbia seguito gli studi. Si sa che nel 1711, pochi anni dopo la morte del padre (1707), decise di dedicarsi alla chirurgia seguendo prima gli insegnamenti di un chirurgo che esercitava nel vicino comune di Ecquevilly, poi recandosi a Parigi, dove spos\u00f2 Jeanne-Caterine Dauphin nel 1717 e si laure\u00f2 nel 1718.\nQuesnay cominci\u00f2 ad esercitare a Mantes-la-Jolie, dove si conquist\u00f2 un'ottima reputazione, e ricevette nel 1723 il titolo di chirurgo reale (una sorta di medico legale).\nChirurgo di successo e polemista.\nNel 1727 era apparsa un'opera sui salassi di un medico molto noto, Jean-Baptiste Silva. Quesnay ne mise a punto una critica basata sulle leggi dell'idrostatica, \"Observations sur les effects de la saign\u00e9e\", che venne pubblicata nel 1730, nonostante l'opposizione di Silva e dei suoi sostenitori, ed ebbe grande risonanza.\nNel 1734 Quesnay accett\u00f2 l'invito del duca di Retz, futuro duca di Villeroy e capitano della seconda compagnia delle guardie del re, di recarsi a Parigi al suo personale servizio. Qui ottenne la protezione del primo chirurgo del re, La Peyronie, grazie al quale Quesnay divenne nel 1736 chirurgo reale, nel 1737 membro del Collegio di Chirurgia e professore reale di chirurgia, nel 1739 segretario dell'Accademia di Chirurgia.\nAlcune sue opere del 1736, l\"Essai physique sur l'\u00e9conomie animale\" e \"L'art de gu\u00e9rir par la saign\u00e9e\", vennero criticate ed anche accusate di plagio, soprattutto per la vivace opposizione dei medici, che consideravano i chirurghi alla stregua dei barbieri (un editto del 1656 assimilava le due attivit\u00e0).\nQuesnay intervenne attivamente nella polemica, scrivendo la \"Refutation de la th\u00e8se de M. Maloet, Docteur en m\u00e9dicine, par un chirurgien\" (1736), la \"R\u00e9sponse d'un chirurgien \u00e0 la Lettre ins\u00e9r\u00e9e dans la Mercure de France\" (1736), la \"Second m\u00e9moire pour les chirurgiens o\u00f9 l'on r\u00e9soud le probl\u00e8me propos\u00e9 par la Facult\u00e9 de M\u00e9dicine\" (1737; qui Quesnay sostiene che solo i chirurghi possono trattare le malattie veneree), la \"R\u00e9sponse d'un chirurgien de S. Cosme \u00e0 la premi\u00e8re lettre de M. Astruc\" (1737), le \"Lettres sur le disputes qui se sont \u00e9lev\u00e9es entre les m\u00e9dicines et les chirurgiens\" (1738).\nPlacatasi momentaneamente la polemica, Quesnay cur\u00f2 il primo volume delle \"M\u00e9moires de l'Acad\u00e9mie de chirurgie\" (1743), per il quale scrisse una prefazione, che suscit\u00f2 ampi consensi, e cinque memorie. Nello stesso anno, il re emise una dichiarazione che distingueva nettamente barbieri e chirurghi ed autorizzava questi ultimi a studiare il latino e la filosofia ed a fregiarsi del titolo di \"ma\u00eetre-\u00e8s-arts\" (dottore). Ne segu\u00ec uno strascico polemico, alimentato dal medico Procope, ma soprattutto l'ordine del re di precisare l'ambito della chirurgia. Ne risult\u00f2 l'opera \"Recherches critiques et historiques sur l'origine, et les divers \u00e9tats et sur les progr\u00e9s de la chirurgie en France\" (1744), di cui Quesnay fu uno dei quattro autori.\nMedico della Pompadour.\nNel 1744 Quesnay accompagn\u00f2 il duca di Villeroy nella campagna delle Fiandre. Il re, Luigi XV, arriv\u00f2 a Metz nel mese di agosto, ma si ammal\u00f2 seriamente e venne salvato in extremis da Quesnay, che ne ricav\u00f2 l'attribuzione del titolo di dottore in medicina (la gotta, che lo aveva colpito all'et\u00e0 di vent'anni, gli impediva ormai di operare come chirurgo). Nonostante la comprensibile opposizione degli ambienti medici, il nuovo titolo gli venne conferito dalla facolt\u00e0 di Pont-\u00e0-Mousson dopo la discussione di una tesi \"De affectibus sopororis in genere\" (1744).\nNel 1745 Quesnay assistette la contessa di Estrades, amica della Pompadour, che si era recata in visita presso il duca di Villeroy ed aveva subito un attacco di epilessia. Fu in seguito a questo episodio che Quesnay si trasfer\u00ec nel 1749 a Versailles su richiesta della marchesa di Pompadour, che lo volle come medico personale. Grazie a tale incarico cur\u00f2 anche Luigi XV, che lo chiamava il suo pensatore, e i membri della famiglia reale. In riconoscimento dell'efficacia della sua opera, il re lo nomin\u00f2 scudiero nel 1752. Nello stesso anno Quesnay divenne membro dell\"Acad\u00e9mie des sciences\", l'anno dopo della \"Royal Society\".\nIn qualit\u00e0 di \"m\u00e9decin consultant du Roi\" dal 1749 al 1753 pubblic\u00f2 a Parigi alcuni importanti trattati medici: \"Trait\u00e9 de la gangrene\" (1749); \"Trait\u00e9 de la suppuration\" (1749), \"Trait\u00e9 des effets et de l'usage de la saign\u00e9e\" (1750), \"Trait\u00e9 des fievres continues\" (1753).\nPu\u00f2 essere interessante ricordare che Quesnay rifiut\u00f2 un incarico di \"fermi\u00e9r g\u00e9n\u00e9ral\" (riscossore di imposte), non volendo contribuire ad un prelievo fiscale che considerava dannoso per l'agricoltura e per il commercio, e che prefer\u00ec acquistare una tenuta agricola nel Nivernese, in modo che i suoi figli potessero giovarsene in un modo utile alla patria.\nLa collaborazione con l'Encyclop\u00e9die.\nLa vita di corte consent\u00ec a Quesnay di frequentare d'Alembert, Diderot, Buffon, Condillac e altri prestigiosi intellettuali del suo tempo. D'Alembert e Diderot gli chiesero di collaborare all\"Encyclop\u00e9die\" e nel 1756 uscirono i suoi primi articoli, \"\u00c9vidence\" e \"Fermiers\". L'anno successivo segu\u00ec l'articolo \"Grains\", nel quale comparivano per la prima volta le \u00abmassime del governo economico\u00bb, poi riprese pi\u00f9 volte in scritti successivi.\nLa collaborazione si interruppe dopo l'attentato al re di Robert Fran\u00e7ois Damiens e la successiva revoca, nel 1759, dei permessi di stampa accordati all\"Encyclop\u00e9die\" nel 1746. La pubblicazione continu\u00f2 clandestinamente, ma Quesnay prefer\u00ec pubblicare altrove l'articolo \"Int\u00e9r\u00eat de l'argent\" e altri articoli cui aveva lavorato, \"Hommes\" e \"Imp\u00f4ts\", vennero ritrovati e pubblicati solo molto tempo dopo (rispettivamente, nel 1899 e nel 1908).\nMassone, fu membro della celebre loggia parigina \"Les Neuf Soeurs\" del Grande Oriente di Francia.\nLa scuola fisiocratica.\nNel 1757 Quesnay lesse \"L'Ami des hommes ou Trait\u00e9 sur la population\" del marchese di Mirabeau e chiese un incontro all'autore. Si ebbero poi altri incontri, ai quali parteciparono anche Turgot e Pierre-Paul Lemercier de La Rivi\u00e8re.\nPer alcuni anni (fino al 1763), il nucleo della nascente scuola fisiocratica rimase costituito da Quesnay e da Mirabeau. In quel periodo Quesnay prepar\u00f2 pi\u00f9 versioni del suo \"Tableau \u00e9conomique\" per discuterne con l'amico, il quale lo illustr\u00f2 nella sesta parte del suo \"Ami des Hommes\" (1760). I due pubblicarono poi nel 1763 la \"Philosophie rurale ou \u00e9conomie g\u00e9n\u00e9rale et politique de l'agriculture, r\u00e9duite \u00e0 l'ordre immuable des lois physiques et morales qui assurent la prosp\u00e9rit\u00e9 des empires\", di cui Quesnay scrisse il 7\u00ba capitolo e che costitu\u00ec la prima esposizione organica delle idee e delle proposte dei fisiocratici. Nello stesso anno venne liberalizzato il commercio interno dei cereali ed autorizzata la loro esportazione, come se tali proposte avessero trovato ascolto, ed altri si aggiunsero alla nascente scuola, tra cui il giovane Pierre Samuel du Pont de Nemours; questi scrisse un \"Trait\u00e9 sur l'exportation et l'importation des grains\" (1764), che ebbe buona risonanza e gli valse l'amicizia di Anne Robert Jacques Turgot.\nNel luglio del 1765 Mirabeau acquist\u00f2 il \"Journal de l'agricolture, du commerce et des finances\", che divenne per qualche mese, fino a novembre, la rivista della scuola. Si aggiunse poi al gruppo Nicolas Baudeau, che aveva fondato nello stesso anno la rivista \"\u00c9ph\u00e9m\u00e9rides du citoyen\"; questa divenne la nuova tribuna dei fisiocratici dal gennaio del 1767. Tra gli articoli pi\u00f9 significativi, il \"Despotisme de la Chine\" di Quesnay e l\"Ordre natural et essentiel des soci\u00e9t\u00e9s politiques\" di Lemercier. Intanto du Pont pubblicava col titolo \"Physiocratie\" una raccolta di scritti di Quesnay.\nNel febbraio del 1768 Quesnay scrisse per la rivista le \"Lettres d'un fermier et d'un propri\u00e9taire\", l'ultima sua opera di argomento economico. Diventavano intanto sempre pi\u00f9 insistenti le critiche alla sua scuola (tra gli oppositori anche Voltaire) e nel 1772 la rivista ricevette l'ordine di cessare le pubblicazioni.\nGli ultimi anni.\nNegli ultimi anni di vita Quesnay si occup\u00f2 prevalentemente di matematica, soprattutto di geometria. Pot\u00e9 assistere, nel 1774, alla nomina di Turgot a controllore generale delle finanze, al suo decreto che ristabiliva la libera circolazione dei cereali, al tentativo di Baudeau di ridare vita alle \"\u00c9ph\u00e9m\u00e9rides\" ed anche alla costruzione del nuovo Collegio di Chirurgia (ora Facolt\u00e0 di Medicina). Si spense il 16 dicembre; due anni dopo, le dimissioni di Turgot (1776) segnarono la fine dell'influenza delle sue idee sulla politica economica francese.\nLa situazione della Francia ed i modelli inglese e olandese.\nLa Francia dell'epoca di Quesnay non era pi\u00f9 la florida potenza di Luigi XIV e di Mazzarino. La guerra dei nove anni (1689-1697) e la guerra di successione spagnola (1701-1713) avevano esaurito le forze francesi, lasciando il governo profondamente indebitato. A ci\u00f2 si aggiungeva un'agricoltura che, escluse le regioni pi\u00f9 settentrionali, era caratterizzata da una grande frammentazione della propriet\u00e0 della terra ed usava ancora tecniche di coltivazione medievali. Vi erano spesso cattivi raccolti; negli anni 1740-1743 vi fu una seria crisi alimentare che provoc\u00f2 la morte di tre milioni di persone.\nRestava ancora in auge la politica economica mercantilista di Colbert, basata sullo sviluppo della manifattura e del commercio, soprattutto marittimo, mentre l'agricoltura era gravata da dazi interni e da divieti all'esportazione (che causavano la riduzione dei prezzi negli anni di buon raccolto).\nNonostante gli sforzi di Colbert, tuttavia, i Paesi Bassi riuscirono ad assicurarsi il controllo del commercio col Baltico e con l'Oriente, mentre l'Inghilterra conquistava quote sempre maggiori del traffico atlantico. Tali due paesi, quindi, costituivano entrambi modelli vincenti per una Francia in crisi. Vi era tra loro una differenza: l'Olanda, poco estesa, privilegiava il commercio in tutte le sue forme ed anche l'agricoltura era in buona parte orientata ad esso, curando in particolare la produzione di lino per le tele, di coloranti per il panno, di orzo e luppolo per la birra, di canapa per le funi ecc.; l'Inghilterra, invece, dette grande impulso alla coltivazione dei cereali ed all'allevamento del bestiame, adott\u00f2 tecniche agricole moderne basate sulla rotazione delle colture e, grazie anche ad altre innovazioni (recinzioni, grandi aziende, lunghe affittanze, aratro in metallo tirato da cavalli), nel periodo 1700-1770 fu uno dei principali esportatori di grano.\nQuesnay si propose di convincere la Francia che tenere in vita il colbertismo equivaleva a seguire l'esempio dell'Olanda (un \"piccolo stato marittimo\") e che sarebbe stato invece opportuno adottare il modello inglese: modernizzazione dell'agricoltura, liberalizzazione dell'esportazione delle eccedenze agricole, importazione di manufatti.\n\"Tableau \u00e9conomique\".\nNel suo \"Tableau \u00e9conomique\" descrisse il meccanismo economico come una struttura dinamica di tipo circolare il cui motore principale \u00e8 rappresentato dall'attivit\u00e0 agricola. \u00c8 l'agricoltura, infatti, che produce quel surplus di ricchezza basilare per l'allargamento del sistema. Gli addetti all'agricoltura sono considerati da Quesnay gli unici lavoratori produttivi, mentre i mercanti e gli artigiani sono ritenuti una classe sterile, non di produttori, ma soltanto di distributori e trasformatori di ricchezza.\nIl Tableau \u00e9conomique \u00e8 un modello fisiocratico dove la societ\u00e0 \u00e8 divisa in tre classi:\nIl modello prevede un flusso di merci che viene prodotto e distribuito secondo uno schema basato sull'analogia con la circolazione sanguigna. Si tratta di un equilibrio economico stazionario, chiuso, in cui non c'\u00e8 la distinzione tra fattori produttivi e beni prodotti.\nLe Tableau \u00e9conomique si propone di mostrare come il prodotto sociale annuo circoli tra le classi che compongono la collettivit\u00e0, in modo tale da permettere la sua riproduzione nell'anno successivo.\nLa societ\u00e0 considerata da Quesnay riflette da vicino la societ\u00e0 francese nel periodo precedente la rivoluzione.\nConsideriamo ora un momento successivo al raccolto e vediamo quali scambi dovranno avere luogo all'interno della collettivit\u00e0. Quesnay suppone che il prodotto agricolo abbia un valore di 5 miliardi di franchi e quello della classe sterile un valore di 2 miliardi di franchi. Egli suppone inoltre, per ragioni puramente espositive, che il denaro esistente ammonti a 2 miliardi di franchi e si trovi, inizialmente, tutto in possesso della classe produttiva.\nTutti gli atti di circolazione di denaro e prodotti possono essere allora raggruppati nei sei seguenti:\nVediamo la situazione al termine degli scambi. \u00c8 chiaro che alla fine del processo di circolazione i due miliardi di denaro sono tornati agli A (uno per la via A \u2013 P \u2013 A, l'altro per la via A \u2013 P \u2013 S \u2013 A \u2013 S \u2013 A). Dei 5 miliardi di prodotti agricoli 2 sono rimasti agli agricoltori: essi rappresentano la reintegrazione delle \u201canticipazioni annuali\u201d (\"avances annuelles\"), ossia di quella parte di capitale (anticipato dalla classe produttrice) che consiste degli alimenti degli A per l'anno, nonch\u00e9 di semi, concimi, ecc., beni che dovevano esistere all'inizio dell'anno affinch\u00e9 la produzione degli A avvenisse.\nCon questi 2 miliardi di prodotti loro rimasti gli A saranno in grado di riprodurre 5 miliardi l'anno dopo. Gli A si trovano inoltre in possesso, dopo gli scambi, di un miliardo di prodotti di S.\nLa classe sterile, d'altro lato, \u00e8 in possesso di 2 miliardi di prodotti agricoli (alimenti e materie prime) che essa, nell'anno successivo, potr\u00e0 trasformare in 2 miliardi di manufatti cos\u00ec come aveva fatto l'anno precedente.\nI P infine sono in possesso di alimenti per un miliardo e di manufatti per un miliardo. Sono quindi soddisfatte le condizioni perch\u00e9 l'anno successivo la riproduzione avvenga su scala immutata e la societ\u00e0 possa continuare immutata la sua vita.\nPossiamo ora capire perch\u00e9 Quesnay chiami \u201cproduttiva\u201d la classe degli agricoltori e \u201csterile\u201d quella degli artigiani, domestici, ecc. La prima, con \u201canticipazioni annuali\u201d di due miliardi in prodotti agricoli \u00e8 in grado di riprodurre 5 miliardi di quei prodotti: di riprodurre cio\u00e8 le sue \u201canticipazioni\u201d con un sovrappi\u00f9, o \u201cprodotto netto\u201d (\"produit net\"), di tre miliardi (Quesnay sembra non considerare il miliardo di manufatti in mano degli A come essenziali alla riproduzione agricola). Gli artigiani, invece non riproducono che le loro \u201canticipazioni\u201d di 2 miliardi o, come Quesnay preferisce descrivere la cosa, essi non fanno altro che \u201ctrasformare\u201d in manufatti equivalenti, 2 miliardi di prodotti agricoli. Cos\u00ec, secondo Quesnay, il prodotto sociale consiste solo dei 5 miliardi di prodotto agricolo. Di questi 5 miliardi, 2 \u2013 il loro ammontare determinato dalle sussistenze degli A (il \u201cconsumo necessario\u201d di cui si \u00e8 detto nell'introduzione), oltre che della quantit\u00e0 di semi ecc. occorrenti per il nuovo ciclo produttivo \u2013 devono essere reimpiegati nella produzione: in caso diverso la classe degli A si ridurr\u00e0 di numero e l'intero prodotto sociale si ridurr\u00e0 in proporzione. Il rimanente, o sovrappi\u00f9, servir\u00e0, per un miliardo, al mantenimento di proprietari, Stato, Chiesa e, per i residui 2 miliardi, sar\u00e0 trasformato dalla classe sterile (mantenendo nel processo anche questa classe) per tornare per il miliardo rimasto ai P.\nSchema dell'analisi di Quesnay.\nI fisiocratici ritenevano che lo Stato dovesse astenersi il pi\u00f9 possibile dall'intervenire nell'economia e lasciare che essa fosse regolata dalle \u201cleggi di natura\u201d (di qui il nome di Fisiocrazia, poi attribuito alla scuola). Le politiche seguite allora dallo Stato, e in particolare le imposte gravanti sugli A, portavano, a loro avviso, a una diminuzione delle anticipazioni annuali degli A e impoverivano quindi, per la conseguente diminuzione del sovrappi\u00f9, tutte le classi sociali.\nCirca i contributi di Quesnay a tutto il pensiero economico posteriore \u00e8 importante ricordare:\nLa teoria opera su quattro quantit\u00e0 che esprimono l'entit\u00e0 di altrettanti aggregati di prodotti. Le prime tre sono:\nPer Quesnay costituiscono dei dati:\nNote le circostanze (1), (2), (3) sono note anche la quantit\u00e0 P, che dipende da (1) e (3); la quantit\u00e0 N, che dipende da (2) e (3); la quantit\u00e0 C che dipende da (1) e (3).\nLa quantit\u00e0 C + N, che esprime la parte del prodotto sociale che deve essere reimpiegata nel processo produttivo affinch\u00e9, l'anno successivo, esso possa ripetersi su scala immutata, \u00e8 perci\u00f2 nota.\n\u00c8 inoltre possibile determinare per differenza\nla quarta quantit\u00e0: il sovrappi\u00f9 S.\nL'innovazione di Quesnay risiede nel fatto che nella sua formulazione di un modello matematico, seppur semplice ed incompleto, ci sono le premesse per il concetto macroeconomico dell'equilibrio economico generale e per il modello input-output di Leontief. Molti ritengono che il fondatore dell'economia politica sia stato Smith (1776) mentre Marx dir\u00e0 che il vero fondatore \u00e8 Quesnay per aver introdotto il concetto di un processo economico circolare seppure stazionario e chiuso, per non aver fatto distinzione tra fattori e mezzi produttivi, tra fattori produttivi (\"input\") e beni prodotti (\"output\") (\u00e8 il concetto base della \"Produzione di merce a mezzo di merce\") e soprattutto per aver classificato e distinto le classi sociali, facendole coincidere con le classi economiche."}
{"id": "234577", "revid": "767487", "url": "https://it.wikipedia.org/wiki?curid=234577", "title": "Maestro dell'Altare di T\u0159ebo\u0148", "text": "Il Maestro dell'Altare di T\u0159ebo\u0148, detto anche Maestro dell'Altare di Wittingau (attivo a Praga intorno al 1380-90 circa) \u00e8 un anonimo pittore boemo, attivo alla corte praghese. Deve il suo nome alla pala d'altare destinata alla chiesa di Sant'Egidio nel convento degli Agostiniani di T\u0159ebo\u0148, cittadina che in tedesco diventa Wittingau di cui rimangono solo tre tavole: il \"Cristo sul monte degli Ulivi\", la \"Sepoltura di Cristo\" e la \"Resurrezione\", databili al 1380 circa e conservate alla N\u00e1rodn\u00ed galerie di Praga. \nL'artista sicuramente si form\u00f2 sui dipinti del castello di Karl\u0161tejn di Maestro Teodorico, su quelli della cattedrale praghese di San Guido e quelli del monastero di Emmaus; forse l'artista venne a contatto con la pittura francese e probabile sub\u00ec l'influsso della pittura nord-italiana. \nL'anonimo maestro fu colui che cre\u00f2 il cosiddetto \"stile fiorito\" o \"bello stile\", cio\u00e8 la variante boema del linguaggio gotico internazionale, inserendo le sue figure in spazi scalati in profondit\u00e0 e modellate dal chiaroscuro, espediente che appare per la prima volta nella pittura boema, il gusto per l'intensit\u00e0 espressionistica porta a volte a esiti grotteschi e di un patetismo spinto che saranno tipici della successiva pittura boema.\nPrecedentemente, prima del 1380, realizza l\"'Addolorata\" nella chiesa di C\u00edrkvice e, dopo il 1380, la \"Madonna\" di Roudnice, ora conservata a Praga.\nAssegnate alla bottega e realizzate dopo il 1380, sono l\"'Adorazione del Bambino\" del castello di Hlubok\u00e1; la \"Vergine dell'Aracoeli\" di Praga, una delle prime tavole con cornice decorata da pitture, elemento tipico della successiva pittura boema e la \"Crocifissione\" ora a Praga.\nAl suo ambito sono da riferirsi la \"Vergine tra san Bartolomeo e santa Margherita\" del castello di Hlubok\u00e1. "}
{"id": "234579", "revid": "2175", "url": "https://it.wikipedia.org/wiki?curid=234579", "title": "Maestro dell'Altare Wittingau", "text": ""}
{"id": "234580", "revid": "2175", "url": "https://it.wikipedia.org/wiki?curid=234580", "title": "Meister des Wittingauer Altars", "text": ""}
{"id": "234582", "revid": "2175", "url": "https://it.wikipedia.org/wiki?curid=234582", "title": "Maestro di Wittingau", "text": ""}
{"id": "234583", "revid": "287204", "url": "https://it.wikipedia.org/wiki?curid=234583", "title": "Antonio Savastano", "text": "Biografia.\nStudi\u00f2 canto al Conservatorio Santa Cecilia di Roma. Fu scoperto dal cantante di musica leggera Teddy Reno che decise di investire su di lui finanziandone gli studi. Il 2 gennaio 1976 debutt\u00f2 nel ruolo di Malcolm in Macbeth (opera) diretto dal maestro Claudio Abbado con la regia di Strehler, Piero Cappuccilli e Shirley Verrett al Teatro alla Scala di Milano seguito in febbraio con il \"Rigoletto\" di Verdi diretto da Carlo Franci con Mario Sereni al Teatro La Fenice di Venezia, nel ruolo del duca di Mantova. \nSempre nello stesso anno \u00e8 il Capitano dei balestrieri in Simon Boccanegra diretto da Abbado con Cappuccilli, Ruggero Raimondi, Veriano Luchetti e Raina Kabaivanska nella trasferta scaligera al Kennedy Center di Washington ed alla Scala Un cantante ne Il cavaliere della rosa diretto da Carlos Kleiber con Evelyn Lear, Karl Ridderbusch, Brigitte Fassbaender e Lucia Popp, la Sinfonia n. 9 (Beethoven) diretto da Thomas Schippers con Margherita Rinaldi, Lucia Valentini Terrani e Paul Plishka, la Petite messe solennelle diretto da Romano Gandolfi con la Rinaldi, la Valentini Terrani e Siegmund Nimsgern ed all'Auditorium Rai di Torino trasmesso dalla radio Fernando in Bianca e Fernando.\nAlla Scala ritorn\u00f2 sia in ruoli di comprimario (come l'Araldo reale nel \"Don Carlo\" il 7 dicembre 1977 nella serata d'inaugurazione della stagione diretto da Abbado con Nicolai Ghiaurov, Evgenij Nesterenko, Cappuccilli, Jos\u00e9 Carreras, Mirella Freni ed Elena Obrazcova, il giudice in Un ballo in maschera diretto da Abbado con Luciano Pavarotti, la Verrett e la Obrazcova, Arminio nella prima di I masnadieri (Verdi) diretto da Riccardo Chailly con Nesterenko, Ottavio Garaventa, Matteo Manuguerra ed Adriana Maliponte nel 1978, Barbarigo nella prima di I due Foscari diretto da Chailly con Cappuccilli, Giuliano Ciannella e Katia Ricciarelli nel 1979 ed Hylas nella prima di Les Troyens diretto da Georges Pr\u00eatre con Robert Lloyd nel 1982) sia in ruoli di primo piano (come Geminio nella prima di \"Tito Manlio\" di Antonio Vivaldi nel 1979 alla Piccola Scala, Gric'ko in La fiera di Soro\u010dincy (opera) diretto da Chailly nel 1981 e Percy nella famosa, problematica \"Anna Bolena (opera)\" nella prima con la Caball\u00e9, Plishka e la Obrazcova diretto da Giuseppe Patan\u00e8 nel 1982, poi con Cecilia Gasdia) ed in concerto come \"Lazarus\" e la \"Messa n. 6\" D.950 di Franz Schubert nel 1978, la Messa di requiem (Verdi) diretto da Abbado con la Verrett, la Valentini Terrani e Ghiaurov nella trasferta scaligera a Sofia e diretto da Abbado con la Verrett, la Obrazcova e Nikola Gjuzelev in Atene nel 1981 ed il Requiem (Dvo\u0159\u00e1k) diretto da Yuri Ahronovich con Gjuzelev nel 1982.\nNel 1979 canta la \"Petite messe solennelle\" diretto da Gandolfi al Teatro Regio di Parma e nel 1980 il giovane zingaro in Aleko diretto da Ahronovich con Ferruccio Furlanetto al Teatro Regio di Torino.\nAll'Op\u00e9ra National de Paris debutta nel 1983 come Rodolfo ne La boh\u00e8me diretto da Alain Lombard con Leona Mitchell e nel 1985 Luca ne \"La vera storia\" di Luciano Berio diretto da Sylvain Cambreling con Milva.\nSempre nel 1985 \u00e8 Leicester in Elisabetta, regina d'Inghilterra con Lella Cuberli, Daniela Dess\u00ec e Rockwell Blake al Regio di Torino.\nNel 1984, \u00e8 stato il primo lirico che ha cantato in concerto a San Pietro per Papa Giovanni Paolo II. \nNel settembre del 1991 ha organizzato \"estate musicale Sutrina\" un festival di musica e commedia del comune di Sutri.\nVenne diretto dalle pi\u00f9 grandi bacchette come Abbado e Muti e si esib\u00ec in tutto il mondo.\nDei suoi numerosissimi concerti vanno ricordati senza dubbio il Requiem di Verdi diretto da Muti; Les B\u00e9atitudes di Franck diretto da Pr\u00e8tre; Stabat Mater di Rossini diretto da Loehrer e Griselda di Vivaldi con i Virtuosi di Roma diretto da Fasano. La sua ultima apparizione sulle scene fu nella stagione lirica 85/86 con l'Elisabetta Regina d'Inghilterra di Rossini.\nNegli ultimi anni della sua vita insegn\u00f2 Canto (musica) al conservatorio di Salerno e a Raito dove dava lezioni di canto lirico. \nIl 17 dicembre 1991 mor\u00ec per infarto a Raito di Vietri sul Mare.\nEsiste tuttora a Roma, in via Padre Semeria, una scuola di canto in suo onore diretta dal fratello Romualdo, baritono: la scuola si chiama \"A.R.T. Musica\": A come Antonio, R come Romualdo, T come Teresa (la madre, che comprese il grande talento del figlio e lo incoraggi\u00f2 a tentare la carriera di tenore lirico).\nLa scuola \u00e8 aperta a tutte le persone che amano il canto lirico e vogliono imparare quest'arte. La scuola per fare ci\u00f2 si avvale della tecnica di respirazione inventata e perfezionata nel tempo dal maestro Antonio Savastano e tramandata al fratello negli ultimi anni della sua vita.\nCollegamenti esterni.\n "}
{"id": "234584", "revid": "108777409", "url": "https://it.wikipedia.org/wiki?curid=234584", "title": "Consistenza (statistica)", "text": "In statistica, la consistenza \u00e8 una propriet\u00e0 di desiderabilit\u00e0 degli stimatori. \nIn sostanza uno stimatore \u00e8 consistente se, all'aumentare dell'informazione, ossia della numerosit\u00e0 del campione, la sua distribuzione di probabilit\u00e0 si concentra in corrispondenza del valore del parametro da stimare.\nDefinizione.\nSe formula_1 \u00e8 un campione, e formula_2 la sua dimensione.\nCondizione sufficiente.\nNella pratica non sempre \u00e8 facile dimostrare la consistenza di uno stimatore sulla base della definizione presentata sopra. \u00c8 spesso pi\u00f9 semplice ricorrere al seguente risultato.\nEsempi.\nSe formula_12 \u00e8 un campione indipendente e identicamente distribuito e se formula_13 \u00e8 la media comune delle X (formula_14), allora la media campionaria formula_15 \u00e8 uno stimatore consistente in senso forte in virt\u00f9 della legge forte dei grandi numeri.\nSe formula_12 \u00e8 un campione dove le formula_17 hanno media comune formula_13, varianza comune finita e sono incorrelati, allora la media campionaria formula_15 \u00e8 uno stimatore consistente in senso debole in virt\u00f9 della legge debole dei grandi numeri."}
{"id": "234587", "revid": "123827923", "url": "https://it.wikipedia.org/wiki?curid=234587", "title": "Bandy", "text": "Il bandy \u00e8 uno sport di squadra tradizionalmente giocato nell'Europa del nord: Russia, Svezia, Norvegia e in Finlandia, con alcune somiglianze con l'hockey su ghiaccio.\nSport dimostrativo ai VI Giochi olimpici invernali nel 1952 a Oslo, viene giocato da due squadre di undici atleti su un terreno ghiacciato delle dimensioni di un campo di calcio. Scopo del gioco \u00e8 segnare un punto, lanciando una piccola palla di materiale duro, per mezzo della speciale mazza, nella porta avversaria. A differenza dell'hockey su ghiaccio il portiere gioca senza mazza e blocca con le mani.\nDescrizione.\nRegolamento.\nIl regolamento ufficiale \u00e8 composto da diciotto regole, che vengono applicate in tutte le categorie del gioco anche se con alcune modifiche nei campionati giovanili, seniores e femminili. Il Regolamento Ufficiale \u00e8 disponibile sul sito della Federazione Internazionale.\nSquadre ed equipaggiamento.\nOgni squadra \u00e8 composta da undici giocatori (escluse le 4 riserve in panchina), di cui uno \u00e8 il portiere. Una squadra con meno di otto giocatori non pu\u00f2 iniziare la partita. \nI portieri sono gli unici giocatori autorizzati a toccare la palla con le mani e con le braccia, ma solo all'interno della loro area di rigore. \nI giocatori sono tenuti ad indossare un casco e una protezione per la bocca (per l'intera faccia nel caso del portiere) e ad usare un paio di pattini. Le squadre devono far s\u00ec che la loro divisa sia diversa da quella degli avversari e degli ufficiali di gara. Inoltre i pattini e i bastoni (o mazze) devono essere di un colore differente da quello della palla. \nOltre alle protezioni per la faccia e la bocca, possono essere usate protezioni per le ginocchia e la gola.\nOgni squadra dispone di un numero illimitato di sostituzioni, che saranno \"volanti\" ossia senza che il gioco si fermi. Una riserva che entri nel terreno di gioco prima che ne sia uscito il giocatore sostituito viene punita con un'espulsione temporanea di 5 minuti.\nUfficiali di gara.\nLe gare di bandy sono dirette da un arbitro, le cui decisioni sono inappellabili. L'arbitro pu\u00f2 essere assistito da uno o due assistenti.\nDurata della gara.\nUna partita si compone di due tempi di gioco da 45 minuti ciascuno; il cronometro di gara non viene mai arrestato.\nVi \u00e8 un intervallo fra un tempo e l'altro di 15 minuti. L'arbitro \u00e8 il cronometrista ufficiale della partita, e pu\u00f2 recuperare il tempo perduto per sostituzioni, infortuni di giocatori e altre interruzioni che richiedono attenzione. Questo tempo aggiunto viene comunemente denominato \"tempo di recupero\" o semplicemente \"recupero\".\nIn caso di parit\u00e0, si proceder\u00e0 con due tempi supplementari di 15 minuti ciascuno, in caso di parit\u00e0 dopo questi si giocheranno altri due tempi supplementari, in caso di parit\u00e0 si andr\u00e0 al golden goal, ovvero la prima squadra che segna si aggiudica la vittoria.\nCampionati del Mondo.\nCampionati del Mondo Maschili.\nURSS: 14 titoli.\nSvezia: 12 titoli.\nRussia: 12 titoli.\nFinlandia: 1 titolo.\nCampionati del Mondo femminili.\nSvezia: 9 titoli\nRussia: 1 titolo"}
{"id": "234589", "revid": "1610933", "url": "https://it.wikipedia.org/wiki?curid=234589", "title": "Alzavola", "text": ""}
{"id": "234591", "revid": "1516566", "url": "https://it.wikipedia.org/wiki?curid=234591", "title": "Nartece", "text": "Il nart\u00e8ce (o ardica) \u00e8 una struttura tipica delle basiliche bizantine e paleocristiane dei primi 6-7 secoli del Cristianesimo.\n\u00c8 uno spazio posto fra le navate e la facciata principale della chiesa, e ha la funzione di un corto atrio, largo quanto la chiesa stessa.\nFunzioni.\nIl termine deriva dal greco \u03bd\u03ac\u03c1\u03b8\u03b7\u03be (\"n\u00e1rth\u0113x\"), \"bastone, flagello\" (latino: \"narthex\"), simbolo di pentimento e punizione. Anticamente il nartece aveva infatti la funzione di ospitare catecumeni e soprattutto pubblici penitenti.\nCon il termine della cristianizzazione e il venire a meno delle masse di catecumeni adulti, a partire dal VII secolo tale elemento architettonico divenne meno frequente presso le basiliche del cristianesimo occidentale, talvolta presente nello stile romanico (secoli X e XI) e gotico (secoli XII e XIII) ad uso dei penitenti. Presso la Chiesa ortodossa mantenne delle funzioni liturgiche, come per l'ora media dell'horologion durante la Settimana Santa, per la Veglia pasquale o, per quanto riguarda la sola Chiesa ortodossa russa, i funerali.\nCaratteristiche.\nSe la struttura \u00e8 costituita da un porticato esterno alla chiesa, ha il nome specifico di esonartece (talvolta indicato col termine classico pronao), a Ravenna \"\u00e0rdica\". Se la struttura \u00e8 interna alla chiesa, si dice endonartece (talvolta indicato come vestibolo). Pi\u00f9 raramente potevano essere presenti entrambi come nella chiesa di San Salvatore in Chora a \nIstanbul.\nL'esonartece poteva essere il residuo formale di un quadriportico preesistente poi demolito, come nel caso della chiesa della Theotokos Pammacaristos a Istanbul, oppure precedere il quadriportico, come nella basilica di San Lorenzo fuori le mura a Roma.\nIn particolare nello stile gotico, il nartece \u00e8 ben visibile anche dall'esterno dell'edificio, poich\u00e9 costituito da una torre centrale pi\u00f9 grande e due laterali di dimensioni minori, o viceversa. Nelle costruzioni monastiche poteva essere detto galilea."}
{"id": "234594", "revid": "648716", "url": "https://it.wikipedia.org/wiki?curid=234594", "title": "Platinoide", "text": "Il platinoide \u00e8 una lega costituita da tungsteno (1%), nichel (14%), zinco (24%) e rame (61%), \u00e8 oggi usata per vasellame e posateria, ma in passato fu usata per i resistori."}
{"id": "234598", "revid": "92920", "url": "https://it.wikipedia.org/wiki?curid=234598", "title": "Affettivit\u00e0", "text": "L'affettivit\u00e0 \u00e8 un aspetto delle funzioni psichiche, che definisce lo spettro di sentimenti ed emozioni negative (frustrazione, rabbia, tristezza, solitudine ecc.) e positive (gioia, soddisfazione, serenit\u00e0, contentezza, ecc..) dell'uomo in risposta all'ambiente in cui vive e alle relazioni sociali di cui si circonda, in particolare di quelle familiari e amicali, caratterizzate da un'intimit\u00e0 e un legame pi\u00f9 intensi.\nDescrizione.\nGli affetti si distinguono dalle passioni perch\u00e9 risultano privi di un carattere dominante ed esclusivistico, mentre rispetto alle emozioni sono mancanti del riferimento a situazioni, fatti e cose.\nMolte azioni dell'uomo, erroneamente attribuite alla sfera della razionalit\u00e0, invece contengono una determinante affettiva. Ogni cosa, evento e oggetto possiede una sua coloritura affettiva che si manifesta nel singolo soggetto attraverso stati d'animo variegati e raggruppabili, schematicamente, all'interno di due poli opposti come, ad esempio, amore-odio, gioia-tristezza. In relazione ai loro caratteri specifici, come ad esempio l'intensit\u00e0 e la durata, gli stati d'animo possono essere catalogati come emozioni e sentimenti.\nGli affetti provati e manifestati comprendono un insieme di atteggiamenti quali la tenerezza, l'attaccamento, la devozione, la gratitudine, la bont\u00e0, ecc.; l'insieme di questi atti pu\u00f2 essere inserito in un contesto relazionale in cui una persona si \u00abprende cura di\u00bb qualcun altro.\nIn filosofia.\nPer quanto concerne l'ambito della filosofia, Aristotele defin\u00ec affettive le qualit\u00e0 sensibili, in quanto ciascuna di esse sviluppa una affezione dei sensi (Cat.,9b,6). Nell'opera \"De Anima\" ricord\u00f2 che tra gli scopi della sua indagine vi erano sicuramente le affettivit\u00e0 (o in senso pi\u00f9 generale e completo le affezioni), innanzitutto perch\u00e9 gli sembravano proprie dell'anima, e in secondo luogo perch\u00e9 era necessario elencare quelle in comune con gli animali.\nIn seguito gli Stoici valutarono negativamente l'affettivit\u00e0 (e le affezioni), poich\u00e9 irrazionali e minaccianti l'aspetto razionale dell'anima. \nS. Agostino e successivamente gli Scolastici ripresero l'opinione aristotelica sulla neutralit\u00e0 degli affetti e quindi, da un punto di vista morale, le giudicarono buone o cattive a seconda della incidenza moderatrice della ragione su di esse.\nBaruch Spinoza affermer\u00e0 (Et.,V,3) riguardo alla affettivit\u00e0 (affezione) che non appena ci formiamo di essa una idea chiara e distinta, l'affettivit\u00e0 cessa di essere tale; inoltre sosterr\u00e0 (Et.,V,17) che Dio essendo privo di idee confuse, \u00e8 esente da affettivit\u00e0 (affezione).\nImmanuel Kant distinse fra gli elementi sensibili e quelli del potere conoscitivo intellettuale e nell'opera \"Critica della ragion pura\" sosterr\u00e0: \u00ab \"Tutte le intuizioni, in quanto sensibili, riposano sull'affettivit\u00e0; i concetti, invece, su funzioni\" \u00bb .\nIn psicologia.\nLa parola \"affettivit\u00e0\" \u00e8 utilizzata nell'ambito psicologico per indicare l'insieme dei sentimenti e delle emozioni di un individuo oltre al carattere assunto da un particolare stato psichico.\nIl percorso di strutturazione degli affetti va dalla nascita fino alla maturit\u00e0. Inizialmente sono orientati verso le figure pi\u00f9 significative per l'esistenza nel suo stadio pi\u00f9 elementare, come la madre e, in misura pi\u00f9 ridotta, il padre. Evolvendosi, il bambino \u00e8 in grado di orientare la sua affettivit\u00e0 verso altre figure familiari e successivamente verso figure esterne, su cui esercita con crescente autonomia i propri sentimenti.\nUn corretto e completo sviluppo dell'affettivit\u00e0 nonch\u00e9 l'elaborazione di eventuali traumi o carenze affettive che ne abbiano ostacolato il processo, sono fondamentali per la maturazione dell'individuo, in particolare in relazione allo sviluppo dell'autostima e della sessualit\u00e0 nell'et\u00e0 adolescenziale e adulta.\nNeuroscienze affettive.\nJaak Panksepp, neuroscienziato statunitense, ha indagato le basi neuronali delle emozioni e dell'affettivit\u00e0, dimostrando come alla base di qualsiasi forma di attivit\u00e0 psichica vi sia un nucleo ancestrale di coscienza emozionale chiamata \"protocoscienza affettiva\" attivata dalle aree cerebrali profonde del cosiddetto \"cervello rettiliano\"."}
{"id": "234601", "revid": "123713932", "url": "https://it.wikipedia.org/wiki?curid=234601", "title": "Tony Kakko", "text": "Biografia.\nDopo aver studiato tastiera per due anni ed aver cantato molte volte in occasioni informali a festival locali, decide di creare una band nel 1996 (allora chiamata \"Tricky Beans\"), nella quale assume il ruolo di cantante e tastierista.\nDopo aver cambiato il nome della band in Sonata Arctica poco prima dell'uscita del primo album \"Ecliptica\", lascia il posto alle tastiere a Mikko H\u00e4rkin, (successivamente sostituito con Henrik Klingenberg), per concentrarsi sulla voce.\nScrive quasi tutte le canzoni e tutti i testi all'interno del gruppo.\nDa quanto dichiarato in un'intervista del 2012, Tony \u00e8 sposato dal 1997 e ha un figlio/a.\nStile.\nTra le influenze musicali si notano soprattutto i Queen, gli Scorpions, gli Stratovarius, Frank Zappa, i Nightwish ed Enya."}
{"id": "234602", "revid": "1610933", "url": "https://it.wikipedia.org/wiki?curid=234602", "title": "Falco africano a coda lunga", "text": ""}
{"id": "234603", "revid": "1543377", "url": "https://it.wikipedia.org/wiki?curid=234603", "title": "L'onore dei Vor", "text": "L'onore dei Vor (nell'originale inglese \"Shards of honor\" - t.l. \"Schegge d'onore\") \u00e8 un romanzo di fantascienza della scrittrice statunitense Lois McMaster Bujold. Pubblicato nel 1986, \u00e8 il secondo romanzo del \"ciclo dei Vor\".\nTrama.\nLa capitana della sorveglianza astronomica betana Cordelia Naismith sta esplorando un nuovo, promettente pianeta per la colonizzazione, quando la sua spedizione viene attaccata e lei stessa viene fatta prigioniera da un barrayarano, Aral Vorkosigan. Dapprima terrorizzata dalla brutta reputazione dei suoi nemici, riesce poi a instaurare un rapporto di rispetto e collaborazione col suo catturatore, fino ad aiutarlo nel riconquistare la sua astronave in mano a degli ammutinati. Nella confusione del momento riesce, come suo dovere, a fuggire e tornare su Colonia Beta e ad informare le autorit\u00e0 del fatto che i barrayarani hanno costruito una grossa base militare sul pianeta. Nel frattempo i barrayarani, vistisi scoperti, affrettano i preparativi e iniziano l'invasione del pianeta Escobar.\nLa capitana Naismith entra a far parte del corpo di spedizione betano, incaricata di forzare il blocco nemico e di consegnare agli assediati le innovative armi di cui la tecnologicamente avanzata Beta \u00e8 uno dei principali produttori. Riesce nel suo compito, ma viene catturata dai barrayarani e finisce nelle grinfie del sadico ammiraglio Vorrutyer, rischiando di venir violentata dallo stesso, ma viene salvata dal sergente Bothari, un militare barrayarano affetto da turbe mentali conosciuto all'epoca della precedente cattura. Questi uccide l'ammiraglio Vorrutyer e la libera prima di cadere in uno stato di catatonia. Fortunatamente a questo punto entra in scena Vorkosigan che nasconde sia Cordelia che Bothari nella propria cabina.\nNel frattempo l'invasione continua, ma al momento dello sbarco le sorti del conflitto si invertono grazie alle nuove armi Betane. Vorkosigan si trova cos\u00ec a capo della flotta barrayarana in fuga e riesce a sganciarsi dai nemici e portarla in salvo. Dallo svolgersi degli avvenimenti Cordelia riesce a capire che la sconfitta barrayarana era stata organizzata in realt\u00e0 dallo stesso imperatore Ezar Vorbarra, come un'elaborata forma di assassinio dell'indegno erede, il principe Serg comandante e ispiratore della spedizione. Cordelia viene internata in un campo di prigionia, mentre Aral viene risucchiato dall'impegno di gestire la sconfitta e gli sconvolgimenti in patria da essa provocati. Cordelia viene, suo malgrado, elevata dalle compagne di prigionia al ruolo dell'eroe che ha spazzato il vertice della flotta barrayarana. Il tentativo di conciliare la realt\u00e0, che deve rimanere segreta per evitare la guerra civile su Barrayar, con le aspettative dei propri compatrioti porta dapprima Cordelia sull'orlo dell'esaurimento nervoso e poi la costringe a fuggire e a raggiungere Aral, di cui si \u00e8 innamorata, su Barrayar.\nVorkosigan si \u00e8 dimesso dal suo incarico nell'esercito, disgustato dalla parte che \u00e8 stato costretto a sostenere nel complotto imperiale. Cordelia lo raggiunge nella sua residenza di campagna dove, depresso, passa le giornate ad ubriacarsi e, con la sua presenza, lo aiuta a guarire. I due decidono di sposarsi sognando un tranquillo futuro, ma Aral viene convocato dall'imperatore morente, che lo incarica di assumere il ruolo di reggente fino alla maggiore et\u00e0 del figlio di Serg, Gregor. \nLa storia prosegue senza soluzione di continuit\u00e0 nel successivo romanzo \"Barrayar\".\nCitazioni.\nCordelia per spiegare a sua madre, incredula sull'amore della figlia per un nemico, i propri sentimenti per Aral Vorkosigan."}
{"id": "234604", "revid": "767487", "url": "https://it.wikipedia.org/wiki?curid=234604", "title": "All'ingi\u00f9", "text": ""}
{"id": "234605", "revid": "126257", "url": "https://it.wikipedia.org/wiki?curid=234605", "title": "Ingollato", "text": ""}
{"id": "234607", "revid": "599013", "url": "https://it.wikipedia.org/wiki?curid=234607", "title": "Annemarie Moser-Pr\u00f6ll", "text": "In seguito al matrimonio, nel 1974 assunse anche il cognome del coniuge e gareggi\u00f2 come Annemarie Moser-Pr\u00f6ll.\nDa molti considerata una delle pi\u00f9 grandi sciatrici di tutti i tempi, \u00e8 stata l'atleta di punta della nazionale austriaca negli anni 1970 e portabandiera dell'Austria durante la cerimonia di apertura dei XIII Giochi olimpici invernali di . Nel suo palmar\u00e8s figurano tra l'altro il titolo olimpico nella discesa libera a , quattro titoli iridati (nella combinata a Sapporo 1972, nella discesa libera a Sankt Moritz 1974, nella discesa libera e nella combinata a Garmisch-Partenkirchen 1978), sei Coppe del Mondo generali e dieci di specialit\u00e0; ha ottenuto 114 podi e 62 vittorie in Coppa del Mondo, in tutte le specialit\u00e0 allora previste per lo sci alpino.\n\u00c8 sorella di Cornelia, a sua volta sciatrice alpina di alto livello.\nBiografia.\nCarriera sciistica.\nStagioni 1969-1971.\nNata a Kleinarl nel Salisburghese in una famiglia contadina, la Moser-Pr\u00f6ll fu avviata allo sci dal parroco del paese e ottenne il suo primo risultato internazionale di rilievo nemmeno sedicenne il 25 gennaio 1969 quando, dopo essere partita con il pettorale n. 83, sal\u00ec sul secondo gradino del podio della discesa libera di Coppa del Mondo disputata sul tracciato di Saint-Gervais-les-Bains, alle spalle della francese Isabelle Mir. Un anno dopo, il 17 gennaio 1970, conquist\u00f2 il suo primo successo nel circuito, nello slalom gigante di Maribor, e nello stesso anno esord\u00ec ai Campionati mondiali: nella rassegna iridata della Val Gardena si aggiudic\u00f2 la medaglia di bronzo nella discesa libera e si classific\u00f2 6\u00aa nella combinata.\nIl 1970-1971 fu l'anno della sua prima Coppa del Mondo assoluta, vinta \u2013 anche grazie a dodici podi, con sette successi - con 33 punti di margine sulla francese Mich\u00e8le Jacot; vinse anche le Coppe di specialit\u00e0 della discesa libera (superando la connazionale Wiltrud Drexel di 10 punti) e dello slalom gigante (con 5 punti in pi\u00f9 della Jacot).\nStagioni 1972-1973.\nAgli XI Giochi olimpici invernali di , suo debutto olimpico, ottenne due medaglie d'argento, nella discesa libera e nello slalom gigante, valide anche ai fini dei Mondiali 1972, in entrambi i casi dietro alla diciottenne svizzera Marie-Th\u00e9r\u00e8se Nadig, sua grande rivale. Nella stessa occasione si classific\u00f2 5\u00aa nello slalom speciale e vinse la medaglia d'oro nella combinata, valida solo per i Mondiali 1972. Quell'anno in Coppa del Mondo, dopo esser salita sul podio quattordici volte (otto le vittorie), conquist\u00f2 la seconda coppa di cristallo generale (con 82 punti in pi\u00f9 della francese Fran\u00e7oise Macchi) e quelle di specialit\u00e0 di discesa libera (con 49 punti di margine sulla Drexel) e di slalom gigante (battendo la compagna di squadra Monika Kaserer per 39 punti).\nAnche nel 1972-1973 la Moser-Pr\u00f6ll vinse sia la Coppa del Mondo generale (con 74 punti in pi\u00f9 della Kaserer), sia quella di discesa libera (con 39 punti di margine sulla Drexel), mentre in quella di slalom gigante fu 2\u00aa, battuta dalla Kaserer di 16 punti; i suoi podi stagionali furono dodici, con undici vittorie.\nStagioni 1974-1975.\nNel 1974 ai Mondiali di Sankt Moritz si aggiudic\u00f2 la medaglia d'oro iridata nella discesa libera e si classific\u00f2 4\u00aa nello slalom gigante; in Coppa del Mondo quell'anno colse otto podi (quattro le vittorie) e vinse le sue quarte coppe di cristallo generale (con 115 punti in pi\u00f9 della Kaserer) e di discesa libera (con 48 punti in pi\u00f9 della Nadig).\nNella stagione 1974-1975 la sciatrice salisburghese conquist\u00f2 per il quinto anno di fila la Coppa del Mondo generale, grazie anche a sedici podi con dieci vittorie; in classifica chiuse con 106 punti in pi\u00f9 della liechtensteinese Hanni Wenzel. Alla coppa di cristallo generale accompagn\u00f2 anche quelle di discesa libera (con un vantaggio di 4 punti sulla svizzera Bernadette Zurbriggen) e di slalom gigante (con 44 punti in pi\u00f9 della francese Fabienne Serrat). Fu la terza e ultima volta in carriera in cui riusc\u00ec ad aggiudicarsi contemporaneamente i tre trofei e a fine stagione annunci\u00f2 il ritiro, appena ventiduenne; apr\u00ec un locale nel suo paese natale e rinunci\u00f2 anche all'appuntamento olimpico sulle nevi di casa, .\nStagioni 1977-1978.\nTornata alle gare nel dicembre del 1976, ricominci\u00f2 subito a collezionare podi e successi; alla fine della stagione 1976-1977 risult\u00f2 2\u00aa sia nella classifica generale di Coppa del Mondo, superata dalla svizzera Lise-Marie Morerod di 73 punti, sia in quella di discesa libera, battuta dall'austriaca Brigitte Totschnig per 5 punti; i suoi podi stagionali furono undici, con quattro vittorie.\nL'anno seguente fu invece caratterizzato dai Mondiali di Garmisch-Partenkirchen, durante i quali la fuoriclasse austriaca rimpingu\u00f2 il palmar\u00e8s con due ori iridati (nella discesa libera e nella combinata) e una medaglia di bronzo (nello slalom gigante). Quell'anno in Coppa del Mondo si aggiudic\u00f2 il suo sesto trofeo di discesa libera, con 34 punti di margine sulla statunitense Cindy Nelson, e in classifica generale dopo esser salita sul podio nove volte (sei le vittorie) chiuse al 2\u00ba posto dietro alla Wenzel, che la sopravanz\u00f2 di 7 punti.\nStagioni 1979-1980.\nLa stagione 1978-1979 fu contraddistinta dalla vittoria dell'ultima Coppa del Mondo generale (con 3 punti in pi\u00f9 della Wenzel e quindici podi, tra i quali otto vittorie) e dalla settima Coppa di specialit\u00e0 di discesa libera, vinta con un margine di 35 punti sulla Zurbriggen. Fu inoltre 2\u00aa nella classifica di slalom speciale, nella quale la Moser-Pr\u00f6ll fu superata dalla compagna di squadra Regina Sackl di 18 punti.\nNel 1980, dopo aver ottenuto l'ultima vittoria (il 16 gennaio ad Arosa in combinata) e l'ultimo podio (il 17 febbraio a Lake Placid in discesa libera, 2\u00aa) in Coppa del Mondo, ai XIII Giochi olimpici invernali di dopo esser stata portabandiera dell'Austria durante la cerimonia di apertura vinse l'unico trofeo che ancora le mancava, la medaglia d'oro olimpica, nella discesa libera; la medaglia le valse anche il titolo iridato. Si classific\u00f2 inoltre 6\u00aa nello slalom gigante, mentre non complet\u00f2 lo slalom speciale. Chiuse quella sua ultima stagione di Coppa del Mondo con dodici podi (tre vittorie) e al 2\u00ba posto sia nella classifica generale (con 52 punti di distacco dalla Wenzel), sia in quella di discesa libera (superata dalla Nadig di 25 punti); l'ultimo piazzamento della carriera agonistica della Moser-Pr\u00f6ll fu il 6\u00ba posto ottenuto nello slalom gigante di Coppa del Mondo disputato il 12 marzo 1980 a Saalbach.\nBilancio della carriera.\nCon sei titoli conquistati dal 1971 al 1975 e nel 1979, \u00e8 stata l'atleta che ha vinto pi\u00f9 volte la classifica generale della Coppa del Mondo di sci alpino fino al 2017-2018, quando il suo connazionale Marcel Hirscher si \u00e8 aggiudicato il suo settimo trofeo; la Moser-Pr\u00f6ll resta tuttavia la detentrice del primato femminile. La sua specialit\u00e0 prediletta era la discesa libera, in cui ha ottenuto trentasei vittorie di Coppa e sette trofei di specialit\u00e0. Stabil\u00ec anche il record di dodici vittorie di fila in quella specialit\u00e0; soltanto Franz Klammer, in campo maschile, riusc\u00ec con nove successi consecutivi ad avvicinarsi a tale risultato.\nAnnemarie Moser-Pr\u00f6ll concluse l'attivit\u00e0 agonistica avendo ottenuto 113 podi complessivi e diciassette titoli nazionali austriaci in tutte le specialit\u00e0 previste all'epoca (discesa libera, slalom gigante, slalom speciale e combinata); il suo primato di vittorie in Coppa del Mondo, 62, sarebbe stato superato soltanto il 19 gennaio 2015 dalla statunitense Lindsey Vonn.\nAltre attivit\u00e0.\nConclusa l'esperienza agonistica, si dedic\u00f2 alla ristorazione nel locale aperto nella natia Kleinarl, il \"Caf\u00e9 Olympia\".\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nGS = slalom gigante\nSL = slalom speciale\nKB = combinata"}
{"id": "234609", "revid": "2091899", "url": "https://it.wikipedia.org/wiki?curid=234609", "title": "Woyzeck", "text": "Woyzeck \u00e8 un lavoro teatrale dello scrittore tedesco Georg B\u00fcchner, scritto tra il 1836 ed il 1837 e rimasto incompiuto a causa della morte dell'autore.\nApparso la prima volta nel 1913 a Monaco, 76 anni dopo la morte di B\u00fcchner, \u00e8 stato variamente completato ad opera di diversi scrittori e tradotto in molte lingue.\nTra i numerosi adattamenti spiccano l'opera \"Wozzeck\" di Alban Berg, il film omonimo di Werner Herzog e il musical di Robert Wilson e Tom Waits.\nStesura.\nUn frammento.\nIl lavoro su \"Woyzeck\" inizi\u00f2 nel corso del 1836, dopo la fuga dalla patria ed il nuovo soggiorno a Strasburgo. Il frammento \u00e8 composto da una raccolta di manoscritti, conservati oggi nell'archivio Goethe-Schiller di Weimar. Un fac-simile \u00e8 stato pubblicato nel 1981 da Gerhard Schmid. La raccolta consiste di cinque fogli, sui quali erano state abbozzate anche due scene del pezzo.\nI manoscritti.\nIl frammento consta di una raccolta di manoscritti, che oggi sono conservati nell'Archivio Goethe-Schiller a Weimar. Una copia dei manoscritti fu pubblicata nel 1981 da Gerhard Schmid. Sono consultabili on-line nella pagina del Dipartimento di Germanistica dell'Universit\u00e0 del Saarland.\nLa raccolta consiste in cinque fogli redatti nel cosiddetto \"Formato Cancelleria\", a loro volta piegati a met\u00e0 nel formato In folio. Su di essi B\u00fcchner ha scritto due bozze di scene dell'opera. Anche un foglio singolo in formato in quarto fa parte degli scritti rimasti, su cui si trovano due scene singole. Infine esistono sei fogli in formato In folio, piegati in sei doppi fogli in quarto. Anche in questo caso si tratta chiaramente non di una stesura definitiva, ma di un abbozzo dell'opera. Questo manoscritto \u00e8 la revisione pi\u00f9 avanzata, su cui si basano le versioni attuali, sia per la stampa che per il teatro.\nLo sfondo storico.\nAlla base del dramma sta un caso di omicidio, commesso dal barbiere di Lipsia Johann Christian Woyzeck. Questi, il 21 giugno 1821 uccise la vedova quarantaseienne Christiane Woost.\nDopo due perizie del professore di medicina Johann Christian August Clarus sulla facolt\u00e0 di intendere e di volere di Woyzeck, questi venne condannato a morte ed impiccato il 27 agosto 1824 nella piazza del mercato di Lipsia.\nLe perizie sulla facolt\u00e0 di intendere volere di Woyzeck, compiute da Clarus, apparvero su un giornale di medicina al quale il padre di B\u00fcchner, essendo medico, era abbonato. Inoltre, due simili casi erano stati documentati: un certo Daniel Schmolling, il 23 settembre 1817 assassin\u00f2 la sua amata Henriette Lehne a Berlino, e Johann Die\u00df il 15 agosto 1830 soffoc\u00f2 Elisabeth Reuter nelle vicinanze di Darmstadt. Da queste, Georg trasse importanti informazioni per la sua opera.\nEdizioni.\nIl carattere sostanzialmente frammentario di quest'opera postuma di B\u00fcchner ha avuto importanti conseguenze sulla pubblicazione, come per quanto concerne l'allestimento teatrale. In primo luogo si sono dovuti decifrare i manoscritti, sono state colmate le lacune del testo, e la sequenza delle scene \u00e8 stata fissata in vista di future rappresentazioni. Per il Woyzeck si \u00e8 aperto un campo nuovo dell'interpretazione del testo, ma anche nelle dispute e discussioni fra gli intellettuali che se ne sono occupati, e che tuttora lo studiano.\nSolo quattordici anni dopo la morte di B\u00fcchner, nel 1850, il fratello Ludwig rese pubblici gli \"Scritti Postumi\", ma Woyzeck non figurava fra di loro. \u00c8 merito dello scrittore austriaco Karl Emil Franzos l'aver decifrato e pubblicato per primo il frammento nella sua interezza. Nel 1879 apparve \"Georg B\u00fcchner: S\u00e4mmtliche Werke und handschriftlicher Nachla\u00df\" (Opere complete e lasciti manoscritti). Il Woyzeck vi compare con il nome Wozzeck - lo stesso che anche Alban Berg utilizz\u00f2 per la sua opera -, e all'inizio dell'opera Franzos non aveva posto la scena sul campo dinanzi alla citt\u00e0, ma quella della rasatura (quinta scena dell'edizione Lehmann). Decisioni queste che hanno ancora un effetto: ad esempio il film di Werner Herzog inizia con la scena della rasatura, cos\u00ec come la stesura pubblicata nel Progetto Gutenberg.\nUlteriori stazioni della pubblicazione dei lavori di B\u00fcchner sono state curate da Fritz Bergmann nelle \"S\u00e4mtlichen Werke und Briefe\" e nella edizione critico-storica di Werner R. Lehmann, non ancora terminata.\nIl dramma.\nTrama.\nIl dramma presenta scene tratte dalla vita del soldato Franz Woyzeck, che cerca in tutti i modi di sostenere la sua compagna Marie (non sono sposati) ed il loro figlio. Per guadagnare qualche soldo in pi\u00f9 diventa cavia di un dottore per alcuni esperimenti. Marie per\u00f2 lo tradisce con un ufficiale.\nIl crescente sospetto di Woyzeck viene attizzato da un suo nemico, finch\u00e9 non sorprende Marie ed il rivale ad un ballo presso una taverna.\nLa sua follia lo porta ad attaccare l'ufficiale, ma infine una voce nelle sue allucinazioni gli dice di uccidere la donna.\nOrdine delle scene.\n\"Esistono oggi numerose versioni librarie e di scena del Woyzeck. Il flusso qui riportato \u00e8 quello proposto da Werner R. Lehmann sulla base dei manoscritti di B\u00fcchner\"\n1. Scena: La scena si apre nei campi appena fuori dalla citt\u00e0. Woyzeck e il suo commilitone Andres vanno a tagliare della legna. Woyzeck percepisce attorno a s\u00e9 forze superiori e sovrannaturali. \"Qui sotto di me, dietro di me - vuoto, lo senti? Tutto vuoto qua sotto.I Massoni!\"\n2. Scena: Casa di Marie. Un drappello dell'esercito marcia lungo la Strada. Marie occhieggia al Tamburmaggiore. Margaret la vicina se ne accorge. Woyzeck va a trovare la sua amante e suo figlio. Parla in modo estremamente ispirato e tragico dei presagi avuti in precedenza. Marie sembra non comprenderlo.\n3. Scena: Tendone del circo. Un vecchio canta al suono della lira. Marie e Woyzeck ascoltano un imbonitore che presenta curiosit\u00e0. Sottufficiali e il Tamburmaggiore si pavoneggiano davanti a Marie.\n4. Scena: Casa di Marie. Marie si ammira allo specchio. Il Tamburmaggiore le ha regalato un paio di orecchini. Woyzeck stupito le consegna il denaro dell'ultima paga. Esce in fretta.\n5. Scena: Camera del capitano. Woyzeck fa la barba al capitano. Questi lo schernisce. Quando il capitano arriva a parlare della morale di Woyzeck e di suo figlio che sarebbe nato \u201e\"senza la benedizione della chiesa\"\u201c, il soldato cede alla propria pochezza di parole. \u201e\"Credo che se noi (poveri) arrivassimo in cielo, dovremmo aiutare a far tuonare!\"\u201c\n6. Scena: Camera di Marie. Il Tamburmaggiore le fa delle avances. Lei lo allontana.\n7. Scena: Per strada. Woyzeck ha il presentimento che Marie lo tradisca.\n8. Scena: Studio del dottore. Woyzeck si sottopone agli esperimenti del dottore per guadagnare denaro. Questo gli somministra la razione di piselli quotidiana. Woyzeck parla delle sue visioni. Per il dottore \u00e8 \"un caso interessante\".\n9. Scena: Strada. Il Capitano disturba il dottore con le sue opinioni. Quest'ultimo gli prevede un colpo apoplettico. Quando Woyzeck attraversa loro la strada, si rivolgono a lui e gli fanno intuire una relazione fra Marie e il Tamburmaggiore. Woyzeck \u00e8 colpito.\n10. Scena: Corpo di guardia\u00a0\u2013 Woyzeck condivide con Andres la sua irrequietezza interiore.\n11. Scena: Nel giardino dell'osteria i soldati, gli operai e le giovani si divertono ballando. Tra di loro ci sono anche Marie e il Tamburmaggiore. Woyzeck vede la coppia, incredulo.\n12. Scena: Nel campo Woyzeck sente delle voci che gli dicono di uccidere Marie. \"... pugnala a morte quella lupa impertinente (Marie).\"\n13. Scena: Nella notte Andres cerca di calmare Woyzeck: \u201e\"Bevi grappa e polvere da sparo, per tagliare la febbre.\"\u201c\n14. Scena: Nell'osteria si scontrano Woyzeck e il Tamburmaggiore. Woyzeck \u00e8 sconfitto.\n15. Scena: Woyzeck si procura un coltello nel negozietto dell'ebreo.\n16. Scena: Marie si pente e cerca consolazione nella Bibbia.\n17. Scena: Woyzeck comunica ad Andres chi dovr\u00e0 ricevere i suoi averi dopo la sua morte.\n18. Scena: Nello studio del Professore ha luogo una lezione davanti agli studenti. Woyzeck viene presentato come cavia, ed \u00e8 umiliato dal dottore.\n19. Scena: Marie con delle bambine e la nonna davanti a casa. La nonna racconta una favola. Woyzeck la invita a seguirlo. \"Marie, andiamo. \u00c8 ora.\"\n20. Scena: Woyzeck e Marie davanti alla citt\u00e0. Marie lo segue controvoglia, vuole andarsene. \"Devo andarmene, a preparare la cena.\" Anzich\u00e9 lasciarla andare, Woyzeck la pugnala in un accesso d'ira: \"Prendi questo, e questo! Non muori? Cos\u00ec! Cos\u00ec! Ha, si muove ancora, ancora no, ancora no? Ancora no? (Colpisce) Sei morta? Morta! Morta!\"\n21. Scena: Due persone sentono voci nello stagno fuori citt\u00e0.\n22. Scena: Una donna all'osteria vede Woyzeck sporco di sangue.\n23. Scena: Notte. Woyzeck cerca il coltello nel posto dove ha pugnalato Marie.\n24. Scena: Woyzeck getta il coltello nello stagno.\n25. Scena: Bambini per la strada, parlano di un cadavere trovato fuori citt\u00e0.\n26. Scena: Usciere: \u201c\"Un buon omicidio, un vero omicidio, un bell'omicidio, come uno pu\u00f2 aspettarsi, \u00e8 tanto che non ce n'era uno cos\u00ec.\"\u201c\n27. Scena: Karl (\"Idiota\"), Woyzeck, il bambino. Karl tiene il bambino di Woyzeck e di Marie in grembo. Woyzeck gli promette un dolce (\"Reuter\"). Karl scappa con il bambino.\nUn dramma aperto.\nIn posizione opposta alla struttura del dramma chiuso, \"Woyzeck\" \u00e8 un \"dramma aperto\" per via della forma frammentaria lasciata dall'autore. Le scene si susseguono l'una all'altra senza divisione in atti. Una struttura che ritroveremo nel teatro di Bertolt Brecht.\nWoyzeck e gli altri artisti.\nArtisti di tutto il mondo si sono cimentati con Woyzeck, dai registi ai pittori, ai musicisti fino ai cineasti.\nMusica.\nUna delle pietre miliari nei confronti artistici con il Woyzeck di B\u00fcchner \u00e8 l'opera \"Wozzeck\" di Alban Berg.\nL'opera fu terminata nel 1921, e tre estratti vennero rappresentati con successo per la prima volta nel 1924. Erich Kleiber, direttore generale della Staatsoper di Berlino riconobbe per primo la genialit\u00e0 della partitura, e la present\u00f2 in prima assoluta il 14 dicembre 1925. Un'altra versione operistica con lo stesso titolo venne scritta da Manfred Gurlitt, rappresentata a Brema nel 1926.\nNel novembre del 2000 Robert Wilson port\u00f2 l'opera in scena al Betty Nansen Theater di Copenaghen con musiche di Tom Waits. L'album che raccoglie le musiche dell'opera si intitola \"Blood Money\". Altri brani composti da Waits per lo stesso spettacolo sono stati successivamente racchiusi nel cofanetto Orphans.\nBen diversi dalle ballate di Tom Waits sono i brani della band punk berlinese Woyzeck.\nFilm.\nGeorg Klaren fu il primo regista a portare il \"Woyzeck\" su pellicola (con il titolo \"Wozzeck\"). Klaren aveva avuto un'idea per il film gi\u00e0 nel 1930, ma pot\u00e9 concretizzarla solo dopo la Seconda guerra mondiale. L'azione del film si svolge in un'aula di anatomia di una universit\u00e0 tedesca, dove \u00e8 stato portato il corpo del fuciliere Woyzeck dopo l'impiccagione. Il professore lo ritiene un assassino, al che lo studente B\u00fcchner risponde \"... che noi abbiamo assassinato\". Nel successivo corso dell'azione questi racconta ai suoi colleghi la storia che forma la trama del dramma. Kurt Meisel interpret\u00f2 Woyzeck, Paul Henckels il dottore e Helga Z\u00fclch la parte di Marie. In altri ruoli: Max Eckard, Paul Henckels, Karl Hellmer, Rotraut Richter e Willi Rose.\n\"In questo lavoro\"\", disse Klaren in una intervista alla \"Berliner Zeitung\" il 18 maggio 1947, \"\"vedo la conferma delle mie teorie sul filmare i temi letterari: i frammenti come il \"Woyzeck\" o le novelle sono ben pi\u00f9 adatte all'azione filmica che non i pezzi teatrali o i romanzi. I frammenti perch\u00e9 lasciano pieno spazio alla fantasia ottica, perch\u00e9 il loro inasprimento su di un singolo punto corrisponde in maniera ammirevole all'essenza stessa del film.\"\nIl film venne ben giudicato artisticamente, come opera attinente all'espressionismo cinematografico. A causa della sua base di ispirazione marxista venne per\u00f2 ritirato immediatamente dopo la prima, e riapparve nelle sale della Repubblica Federale Tedesca solo nel 1958 (secondo altre fonti nel 1964), originando cos\u00ec il cosiddetto \"Caso Wozzeck\"\".\nA partire dal Woyzeck di Klaren il frammento \u00e8 stato portato sullo schermo da molti altri registi.\nDel 1973 \u00e8 l'adattamento cinematografico di Giancarlo Cobelli.\nLa versione pi\u00f9 nota \u00e8 quella di Werner Herzog del 1979.\nNel 2007 ne \u00e8 stata realizzata una nuova versione cinematografica, diretta da Enrico De Angelis, docente di Germanistica dell'Universit\u00e0 di Pisa.\nTeatro.\nMolteplici compagnie di tutto il mondo si sono cimentate nell'interpretare il \"Woyzeck\", portando sul palco versioni del testo in altrettante molteplici espressioni, dall'opera classica al teatrodanza.\nAlcuni spettacoli su quest'opera:"}
{"id": "234611", "revid": "126257", "url": "https://it.wikipedia.org/wiki?curid=234611", "title": "Ingollante", "text": ""}
{"id": "234612", "revid": "24727", "url": "https://it.wikipedia.org/wiki?curid=234612", "title": "Ebridi", "text": ""}
{"id": "234624", "revid": "287204", "url": "https://it.wikipedia.org/wiki?curid=234624", "title": "Annemarie Moser-Proll", "text": ""}
{"id": "234630", "revid": "767487", "url": "https://it.wikipedia.org/wiki?curid=234630", "title": "Innestato (araldica)", "text": ""}
{"id": "234651", "revid": "1516566", "url": "https://it.wikipedia.org/wiki?curid=234651", "title": "Innestato in punta", "text": "Innestato in punta \u00e8 un termine utilizzato in araldica per indicare l'arma aggiunta al di sotto di un \"partito\" o di un \"inquartato\", a foggia di punta."}
{"id": "234668", "revid": "919135", "url": "https://it.wikipedia.org/wiki?curid=234668", "title": "Limite notevole", "text": "Sono qui presentati alcuni limiti notevoli utilizzati per una risoluzione pi\u00f9 veloce di limiti che possono sembrare poco immediati. Tali limiti sono anche usati nell'applicazione del principio di sostituzione degli infinitesimi equivalenti.\nPotenza.\n&lt;/math&gt; e quindi:\nSe formula_4 allora formula_5 e quindi si possono utilizzare i limiti notevoli esponenziali, da cui segue che\nTrigonometrici.\n \\ge \\frac {1}{x} \\ge \\frac {\\cos x}{\\sin x}.&lt;/math&gt;\nMoltiplicando per \"sin\" \"x\" si ottiene\nLa dimostrazione di questo limite \u00e8 analoga alla precedente.\nEsponenziali e logaritmi.\n = \\lim_{y\\to +\\infty} {\\left ( 1 + \\frac{1}{y} \\right ) }^{ay} = \\lim_{y\\to +\\infty} {\\left[{\\left ( 1 + \\frac{1}{y} \\right ) }^{y}\\right]}^a = e^a&lt;/math&gt;.\nQuindi\n=e&lt;/math&gt;, ponendo formula_26 (quindi formula_27 per formula_28) e applicando il teorema sul limite di una funzione composta si ha\nRicordando inoltre la formula del cambiamento di base dei logaritmi, si pu\u00f2 passare alla base naturale (formula_30)\nDeriva direttamente dal limite precedente sostituendo formula_33 con formula_30 (quindi formula_35 diventa formula_36 e formula_37).\n&lt;/math&gt;\ne ricordando che formula_39 si ha che\nDeriva direttamente dal limite precedente sostituendo formula_33 con formula_30 (quindi formula_44 diventa formula_37)."}
{"id": "234671", "revid": "1516566", "url": "https://it.wikipedia.org/wiki?curid=234671", "title": "Inquartato", "text": "Inquartato \u00e8 un termine utilizzato in araldica per indicare lo scudo o la pezza divisi in quattro da due linee di partizione o diritte, o diagonali.\nCaratteristiche.\nNell'uso abituale il termine \"inquartato\" si riferisce alla sola partizione in cui le linee di divisione sono diritte e parallele ai lati dello scudo. Nel caso in cui le linee di partizione siano le diagonali, si parla di \"inquartato in decusse\", mentre si usa il termine \"inquartato in squadra\" quando le linee di partizione, pur parallele ai lati dello scudo, sono costituite da due segmenti perpendicolari e vanno a formare una figura simile alla svastica. Nel caso in cui le linee di partizione siano curve si usa il termine \"inquartato in grembi ritondati\".\nQuando uno dei quarti risulta a sua volta inquartato, si usa il termine \"controinquartato\".\nNella blasonatura dell'inquartato si rispetta il criterio di precedenza dei quattro quarti citando, nell'ordine:\nL'inquartato \u00e8 frequentemente utilizzato per rappresentare in un unico scudo due o pi\u00f9 armi tra cui si stabilisce una relazione. Se l'inquartato rappresenta un'unione matrimoniale tra due famiglie l'arma del marito occupa il primo e il quarto cantone mentre quella della moglie va nel secondo e nel terzo. Se si desidera illustrare l'arma gentilizia primitiva, la si pone nel primo cantone, oppure sul tutto. Le armi di concessione hanno precedenza su quelle gentilizie, ma un capo di padronanza ha la precedenza su tutte le altre."}
{"id": "234680", "revid": "1448629", "url": "https://it.wikipedia.org/wiki?curid=234680", "title": "Sn\u00e6fellsj\u00f6kull", "text": "Lo Sn\u00e6fellsj\u00f6kull \u00e8 un ghiacciaio islandese che ricopre il vulcano Sn\u00e6fell. Spesso questo nome viene attribuito anche al vulcano per distinguerlo dagli altri due rilievi che hanno lo stesso nome. \u00c8 situato nella parte pi\u00f9 a ovest della penisola Sn\u00e6fellsnes in Islanda. Qualche volta pu\u00f2 essere visto dalla citt\u00e0 di Reykjav\u00edk, oltre la baia di Faxafl\u00f3i, da una distanza di 120 chilometri.\nTurismo.\nLa montagna, citata nel romanzo \"Viaggio al centro della Terra\" di Jules Verne, \u00e8 una delle attrazioni turistiche pi\u00f9 famose in Islanda.\nVicino a Gufusk\u00e1lar ci sono un grande numero di strutture a cupola di origine sconosciuta, che si crede abbiano un'eta compresa tra i 500 e 700 anni. Sono probabilmente le pi\u00f9 antiche reliquie conosciute dell'industria della pesca nell'isola. Alcune persone credono che queste strutture servivano invece come luoghi di preghiera o di meditazione per i monaci islandesi che possono essere vissuti un tempo nella zona.\nProtezione.\nIl ghiacciaio \u00e8 incluso nel \"Parco Nazionale Sn\u00e6fellsj\u00f6kull\". L'area protetta ha un'estensione di 170\u00a0km\u00b2 ed \u00e8 stata istituita nel 2001 per proteggere le risorse naturali e resti di insediamenti umani nella zona, come i resti delle capanne da pesca invernali vicino a Dritv\u00edk e renderli accessibili al pubblico.\nIl confine meridionale raggiunge H\u00e1ahraun nella regione di Dagver\u00f0ar\u00e1, mentre quello settentrionale arriva nell'area di Gufusk\u00e1lar. \nLa zona costiera ha un paesaggio vario con forte presenza di avifauna durante la nidificazione. La piana costiera \u00e8 prevalentemente coperta da lava colonizzata da muschi, ma in siti riparati la vegetazione pu\u00f2 diventare rigogliosa.\nDall'istituzione dell'area protetta molti sentieri per escursioni e gite sono stati ampliati e marcati, ed \u00e8 stato realizzato materiale informativo sul parco.\nLetteratura.\nIl romanziere francese Jules Verne, nel suo \"Viaggio al centro della Terra\", localizza all'interno dello Sn\u00e6fellsj\u00f6kull l'entrata di un cammino che conduce al centro della Terra; Verne attribuisce la scoperta all'alchimista islandese del Cinquecento Arne Saknussem, che affida il suo segreto a un testo crittografato in tardo latino scritto in caratteri runici e decifrato dal nipote dell'esploratore che sulle orme di Saknussem intraprender\u00e0 il viaggio."}
{"id": "234692", "revid": "767487", "url": "https://it.wikipedia.org/wiki?curid=234692", "title": "All'ins\u00f9", "text": ""}
{"id": "234693", "revid": "104458", "url": "https://it.wikipedia.org/wiki?curid=234693", "title": "D\u00f6rflingen", "text": "D\u00f6rflingen (toponimo tedesco) \u00e8 un comune svizzero di 972 abitanti del Canton Sciaffusa."}
{"id": "234694", "revid": "819238", "url": "https://it.wikipedia.org/wiki?curid=234694", "title": "Freno", "text": "Il freno \u00e8 un dispositivo utilizzato per rallentare o bloccare il movimento di un corpo. Si distinguono vari tipi di freni, sia per il modo con cui vengono azionati (freno a mano o a pedale), sia in base al principio di funzionamento (freni meccanici, idraulici, aerodinamici, elettrici e pneumatici).\nClassificazione.\nFreni meccanici.\nSfruttano l'attrito radente tra due superfici (ad esempio nelle biciclette i \"pattini\" in gomma della ganascia frenante e i bordi laterali del cerchione).\nPertanto agendo generano un'usura di una o entrambe le parti a contatto.\nTamburo.\nIl freno a tamburo \u00e8 semplice ed economico, costituito da un componente fisso (tamburo) e componenti mobili (ceppi) che vanno a contatto con il tamburo per generare l'attrito frenante.\nI freni a tamburo si classificano in base al numero di \"ceppi\" , e in base alla loro posizione rispetto al tamburo stesso.\nIl numero di ceppi per tamburo varia da un minimo di uno ad un massimo di tre, e a seconda del numero varia la forza impressa al tamburo.\nI ceppi, oltre che per numero, si dividono anche per posizione rispetto al tamburo, che li differenzia per costi, prestazioni e resistenza agli agenti esterni:\nNel caso di pi\u00f9 ceppi essi possono inoltre essere comandati da uno o da due pistoncini idraulici\nIl freno a tamburo a ceppi interni, Inventato nel 1899 (poco prima dei freni a disco) per la sua semplicit\u00e0 \u00e8 stato impiegato sin quasi dagli esordi della motorizzazione su auto, moto e automotrici ferroviarie, ma dagli anni 60 del XX secolo ha dovuto cedere molto terreno al freno a disco, prima sulle moto e poi sulle automobili,\nI motivi sono vari:\nAuto e moto che oggi adoperano ancora i freni a tamburo, solo sull'asse posteriore, sono generalmente di fascia bassa e comunque di massa ridotta, ad esempio gli scooter di bassa cilindrata, o le utilitarie in versione non sportiva. Oppure sono auto elettriche che grazie alla frenata che si converte in energia elettrica utilizzano l\u2019impianto frenante meno delle auto termiche, e quando frenano sul serio richiedono l'\u2019intervento quasi esclusivo dei freni anteriori, a disco. Perci\u00f2 se i dischi posteriori di auto elettriche fossero a disco con il tempo e il poco utilizzo potrebbero arrugginirsi e divenire meno efficaci e pi\u00f9 rumorosi qualora dovessero entrare in azione, mentre quelli a tamburo, avendo all'interno l'elemento frenante sono meno esposti alla ruggine. Per queste auto il freno a tamburo si accinge ad un'evoluzione verso l'elettromeccanico assistito elettronicamente. \nInoltre il freno a tamburo \u00e8 talvolta in uso su veicoli pesanti o d'alta gamma come freno di stazionamento/emergenza, montato sull'asse posteriore dietro i freni a disco.\nNastro.\n\u00c8 un nastro metallico e flessibile, con un rivestimento interno per l'attrito, che viene fissato ad un lato, avvolto sul tamburo e collegato ad una leva. I due estremi del nastro vengono quasi a toccarsi in modo da dare il massimo effetto frenante. Questo tipo di freno \u00e8 spesso usato negli impianti di montacarichi e trasporto pesante come gli autobus. Venne utilizzato anche sulle locomotive ferroviarie a cremagliera.\nFreno a disco.\nCostituito essenzialmente da un disco d'acciaio, singolo o doppio, da una ganascia contenente pistoncini idraulici, in numero variabile a seconda dei modelli, che agiscono su elementi di frizione (detti \"pastiglie\").\nI dischi sono montati sugli assi, talvolta direttamente sul mozzo d'ogni ruota, talvolta pi\u00f9 all'interno (vedasi alcuni modelli Citroen ed Alfa Romeo).\nLa frenata avviene per la pressione delle pastiglie su entrambe le superfici dei dischi. \nL'attrito produce calore, che pu\u00f2 essere molto elevato quando vengono usati a lungo, ma che i dischi dissipano rapidamente grazie alla loro ampia superficie e l'essere sempre esposti all'aria generata dal moto del veicolo. Per migliorare il raffreddamento i dischi anteriori dei veicoli potenti e/o pesanti sono spesso del tipo \"ventilato\", cio\u00e8 costituiti da due dischi di ridotto spessore, collegati e distanziati da apposite alette, talvolta radiali, talora conformate in modo da migliorare ulteriormente l'apporto di aria tra le due superfici.\nIl freno a disco \u00e8 la soluzione su cui da decenni si orientano tutti i produttori di mezzi di trasporto, siano essi auto, moto o autocarri, in particolare sull'asse anteriore.\nFreni non meccanici.\nQuesti freni non producono usura delle loro componenti, non sfruttando l'attrito radente, ma altre forme d'attrito; generalmente hanno un andamento esponenziale con il crescere della velocit\u00e0.\nFreno Prony o dinamometrico.\nPer misurare la potenza di un albero motore si fa uso di uno speciale freno simile a quello a nastro. Le due estremit\u00e0 del nastro sono collegate con un indice. L'albero del motore preme il nastro e fa deviare l'indice. La lettura della scala, la circonferenza e la velocit\u00e0 dell'albero sono i fattori necessari per determinare la potenza del freno.\nFreno rigenerativo.\nQuesto tipo di freno (detto anche \"freno elettrodinamico\") \u00e8 generalmente applicato sull'albero motore di grandi camion, autobus, filobus e treni e si basa su un generatore elettrico.\nL'albero motore del generatore \u00e8 montato direttamente sull'albero di trasmissione del veicolo, formando un unico albero; al momento della generazione di corrente da parte del generatore, questo imprime una coppia resistente sull'albero di trasmissione producendo, di fatto, un'azione frenante.\nUn inconveniente del freno rigenerativo sta nella necessit\u00e0 di esperienza e accortezza nel suo utilizzo, in quanto, nel caso d'un azionamento troppo rapido e di elevato sforzo, si rischia la rottura dell'albero motore. Esiste per\u00f2 un indubbio vantaggio, quello di non arrivare mai al completo bloccaggio delle ruote, dato che diminuendo la velocit\u00e0 diminuisce automaticamente anche la forza frenante (si noti che lo slittamento tra ruota e suolo pu\u00f2 comunque avvenire per differenza di velocit\u00e0, portando comunque allo spiattellamento della ruota).\nFreno motore.\nNei motori diesel degli autocarri e degli autobus pu\u00f2 essere presente (soprattutto su motori di grande cilindrata) anche il \"freno motore\", costituito da una valvola a farfalla che, se azionata, chiude parzialmente il condotto di scarico, mentre viene interrotta l'iniezione di gasolio; in questo modo anche la fase di scarico del motore (oltre a quella di compressione) diventa una fase frenante, aumentando cos\u00ec l'azione frenante complessiva. Questo freno viene utilizzato principalmente nelle lunghe discese, in quanto permette di frenare maggiormente il veicolo senza sollecitare troppo l'impianto di frenatura.\nTale sistema viene utilizzato, in alcuni paesi, anche nelle locomotive diesel in caso di linee con pendenze rilevanti, al fine di evitare il surriscaldamento dell'impianto frenante.\nNel linguaggio comune indica talvolta, seppur impropriamente, l'azione di rallentamento del veicolo ottenuta scalando i rapporti del cambio (passando da una marcia alta a una pi\u00f9 bassa) in modo da innalzare il regime di rotazione del motore, effetto comunque presente anche nei motori sprovvisti del dispositivo propriamente detto.\nFreno aerodinamico.\nAgisce sul flusso d'aria esterno al veicolo, opponendovi resistenza e comportando quindi un rallentamento. Gli aeroplani utilizzano gli aerofreni a questo scopo. Anche alcuni modelli di automobili, soprattutto sportive, utilizzano questa soluzione sommandola all'effetto frenante dei freni meccanici, per raggiungere decelerazioni ragguardevoli: ad esempio la Bugatti Veyron con questo accorgimento arriva ai 2 g di decelerazione; anche altri modelli meno esclusivi tuttavia lo adottano. Le macchine di Formula 1 non lo usano in quanto il regolamento impedisce di adottare parti aerodinamiche mobili, se si esclude il sistema di riduzione della resistenza aerodinamica (DRS, Drag Reduction System), che viene utilizzato per lo scopo opposto. Viene di fatto ottenuto un freno aerodinamico anche dai piloti di moto da gran premio che sono soliti esporre il busto dalla carenatura all'inizio della staccata (punto di rilascio gas e inizio frenata): questa operazione genera un grosso carico sugli avambracci che debbono essere ben saldi al manubrio ma permette di aiutare in modo sensibile la decelerazione della moto.\nFreno magnetico.\nFreno a pattino utilizzato in campo tramviario e ferroviario. Si presenta principalmente in due tipologie.Nella prima il pattino va a contatto con la rotaia metallica a causa dell'attrazione tra i due elementi, la frenatura \u00e8 di tipo ad attrito e la forza frenante sar\u00e0 proporzionale alla forza d'attrazione tra i due corpi; la sua efficacia \u00e8 maggiore di quella del freno tradizionale poich\u00e9 l'azione di compressione tra pattino e rotaia pu\u00f2 superare il peso del veicolo stesso e quindi consentire l'espressione di una forza di aderenza maggiore di quella naturale espressa dalle ruote.Nella seconda tipologia il pattino dissipa energia sfruttando il fenomeno delle correnti parassite, quindi non c'\u00e8 usura o pericoli di slittamento del pattino poich\u00e9 l'effetto frenante non \u00e8 causato dall'attrito. \u00c8 di impiego comune in diversi tipi di attrazioni per parchi di divertimento.\nModalit\u00e0 di frenata.\nLa frenata pu\u00f2 essere di diverso tipo:\nComando e azionamento dei freni.\nIl comando dei freni pu\u00f2 essere:\nI freni possono essere azionati tramite vari sistemi:\nAvvertenze.\nAzionando l'impianto frenante, si forza la pastiglia contro il disco o il ceppo contro il tamburo; l'attrito fa rallentare la rotazione del disco o del tamburo e la perdita dell'energia cinetica si converte in calore. Per questo motivo i freni, subito dopo essere stati usati, sono caldi e pi\u00f9 il freno viene usato con forza, pi\u00f9 l'attrito \u00e8 grande e maggiore \u00e8 il calore sviluppato.\nI materiali con i quali sono normalmente realizzati i freni perdono efficacia con l'aumento della temperatura, causando una diminuzione della forza frenante chiamata frequentemente con i termini inglesi \"fade\" o \"fading\". L'uso prolungato pu\u00f2 portare anche alla deformazione degli elementi d'attrito, con effetti negativi sull'efficienza dell'impianto.\nAnche per questi motivi, lungo le strade ad elevata pendenza viene installato un segnale di pericolo, invitando alla prudenza e ad un uso efficiente dei freni.\nI problemi di surriscaldamento sono stati ridotti nel tempo con l'utilizzo di tamburi e dischi forati, i quali sono capaci di raffreddarsi pi\u00f9 velocemente. Nel caso del freno rigenerativo il problema del riscaldamento \u00e8 oggi praticamente scomparso, ma deve essere accoppiato ugualmente ai sistemi classici.\nAccorgimenti.\nGli accorgimenti generali sono:"}
{"id": "234697", "revid": "106908", "url": "https://it.wikipedia.org/wiki?curid=234697", "title": "Muggiani", "text": ""}
{"id": "234701", "revid": "1458600", "url": "https://it.wikipedia.org/wiki?curid=234701", "title": "Articolo 31", "text": "Gli Articolo 31 sono un gruppo musicale hip hop italiano, formatosi a Milano nel 1990 e composto da J-Ax e DJ Jad. Hanno avuto un successo notevole sia in Italia che all'estero, riproponendo in italiano, soprattutto negli anni novanta, i caratteri distintivi del loro genere di allora, come il freestyle e il campionamento di noti ritornelli. Nel 1994 hanno fondato la Spaghetti Funk e dagli anni duemila, subito dopo aver pubblicato \"Greatest Hits\", hanno svoltato verso sonorit\u00e0 pi\u00f9 pop assumendo un cantato pi\u00f9 melodico e perdendo parzialmente le sonorit\u00e0 hip hop.\nNel 2006, dopo aver pubblicato nove album, il duo ha intrapreso una sorta di \"pausa di riflessione\" durante la quale i due hanno avviato carriere soliste. La pausa \u00e8 stata interrotta nel 2018, quando J-Ax ha annunciato che alle cinque date presso il Fabrique di Milano (atte a celebrare i suoi 25 anni di carriera) sarebbe stato presente anche DJ Jad, riunendo cos\u00ec gli Articolo 31. In seguito al tutto esaurito per ogni data, le date sono poi diventate 10 totali.\nStoria del gruppo.\nGli inizi.\nJ-Ax e DJ Jad, rispettivamente rapper e disc jockey, si conobbero nel 1990 a Milano, ad una festa hip hop. Nello stesso anno decisero di formare un gruppo musicale e di chiamarlo \"Articolo 31\" in riferimento alla famigerata \"Section 31\" del \"Broadcasting Authority Act\", una legge emanata dal parlamento irlandese nel 1976 in seguito ai disordini in Irlanda del Nord, che costituiva una seria minaccia alla libert\u00e0 di espressione in quel paese. Nell'introduzione al primo album del gruppo, si afferma che il nome farebbe riferimento all'articolo della Costituzione irlandese sulla libert\u00e0 di espressione, ma si tratta di una svista poich\u00e9 l'articolo 31 di quella Costituzione parla di altri argomenti.\n\"Strade di citt\u00e0\".\nIl primo singolo del duo fu \"Nato per rappare/6 quello che 6\", pubblicato nel 1992 dalla Crime Squad solamente su vinile e a tiratura limitata. Il lato A del singolo, \"Nato per rappare\", \u00e8 stato successivamente incluso nell'album di debutto del gruppo, intitolato \"Strade di citt\u00e0\" e pubblicato nel 1993. \"Strade di citt\u00e0\" venne prodotto da Franco Godi, autore di alcune note musiche pubblicitarie degli anni sessanta e settanta, nonch\u00e9 delle sigle di \"SuperGulp!\". Prima del singolo infatti, gli Articolo 31 e Godi composero il jingle per la famosa \"Fiat Uno Rap\" della FIAT.\nDa \"Strade di citt\u00e0\" furono estratti come singoli anche \"Tocca qui\", e \"Ti sto parlando\", entrambi divenuti successi radiofonici. Per la prima volta, un gruppo hip hop italiano riusc\u00ec ad ottenere un buon successo di vendite, , entrando in classifica. Verso la fine del 1993, gli Articolo 31 pubblicarono anche il singolo natalizio \"\u00c8 Natale (ma io non ci sto dentro)\".\n\"Messa di vespiri\".\nNel 1994 usc\u00ec \"Messa di vespiri\", album che viene ricordato come l'inizio della esperienza \"mainstream\" che avrebbe portato il gruppo in cima alle classifiche come rappresentante del genere rap. Questo ha comportato l'allontanamento del gruppo dall'ambiente \"underground\", nonch\u00e9 una certa incrinatura dei rapporti personali tra i due membri del gruppo e la maggioranza dei rapper italiani. Il successo fu decretato soprattutto da singoli azzeccati come \"Voglio una lurida\", \"Un'altra cosa che ho perso\" e soprattutto il tormentone \"Maria Maria\", ironica narrazione di una storia \"d'amore\" di J-Ax con la marijuana, con cui gli Articolo 31 vinsero l'edizione del 1995 di \"Un disco per l'estate\" e destinato a diventare il cavallo di battaglia del gruppo.\nNello stesso anno gli Articolo 31 furono citati da Adriano Celentano nel suo brano intitolato \"Il seme del rap\", dove il noto cantautore parla del duo milanese come \"ragazzini che rompono i coglioni con il rap\". Gli stessi, insieme al rapper Solo Zippo, composero in segno di risposta il brano \"Adriano vacci piano\", nel quale criticarono Celentano.\nNel 1996 DJ Gruff, nel brano \"1 vs 2\" presente sul primo album del beatmaker Fritz da Cat, insult\u00f2 gli Articolo 31, ma i legali di J-Ax e DJ Jad ottennero il ritiro del disco e la sua ristampa senza il dissing nei loro confronti. In questo periodo J-Ax e DJ Jad parteciparono di frequente alla trasmissione sull'hip hop \"One Two One Two\" in onda su Radio Deejay, proponendo al pubblico parte della propria competenza e dei loro ascolti preferiti.\nSpaghetti Funk e \"Cos\u00ec com'\u00e8\".\nSempre nel 1994, J-Ax, il writer Raptuz TDK e il rapper Space One fondarono la crew Spaghetti Funk. Fin da principio lo scopo del progetto fu la ricerca di musica rap \"all'italiana\", con un suono del tutto distinto da quello tipicamente statunitense.\nNella Spaghetti Funk mossero i primi passi i rapper Grido (ovvero Luca Aleotti, fratello minore di J-Ax) e Thema, che diedero poi vita ai Gemelli DiVersi insieme al cantante Francesco Stranges e al DJ THG. Collaborarono con il collettivo anche Chief, Huda, Solo Zippo e DJ Enzo.\nNel 1996 usc\u00ec \"Cos\u00ec com'\u00e8\", prodotto dalla Best Sound di Franco Godi e distribuito dalla BMG Ricordi. La vendita fu di pi\u00f9 di mezzo milione di copie e con questo album gli Articolo 31 divennero una realt\u00e0 importante nel panorama musicale italiano poich\u00e9 riscosse un grandissimo successo. Il disco contiene pezzi importanti nel repertorio del gruppo, tra cui \"Tranqi Funky\", \"Domani\", \"2030\" e \"Il funkytarro\".\nNel biennio 1996-1997 gli Articolo 31 realizzarono una lunga tourn\u00e9e, seguita da circa 250.000 spettatori e parteciparono con successo al Festivalbar ed a Vota la voce. Le testimonianze del tour e della vita \"on the road\" vennero raccolte nei due home video \"Cos\u00ec come siamo\" e \"Articolo 31 Live - Cos\u00ec com'\u00e8 tour 96/97\". \"Cos\u00ec com'\u00e8\", nel frattempo, venne distribuito anche in Svizzera e in Germania, ottenendo lusinghiere recensioni e con questo disco stabilirono un record mai pi\u00f9 battuto dagli Articolo 31 o da qualsiasi altro rapper italiano: infatti, il disco vinse 6 dischi di platino e ben 2 dischi di diamante per le oltre 600.000 copie vendute.\n\"Nessuno\".\nNella primavera del 1998 usc\u00ec il quarto album, \"Nessuno\", anticipato dal singolo \"La fidanzata\", il cui tema \u00e8 basato sul ritornello di \"Mamma voglio anch'io la fidanzata\" di Natalino Otto. Nella canzone si trova una citazione della famosa \"Ballata del Cerutti\" di Giorgio Gaber. Un altro celebre campione ospitato nel disco \u00e8 tratto da \"Like a Rolling Stone\" di Bob Dylan, su cui si basa la canzone \"Come una pietra scalciata\", interpretabile come una reinterpretazione della canzone originale, in italiano e riletta in chiave anti-razzista. Da ricordare il pezzo \"Dall'altra parte della strada\" dedicato all'amico Marco Sabino venuto a mancare l'anno precedente e introdotta da una piccola dedica, denominata appunto \"Per Sabino\". Tra le tracce sono presenti \"Come uno su mille\", tratto dalla celebre canzone di Gianni Morandi \"Uno su mille\", e \"Aria\", cover di \"Nell'aria\", canzone di Marcella Bella. A partire dal 1998 gli Articolo 31 iniziano la collaborazione con Lele Fontana.\n\"Xch\u00e9 s\u00ec!\" e \"Greatest Hits\".\nNel dicembre 1999 usc\u00ec \"Xch\u00e9 s\u00ec!\", che vide un miscuglio di pop/funk e hip hop che confer\u00ec a quest'album una musicalit\u00e0 molto orecchiabile. Numerose le collaborazioni con artisti importanti tra cui Kurtis Blow (cantante nella \"title track\") e Carmelo Saez Mendoza (cantante nella traccia \"Guapa Loca\"); appaiono inoltre membri della Spaghetti Funk, come i Gemelli Diversi in \"Il mio consiglio\", \"Il motivo\" (con il solo Strano dei Gemelli DiVersi), \"Posi Argento\" e \"Space One\". Presenti featuring di altri musicisti appartenenti alla Best Sound, come Paolo Brera dei Xsense e Bengi dei Ridillo. Nell'album viene proposto il rifacimento di \"Strada di citt\u00e0\" del '93, intitolato \"Strada di citt\u00e0 2000\".\nAl dicembre del 2000 risale la prima raccolta di successi, \"Greatest Hits\". Contiene l'inedito \"Volume\", alcuni singoli di successo e altri meno conosciuti come \"\u00c8 Natale (ma io non ci sto dentro)\" e \"Cos\u00ec mi tieni\". Nello stesso anno si esibiscono nel concerto che loro stessi definiscono il pi\u00f9 importante della loro carriera nel carcere di San Vittore a Milano.\n\"Senza filtro\".\nPer festeggiare i 10 anni di hip hop in Italia e il loro grande successo, il gruppo realizz\u00f2 un film che usc\u00ec nelle sale il 31 agosto 2000, intitolato \"Senza filtro\". La pellicola narra dei giovani delle grandi citt\u00e0 come Milano, i quali vanno incontro a nuove esperienze, come la droga e l'amore, e si appassionano al mondo del rap. Nel film sono presenti anche alcuni componenti della Spaghetti Funk come tutti i Gemelli DiVersi e Space One. E tra l'altro pure Franco Godi, Albertino, Pizza, Anna Melato, Cochi Ponzoni e Luciano Federico. Questo film fu molto apprezzato dai fan ma lasci\u00f2 perplessa la critica.\n\"Domani smetto\" e \"Italiano medio\".\nA met\u00e0 del 2002 cominci\u00f2 la loro svolta musicale. Con l'uscita di \"Domani smetto\" gli Articolo 31, spinti dall'esigenza in particolare di J-Ax di sperimentare nuovi suoni, diversi dai precedenti (perch\u00e9, come spesso ricordano, non amano \"ripetersi\"), abbandonarono in parte lo schema classico dell'hip hop basato su rapping, turntablism e freestyle, per un tipo di musica di pi\u00f9 ampio respiro, tendente al pop rock. Dal disco, che vendette 200.000 copie e che presenta la collaborazione di vari artisti come Paola Turci e i Pooglia Tribe, furono estratti quattro singoli: la title track \"Domani smetto\", \"Spirale ovale\", \"Non \u00e8 un film\" e \"Pere\".\nNel 2003 i due erano sufficientemente famosi da essere ospitati regolarmente da \"TRL\" (noto programma di MTV) e \"Top of the Pops\"; realizzarono una auto-cover della canzone \"Come una pietra scalciata\", rivisitata nel segno del loro nuovo stile. Nello stesso anno partecipano alla settima edizione del Meeting del Mare a Marina di Camerota.\nIl grande successo con la nuova formula musicale arriv\u00f2 nel 2004 con l'album \"Italiano medio\", introdotto sul mercato da \"La mia ragazza mena\" (che nell'ottobre 2003 precedette l'uscita dell'album) e dalla title track \"L'italiano medio\". Nello stesso anno gli Articolo 31 furono nominati agli MTV Europe Music Awards come \"Best Italian Act\". Altri singoli pubblicati furono \"Senza dubbio\" e \"I consigli di un pirla\" (quest'ultimo solo per radio). Il disco vendette pi\u00f9 di 300.000 copie.\n\"La riconquista del forum\" e la pausa.\nNel novembre del 2004 usc\u00ec il loro primo album dal vivo, \"La riconquista del forum\", contenente due brani inediti, \"Nato sbagliato\" e \"Barbecue\" (solo il primo divenne singolo), e il DVD del loro concerto del 1\u00ba aprile 2004 al Forum d'Assago.\nNel 2006 hanno iniziato a suonare come solisti.\nDJ Jad.\nDJ Jad continua la sua attivit\u00e0 di disc jokey a cui piace miscelare il reggae al rap, ha gi\u00e0 prodotto un album intitolato \"Milano-New York\" dove collabora con le figure di spicco dell'underground newyorkese. Era atteso per aprile 2008 il suo secondo album, totalmente in italiano, dove avrebbero dovuto partecipare i Sud Sound System; per motivi poco chiari per\u00f2 l'uscita dell'album \u00e8 stata annullata. Il progetto coinvolgeva inoltre (come mostrato nell'esibizione dell'MTV Day 2007) una vera e propria band.\nDJ Jad fonda inoltre La Sartoria Records, la sua etichetta che nel 2012 passa alla Medetnics Records di Med Cohen.\nA inizio giugno 2009 esce sulla sua pagina MySpace un \"coming soon\". Dopo un mese, viene pubblicato il singolo \"La stessa onda\", realizzato con la collaborazione di Roy Paci e Paolo Brera.\nCon l'inizio del 2010 tramite il social network Facebook viene annunciata una data definitiva di uscita dell'album per il 23 gennaio 2010 che prende il titolo de \"Il sarto\". Vengono in seguito pubblicati il brano \"Parli\" (feat. DJ Enzo, Oscar White e Joker) e il singolo \"Se lo vuoi\" (feat. Dydee). L'album risulta contenere varie sonorit\u00e0, e pu\u00f2 essere tranquillamente suddiviso in due parti, una prettamente soul, R&amp;B e reggae mentre la seconda prettamente rap. Le collaborazioni pi\u00f9 illustri sono quelle di: Amir, Primo, Ensi e Ghemon.\nNel 2012 ha fondato il gruppo USB con il rapper Ciccio Pasticcio. Il duo ha dato vita all'album \"L'astronave\", pubblicato il 19 marzo 2013 ed anticipato dai singoli \"Ora che\" e \"Tempo imperfetto\". Il disco \u00e8 stato prodotto dall'etichetta discografica La Sartoria Records, di propriet\u00e0 dello stesso DJ Jad.\nJ-Ax.\nIl rapper pubblica nell'ottobre 2006 l'album solista \"Di sana pianta\", un'opera dal taglio pop che si miscela abbastanza gradevolmente a sonorit\u00e0 punk, rock e raggae. Le tracce sono per lo pi\u00f9 auto-prodotte da J-Ax, che per migliorare le sonorit\u00e0 del disco \u00e8 volato a Los Angeles dove si \u00e8 rivolto ad una super-band formata da: la batterista delle Hole, il bassista degli Eagles of Death Metal e il chitarrista dei Queens of the Stone Age. L'album ha avuto un buon riscontro da parte della critica, \u00e8 diventato disco d'oro dopo una settimana dall'uscita ed ha fruttato a J-Ax la nomina come \"Miglior Artista italiano\" agli MTV European Music Awards del 2007 a Monaco.\nNel dicembre 2006 insieme a Space One, Chief, i Club Dogo e Marracash ha inciso un pezzo intitolato \"Snob Reloaded\". Nell'estate 2007 esce il singolo \"+ stile\", featuring degli The Styles, un gruppo rock ben noto alla scena indie che ha accompagnato il cantautore per tutto il \"Di sana pianta tour\". Dopo la fine del tour estivo trova il tempo di partecipare alla traccia \"Amici un cazzo\" contenuta nel CD di Space One uscito il 15 ottobre 2007, dove vi \u00e8 la riunificazione della Spaghetti Funk, pur senza la presenza DJ Jad.\nNel 2008 J-Ax ha collaborato con vari artisti intervenendo sulla lirica \"Come noi\" (scritta dal poeta e artista Norman Zoia) presente nell'album di Pino Scotto \"Datevi Fuoco-Lo scotto da pagare\" e a \"Fattore Wow!!!\" presente nell'album di Marracash, dove partecipa anche Gu\u00e9 Pequeno dei Club Dogo.\nA luglio 2008 \u00e8 uscito \"Uno di noi\", singolo non ufficiale dedicato ai propri sostenitori.\nIl 23 gennaio 2009 esce \"Rap n' Roll\", secondo progetto solista. Si tratta di un disco con sonorit\u00e0 che vanno dai temi prettamente hip hop e funky degli anni novanta sino alla svolta pop-rock avuta da \"Domani Smetto\" in poi. A distanza di anni vengono riproposte inoltre all'interno del CD una serie di collaborazioni che mancavo dal 2002: si va da Gu\u00e9 Pequeno e Don Joe dei Club Dogo (il primo in \"Rap n' Roll\" e il secondo in \"Come io comanda\" e in \"I vecchietti fanno oh\") a THG dei Gemelli DiVersi in \"Aumentaci le dosi\" e a Space One in \"Free Drink\".\nIl 12 giugno \u00e8 uscito il suo terzo album solista \"Deca Dance\". Il disco risulta essere molto pi\u00f9 estivo rispetto a \"Rap n' Roll\", a partire dal primo singolo, l'omonimo \"Deca Dance\", un misto di sound elettronico anni ottanta-novanta dove Guido Style canta il ritornello in puro stile Max Pezzali ed 883. J-Ax ha dichiarato che il pezzo \u00e8 un tributo a quegli anni sia a livello musicale che a livello di tematiche. Per quanto riguarda il concept-album, la maggior parte dei testi racconta della decadenza morale del primo decennio degli anni 2000 (da qui il titolo Deca Dance) nei vari settori, da quello musicale a quello sociale, anche se non mancano i classici testi autobiografici che hanno sempre contraddistinto la carriera dell'artista. I ritornelli sono cantati quasi tutti da Guido Style. Nel cd sono presenti le collaborazioni di Jovanotti in \"Vecchia scuola\", di Marracash in \"Il commercialista\", di Pino Daniele in \"Anni Amari\" e di Grido dei Gemelli Diversi in \"Come Willy L'Orbo\".\nIl tour \u00e8 partito a febbraio e sul palco il rapper \u00e8 accompagnato da Fabio B alle basi e agli effetti, Dj Zak ai piatti, Guido Style alla chitarra, Space One come cantante e Steve alla batteria elettronica. \nJ-Ax ha pubblicato con Neffa l'album \"C'eravamo tanto odiati\" (titolo che prende spunto dalla vecchia rivalit\u00e0 dei due artisti), composto da 8 tracce e un remix, anticipato dal singolo \"Faccia come il cuore\".\nNel 2011 il rapper ha pubblicato il quarto album in studio \"Meglio prima (?)\", anticipato dal singolo \"Domenica da coma\"; nel maggio 2012 \u00e8 uscito l'album dal vivo \"Meglio live!\", contenente anche cinque inediti registrati in studio, tra cui una reinterpretazione di \"Rare tracce\" di Rino Gaetano. Tre anni pi\u00f9 tardi, il rapper ha pubblicato il quinto album in studio \"Il bello d'esser brutti\", anticipato dal singolo \"Uno di quei giorni\", inciso in duetto con Nina Zilli.\nLa riunificazione.\nPrima dell'estate 2007 arriva la notizia della riunificazione degli Articolo 31 in occasione e solo ed esclusivamente dell'MTV Day, che festeggiava i primi 10 anni di vita del canale musicale. Dopo l'esibizione i due dichiarano che la loro \u00e8 stata una separazione discografica ma che, in occasioni importanti, si potranno riunire come avvenuto per l'MTV Day e per il concerto di commemorazione a Gaber avvenuto nel gennaio 2006. La dichiarazione di J-Ax lascia poche speranze su una eventuale uscita di un disco nuovo: \nDello stesso avviso DJ Jad che in un'intervista a ilrap.tv ha dichiarato: \nNel luglio del 2013 esce una nuova raccolta dei singoli di successo del duo intitolata \"Un'ora con...\". Comunque questo non anticipa per ora nessuna reunion di Ax e Jad, ancora decisi a portare avanti i loro progetti solisti.\nIl 12 settembre 2018 J-Ax ha annunciato il ritorno degli Articolo 31 con una serie di cinque concerti speciali presso il Fabrique di Milano nel mese di ottobre dello stesso anno."}
{"id": "234703", "revid": "3732", "url": "https://it.wikipedia.org/wiki?curid=234703", "title": "Osage Tribe", "text": "Gli Osage Tribe sono un gruppo italiano di rock progressivo, costituitosi nel 1971.\nBiografia.\nIl gruppo \u00e8 stato fondato da Franco Battiato, che a quei tempi si dedicava alla musica sperimentale, assieme a Marco Zoccheddu, Bob Callero e Nunzio Favia. Lo stesso Battiato promuove il gruppo presso le case discografiche ed ottiene il contratto per l'incisione d'un singolo intitolato \"Un falco nel cielo\", che viene scelto come sigla del programma televisivo \"Chiss\u00e0 chi lo sa?\", condotto da Febo Conti.\nSubito dopo l'incisione, Battiato esce dal gruppo per dedicarsi alla carriera solista. Rimasti in tre, gli Osage cambiano direzione, passando dal pop leggero del loro singolo ad un suono pi\u00f9 progressivo e realizzando nel 1972 il loro unico album intitolato \"Arrow head\", un'interessante fusione di hard rock progressivo con proiezioni jazzistiche.\nGi\u00e0 alla fine del 1972, Zoccheddu e Callero lasciano il gruppo per trasferirsi nei Duello Madre, Nunzio Favia recluta Piero Marchiani e Red Canzian, proveniente dai Capsicum Red, che dopo una breve permanenza si unisce ai Pooh ed il gruppo si scioglie.\nBob Callero ha fatto parte successivamente del super-gruppo Il Volo, con Alberto Radius, Mario Lavezzi, Gabriele Lorenzi, Vince Tempera e Gianni Dall'Aglio, ed \u00e8 poi divenuto uno dei pi\u00f9 apprezzati turnisti italiani, collaborando con Lucio Battisti per l'album \"Il nostro caro angelo\", in cui ha lasciato una notevole impronta, Eugenio Finardi, Anna Oxa (sua gran parte dei testi del disco Anna non si lascia), Loredana Bert\u00e8, il pianista jazz Sonny Taylor, Fausto Leali e Patty Pravo."}
{"id": "234704", "revid": "1516566", "url": "https://it.wikipedia.org/wiki?curid=234704", "title": "Interzato", "text": "Interzato \u00e8 un termine utilizzato in araldica per indicare la trisezione del campo in fascia, in palo, in banda, in sbarra, in scaglione, in pergola, in calza.\nIl termine \"interzato\" si usa, abitualmente, per indicare lo scudo diviso in tre porzioni di smalto diverso anche con linee curve. Nell'araldica francese, in cui le pezze onorevoli hanno una larghezza inferiore al terzo dello scudo, si incontrano di conseguenza anche interzati di soli due smalti. Prendendo ad esempio lo stemma austriaco, in Italia la blasonatura corretta \u00e8 \"di rosso, alla fascia d'argento\", perch\u00e9 per noi la fascia \u00e8 ampia un terzo dello scudo; in Francia, dove la fascia \u00e8 di ampiezza leggermente inferiore, la blasonatura corrispondente dovrebbe essere \"interzato in fascia di rosso, d'argento e di rosso\".\nPer gli scudi con la partizione ripetuta due volte si usa il termine reinterzato."}
{"id": "234724", "revid": "126257", "url": "https://it.wikipedia.org/wiki?curid=234724", "title": "Intravagliato", "text": ""}
{"id": "234726", "revid": "126257", "url": "https://it.wikipedia.org/wiki?curid=234726", "title": "Intrecciato", "text": ""}
{"id": "234727", "revid": "916580", "url": "https://it.wikipedia.org/wiki?curid=234727", "title": "Fissazione (psicologia)", "text": "In psicologia, per fissazione si intende lo stallo di una pulsione che non trova sbocco.\nIl soggetto si ritrova in balia di un pensiero fisso o un'abitudine ineliminabile che ne mina, anche profondamente, i rapporti sociali e la soddisfazione personale. A focalizzare l'attenzione possono essere eventi accaduti nel passato, per il quale il soggetto realizza una regressione psicologica.\nEssere soggetti a comportamenti ripetitivi non \u00e8 di per s\u00e9 indice di una patologia (da adattamento): tali comportamenti sono infatti dovuti al fatto che la ripetizione impiega una quantit\u00e0 minore di risorse cognitive. Il nostro comportamento \u00e8 influenzato da uno stimolo ambientale o una pulsione che impedisce all'Io cosciente di abbandonarlo quando tale comportamento non \u00e8 pi\u00f9 razionalmente valido. \u00c8 per questo che, ad un osservatore esterno, chi \u00e8 affetto da questi blocchi pu\u00f2 apparire in stato di confusione.\nSecondo Sigmund Freud la fissazione nasce in periodi remoti dello sviluppo pulsionale e impedisce alla pulsione di modificare il suo obiettivo, rendendo impossibile il distacco dall'oggetto di fissazione. Si produrrebbe a causa dell'eliminazione (rimozione) di alcuni elementi che consentirebbero la normale evoluzione dello stimolo (pulsione).\n\u00c8 per questo che alcuni suoi effetti, durante la psicoanalisi, possono venire assimilati o confusi con altre rimozioni. La fissazione, eludendo la ragione, si comporta come se facesse parte del sistema dell'inconscio, come una corrente rimossa.\nIn termini correnti potremmo assimilare questo processo ad una fotografia scattata dall'individuo per bloccare un istante della sua vita, di solito in corrispondenza di un evento traumatico. La fissazione pu\u00f2 essere costituita in questo caso da un meccanismo di fuga utilizzato in quella circostanza, che viene per\u00f2 reiterato anche quando l'evento traumatico viene meno."}
{"id": "234729", "revid": "767487", "url": "https://it.wikipedia.org/wiki?curid=234729", "title": "Isolato (araldica)", "text": ""}
{"id": "234730", "revid": "1305772", "url": "https://it.wikipedia.org/wiki?curid=234730", "title": "NOFX", "text": "I NOFX sono una band punk rock, nata nel 1983 a Los Angeles, California. Il gruppo si ispira fortemente ai gruppi punk americani (Ramones, Misfits, Bad Religion e Rich Kids on LSD) e gode di una notevole popolarit\u00e0 e di una formazione stabile.\nNei primi album il gruppo esprimeva un sound tipicamente hardcore punk e tre dei suoi quattro componenti (cio\u00e8 escluso il bassista e cantante Fat Mike) seguivano lo stile di vita tipico del movimento straight edge mentre dal 1991, con l'entrata del chitarrista El Hefe e il definitivo consolidarsi del gruppo, ha virato verso un hardcore melodico con influenze ska punk e pop punk. I loro testi trattano generalmente di politica, societ\u00e0, sottocultura punk, razzismo, industria della musica e di religione spesso usando molta ironia e doppi sensi.\nBiografia.\nNascita.\nLa genesi della band avviene durante il 1983 da parte del futuro chitarrista Eric Melvin ed il suo amico Dillon, compagni di scuola nella Fairfax High School. Entrambi insoddisfatti della situazione delle loro attuali band, Melvin e Dillon decidono nel 1983 di formare un gruppo punk rock, di cui sarebbero diventati rispettivamente chitarrista e batterista e discutono anche con chi completare la band: Dillon conosce un certo Michael John Burkett (che di l\u00ec a poco prender\u00e0 il nome di Fat Mike), che suona il basso in un gruppo chiamato \"False Alarm\", ed entrambi conoscono Steve, un ragazzo di Orange County che i due ritengono abbia grandi doti da cantante e da frontman.\nI due entrano cos\u00ec a fare parte del gruppo, basato a Berkeley, in California. Gi\u00e0 dopo poco tempo sia Mike che Eric hanno scritto diverse canzoni da suonare. Nel contempo per\u00f2, in seguito alla prima prova del gruppo (a cui tra l'altro Steve non aveva potuto partecipare) Dillon decide di uscire dal gruppo, costringendo Mike a chiamare come sostituto alla batteria Erik Sandin, un ragazzo che aveva incontrato qualche anno prima mentre andava in skate per Hollywood ed al quale aveva gi\u00e0 offerto senza fortuna il ruolo da batterista nella sua prima band \"False Alarm\". Erik accetta ma dice che la band di cui gi\u00e0 fa parte, i \"Caustic Cause\", avrebbe avuto la priorit\u00e0.\nDurante le prime prove, che continuano comunque a svolgersi senza Steve impossibilitato a raggiungerli da Orange County, il gruppo inizia a porsi il problema del nome da darsi: l'idea viene ad Erik il quale andava spesso a casa di Mike ad ascoltare i suoi album punk rock, ed un giorno, dopo aver ascoltato un album dei Negative FX, propone per il gruppo il nome No FX, visto che l'album dei negative FX non gli era piaciuto per niente. Mike accetta l'idea e cos\u00ec fanno gli altri componenti.\nGli esordi sul palco.\nLa loro prima esibizione dal vivo avviene ad Hollywood, in un locale chiamato \"Cathay De Grande\", dove suonano band gi\u00e0 note come Black Flag, Social Distortion e Minor Threat e dove una volta alla settimana si possono esibire, per un dollaro, i gruppi emergenti. I NOFX conoscono uno di questi gruppi, i Justice League, ai quali chiedono, il giorno del loro primo concerto nel locale, di poter suonare subito dopo. \u00c8 il 1983: i NOFX sono tutti presenti a parte Steve e suonano, con gli strumenti dei Justice League, tutti i quattro pezzi che hanno composto. Quando Steve viene a sapere che hanno suonato senza di lui, decide di lasciare la band, lasciando il resto del gruppo in tre.\nA questo punto, il gruppo deve decidere se far cantare Mike o Melvin ma, siccome quest'ultimo non riesce a suonare e cantare contemporaneamente, il problema viene risolto per forza maggiore: oltre a suonare il basso, Mike inizia anche a cantare. Il gruppo decide poi di registrare al Mystic Studios di Hollywood i primi pezzi composti, e riunirli in un EP intitolato \"For the Glory of Kate\", prodotto da Don Bolles dei Germs in cambio di un pieno di carburante nella sua auto. Nel 1985 la band decide di registrare un altro demo, \"Eric Quacks Like a Duck\", mentre lo stesso anno la band parte cos\u00ec per il suo primo mini-tour, con la station wagon dei genitori di Melvin; poco dopo tuttavia Sandin \u00e8 costretto a lasciare il gruppo perch\u00e9 si trasferisce a Santa Barbara. Viene cos\u00ec rimpiazzato da Scott Sellers, che si unisce per le registrazioni, nel 1985, di due EP, NOFX (EP) (che \u00e8 di fatto il primo lavoro della band ad essere stato commercializzato e che \u00e8 anche conosciuto come \"Live Your Life\", dal nome della sua traccia d'apertura), che esce lo stesso anno e che nel 1988 verr\u00e0 ripubblicato dalla stessa etichetta come l'album full-length NOFX (LP), e \"So What If We're on Mystic!\" (che verr\u00e0 pubblicato dopo qualche settimana), entrambi registrati al Mystic Studios per la Mystic Records. Col nuovo batterista il gruppo parte anche per il primo vero e proprio tour per gli Stati Uniti, sempre nel 1985. Pochi mesi dopo, il trasferimento di Scott Sellers a San Diego costringe i NOFX a cercare un nuovo sostituto, trovato poi in Scott Aldahl.\nLa band decide anche di rimettersi a cercare anche un nuovo cantante: entra cos\u00ec nella band Dave Allen, con il quale il gruppo, tornato un quartetto, va in tour nel sud-ovest degli U.S.A., suonando con band come Entropy e Scared Straight. Nel 1986, per\u00f2, Dave Allen, che era appena entrato nel gruppo, muore in un incidente stradale e Scott Aldahl decide di lasciare la band. Questa formazione, con Allen alla voce e Aldahl alla batteria, \u00e8 durata due settimane.\nI due superstiti, Mike e Melvin (oltretutto ormai lontani essendosi trasferito il primo a San Francisco ed il secondo a Santa Barbara) insistono nel gruppo e richiedono a Erik Sandin di tornare ad essere il loro batterista, il quale accetta. Il gruppo inizia allora anche le ricerche per un secondo chitarrista, trovandolo sempre nel 1986 in Dave Casillas.\nProprio in quell'anno, a causa del fatto che Mike \u00e8 ingrassato di una quindicina di chili e che ogni volta che la band suona in una citt\u00e0 dove aveva gi\u00e0 suonato in precedenza i ragazzi del pubblico fanno notare a Mike il suo aumento di peso, gli altri membri della band affibbiano al bassista il soprannome di Fat Mike col quale \u00e8 tuttora noto e col quale tuttora si firma nei dischi e nei concerti. Con questa formazione (in cui dalla scomparsa di Allen Mike aveva ripreso a cantare pur continuando a suonare il basso) la band registra in un pomeriggio del 1986 a Santa Barbara (per una spesa di 60\u00a0$) l'EP \"The P.M.R.C. Can Suck on This!\", stampato in 500 copie ed uscito in seguito nel 1987 dall'etichetta discografica \"Wassail Records\" creata appositamente dalla band, che infatti, dopo aver litigato con Doug Moody, proprietario della Mystic, aveva deciso di prodursi da sola il nuovo lavoro.\nDal primo album \"Liberal Animation\" a \"Ribbed\".\nNel 1988 il gruppo si reca al \"West Beach Recorders\" per registrare, in tre giorni, il primo full-length, con Brett Gurewitz dei Bad Religion (che, insieme a Donnel Cameron, \u00e8 il proprietario dello studio) alla produzione, che chiede anche se vogliono pubblicare l'album per la sua casa, la Epitaph Records, rifondata qualche tempo prima. Ma la band rifiuta, pubblicando l'album, \"Liberal Animation\", per la propria etichetta Wassail. Sempre nel 1988 i NOFX partono in tour recandosi per la prima volta in Europa (al posto degli Adolescents a causa della cancellazione del proprio tour all'ultimo momento da parte di questi ultimi), mentre intanto esce uno split con i tedeschi Drowning Roses (intitolato Drowning Roses/NOFX Split) oltre al singolo \"S&amp;M Airlines\".\nProprio durante questo tour gli altri componenti del gruppo si rendono conto che Dave non \u00e8 adatto a continuare a suonare con loro, e al ritorno dal tour europeo decidono di chiedergli di andarsene dalla band. Il nuovo chitarrista della band diventa Steve Kidwiller, presentato a Melvin da un suo amico, con il quale dopo circa un mese, nel 1989, viene registrata in sei giorni (con la partecipazione eccezionale in qualche brano ai cori del membro dei Bad Religion Greg Graffin) sempre al West Beach e sempre con Gurewitz come produttore, una versione sotto forma di album di \"S&amp;M Airlines\".\nPoche settimane dopo, prima che il nuovo lavoro venga pubblicato (per la prima volta dalla Epitaph Records), la band parte per un tour di tre mesi in Canada e Stati Uniti, seguito da uno di un mese e mezzo in Europa. Tornati, registrano in dodici giorni sempre nello studio e con lo stesso produttore delle ultime volte dei nuovi pezzi, mentre intanto, nel '90, Fat Mike fonda insieme alla moglie una nuova casa discografica, la Fat Wreck Chords, con la quale ripubblicare l'EP \"The P.M.R.C. Can Suck on This!\" (modificandone copertina e \"look\" in generale). Il nuovo full-length, \"Ribbed\" (la cui copertina che ritrae un profilattico \u00e8 nata per idea di Steve Kidwiller), esce sempre nel 1990, e poco dopo la band parte nuovamente per un tour negli U.S.A. ed uno in Europa, dove suonano, tra gli altri, anche come gruppo-spalla dei Bad Religion.\nIl successo intorno al gruppo \u00e8 ulteriormente cresciuto: \"S&amp;M Airlines\" ha gi\u00e0 superato le 3.500 copie vendute, mentre \"Liberal Animation\" ha venduto tutte le 2.000 stampate in due anni (1.500 nel primo anno di uscita).\nL'ingresso di \"El Hefe\" e \"White Trash, Two Heebs and a Bean\".\nNonostante questa crescente popolarit\u00e0, Steve Kidwiller nel 1991 decide di andarsene dal gruppo, principalmente a causa dell'eccessivo consumo di droga e alcool da parte degli altri componenti della band. I NOFX cercano allora un nuovo secondo chitarrista: dopo averne audizionati un po', alla fine dello stesso anno, scelgono Aaron Abeyta, un amico di Erik Sandin, che viene presto ribattezzato El Hefe (storpiatura dello spagnolo \"El jefe\" - lett. \"il capo\") in quanto miglior musicista del gruppo (visto che sa suonare anche la tromba). Il suo ingresso cambier\u00e0 notevolmente il \"sound\" del gruppo.\nAnche l'ultimo lavoro, \"Ribbed\", inizia a vendere bene, superando le 8.000 copie e ricevendo lodevoli recensioni anche da Flipside, una delle fanzines pi\u00f9 accreditate e seguite della scena punk americana; la Epitaph allora decide di ristampare sempre nel 1991, con una copertina differente, \"Liberal Animation\". Nel 1992 viene registrato sempre al West Beach ma con Donnell Cameron alla produzione, al posto di Gurewitz, il primo lavoro a cui partecipa El Hefe, un EP di cinque brani registrati in dieci difficoltosi giorni: Sandin soffre infatti di forti problemi di droga e Fat Mike fatica a cantare alcune canzoni. Il lavoro, \"The Longest Line\", esce nello stesso anno per la Fat Wreck Chords, mentre la band poco dopo registra al West Beach con ancora con Cameron alla produzione un nuovo full-length: le incisioni sono ancora una volta difficoltose, perch\u00e9 Sandin ha appena smesso di assumere eroina e sta perci\u00f2 ancora molto male. Due giorni dopo la fine delle registrazioni infatti Erik inizia un corso di riabilitazione che dura due mesi, mentre nel frattempo l'album, che prender\u00e0 il nome di \"White Trash, Two Heebs and a Bean\" (in cui Sandin \u00e8 la \"White Trash\" - lett. \"spazzatura bianca\" il nome in slang della comunit\u00e0 povera bianca negli USA - Fat Mike e Melvin sono i \"Two Heebs\" - lett. \"i due ebrei\" - ed El Hefe \u00e8 il \"Bean\" - lett. \"fagiolo\"), e che inizialmente si sarebbe dovuto chiamare \"White Trash, Two Kikes And A Spic\" (stesso significato con termini pi\u00f9 offensivi), viene pubblicato dalla Epitaph.\nL'album rappresenta un punto di svolta della band: le sonorit\u00e0 hardcore del passato diventano meno dominanti e, grazie alle capacit\u00e0 musicali di El Hefe, compaiono le prime influenze ska punk e pop punk che diverranno il marchio di fabbrica della band. Con questo lavoro inoltre i NOFX divengono una delle punk band pi\u00f9 conosciute e la loro ex casa discografica Mystic Records, che possiede i diritti su vari brani inseriti nei primi lavori del gruppo, decide, sempre nel 1992, di pubblicare, senza nemmeno consultare il gruppo, una raccolta dei precedenti EP, di demo e di altri pezzi, intitolata \"Maximum Rocknroll\", di cui gli stessi NOFX verranno a sapere solo dopo averlo visto in vendita.\nDa \"Punk in Drublic\" a \"I Heard They Suck Live!!\".\nPer il successivo lavoro la band vorrebbe registrare il nuovo album di nuovo con Cameron alla produzione, ma \u00e8 in riabilitazione; perci\u00f2 Gurewitz consiglia alla band di chiamare il suo amico Ryan Greene, con il quale infine il gruppo registra in tre settimane, sempre al West Beach, \"Punk in Drublic\" (il cui nome \u00e8 un'anagramma di \"drunk in public\", lett. \"ubriaco in pubblico\", o, secondo una diversa interpretazione, una storpiatura in chiave punk della frase \"Drink in Dublin\"), pubblicato nel 1994 sempre dalla Epitaph.\nSi tratta dell'album della definitiva consacrazione per la band, che secondo alcuni dati, dalla sua pubblicazione al 2007, ha venduto oltre un milione di copie in tutto il mondo diventando disco d'oro.\nA questo punto i NOFX decidono di volere pubblicare per la prima volta un live, e perci\u00f2 organizzano tre serate di concerto al locale \"Roxy\" di Hollywood: la maggior parte dei brani verranno registrati la seconda serata, ma sono inclusi pezzi presi da tutte e tre. Il disco, che prender\u00e0 il nome di \"I Heard They Suck Live!!\", esce per la Fat Wreck nel '95.\nDa \"Heavy Petting Zoo\" a \"So Long and Thanks for All the Shoes\".\nNel 1995 la band inizia le registrazioni di un nuovo album (sempre alla Razors Edge di San Francisco ancora con Greene produttore) che uscir\u00e0 nel 1996 edito dalla Epitaph col nome di \"Heavy Petting Zoo\": la casa discografica ne pubblica anche una versione in vinile con una differente copertina e con un differente titolo, \"Eating Lamb\". La copertina dell'album (raffigurante un uomo in posizioni semi-pornografiche con un animale) ha destato molto scalpore, portando le autorit\u00e0 francesi ad impedire la vendita sia del vinile che del cd sul loro territorio, ed ha perfino costretto alcuni negozi di dischi a toglierla dalle vetrine in cui l'avevano apposta per promuovere il nuovo lavoro della band, mentre altri negozi sono stati addirittura denunciati per averla mostrata in pubblico.\nIn seguito, lo stesso anno, la Fat Wreck pubblica HOFX, un EP contenente due brani inizialmente composti per \"Punk In Drublic\" ma non inseriti in quanto terminati solo successivamente, che li inserisce cos\u00ec in questo lavoro stampato in 8.000 copie. Sempre nel 1996 Fat Mike organizza nuovamente (questa volta all'insaputa degli altri membri) due giorni al Razors Edge, avvisandoli solo in seguito e dicendo loro che avrebbero registrato un EP da tredici canzoni ovviamente inedite e che l'unico a conoscere i pezzi che lo avrebbero composto sarebbe stato lui: Fat Mike illustra i brani scritti al resto della band direttamente in studio, e vengono registrati cos\u00ec come vengono la prima volta. In quattro ore viene realizzato l'EP \"Fuck the Kids\", che esce per la Fat Wreck lo stesso anno.\nLa band registra poi al Motor Studios di San Francisco (ancora con Greene alla produzione) un nuovo full-length, dove anche Nate dei Mighty Mighty Bosstones suona la chitarra in un paio di brani. L'album, \"So Long and Thanks for All the Shoes\", il cui nome viene preso dal libro di Douglas Adams \"So Long And Thanks For All The Fish\" ed \u00e8 nato dopo le innumerevoli scarpe lanciate sul palco durante i concerti del gruppo, esce per la Epitaph nell'ottobre (il giorno di Halloween) del 1997 in Europa ed in novembre negli Stati Uniti.\nIn contemporanea, lo stesso giorno, negli U.S.A. viene anche pubblicato un singolo stampato dalla Fat Wreck in 8.000 copie, \"All of Me\", che contiene un brano scartato dalle registrazioni dell'album appena uscito (la title-track) ed una reinterpretazione di Billie Holiday (presente anche in \"So Long And Thanks For All The Shoes\"). Nel maggio del 1999 la Fat Wreck pubblica inoltre Timmy the Turtle, un singolo contenente due inediti di cui la title-track, una canzone registrata per \"So Long... and Thanks For All The Shoes\" ma non inserita nell'album, che \u00e8 cantata da Duncan degli Snuff, mentre ad agosto dello stesso anno esce il singolo \"Louise and Liza\", edito sempre dalla label di Fat Mike e contenente un brano di \"Heavy Petting Zoo\" ed un inedito (la title-track).\n\"Pump Up the Valuum\" e attivit\u00e0 successiva.\nIn novembre del 1999 la Fat Wreck pubblica \"The Decline\", un EP che contiene un solo brano lungo circa 18 minuti, che ha dato non pochi problemi durante la registrazione, mentre in dicembre la band entra in studio, dove registra, fino al febbraio del 2000, ventidue brani per il successivo album. Prima della sua pubblicazione la Fat Wreck pubblica \"Pods and Gods\", un EP (in cui Fat Mike suona la tastiera) prodotto in 12.000 copie di cui la title-track sarebbe dovuta essere inserita nel full-length successivo (quello registrato qualche mese prima ma non ancora pubblicato), ma alla quale \u00e8 stata poi preferita un'altra canzone, \"My Vagina\".\nL'album, invece, prende il nome di \"Pump Up the Valuum\" e viene pubblicato a giugno del 2000; esso risulta essere il primo pubblicato dalla casa di Fat Mike (unitamente alla Epitaph che ne cura la distribuzione nei mercati extra-USA), la Fat Wreck, ed esce proprio mentre i NOFX si trovano in Europa per il \"Deconstruction Tour\" e proprio mentre Punk In Drublic, il loro album pi\u00f9 famoso, diventa disco d'oro. In novembre dello stesso anno la Epitaph pubblica \"Bottles to the Ground\", un singolo prodotto, questa volta, in 40.000 copie in esclusiva per il mercato americano contenente due brani inclusi nell'ultimo full-length e due inediti che sarebbero dovuti uscire anche con l'EP Pods And Gods due mesi prima di \"Pump Up the Valuum\", ma che invece viene pubblicato solo ora.\nNel 2001 inoltre la Fat Wreck pubblica Surfer, un nuovo EP con titolo in tributo ai Bad Religion (tratto appunto da uno dei loro lavori pi\u00f9 famosi, \"Suffer\", che \u00e8 anche l'album che ha maggiormente influenzato i NOFX e che li ha convinti a inserire pi\u00f9 melodia all'interno dei loro pezzi) e che contiene 14 brani registrati in due giorni.\nSempre nel 2001 la B.Y.O. (Better Youth Organization) Records propone alla band di pubblicare uno \"split\" (ovvero un album in cui due band suonano ognuna alcuni brani dell'altra) con un'altra band di genere punk assai famosa: i Rancid. I NOFX registrano cos\u00ec al Motor Studios, con Greene alla produzione, sei cover dei Rancid, mentre questi fanno lo stesso con sei pezzi del gruppo di Fat Mike. Lo split EP, che prender\u00e0 il nome di \"BYO Split Series, Vol. 3\" esce agli inizi del 2002 edito dalla B.Y.O., mentre in maggio la Fat Wreck pubblica \"45 or 46 Songs That Weren't Good Enough to Go on Our Other Records\", una raccolta in doppio cd contenente un inedito e quarantacinque vecchi brani scartati dai precedenti lavori ed inseriti in altri a tiratura limitata o in compilations.\nDa \"The War on Errorism\" a \"Wolves in Wolves' Clothing\".\nL'arrivo di George W. Bush alla presidenza della repubblica e soprattutto la Guerra in Iraq divengono a partire dal 2002 la vera fonte d'ispirazione della band, che inizia ad arricchire i suoi brani di testi pi\u00f9 marcatamente politici. Esce cos\u00ec nel 2003, sempre dalla Fat Wreck unitamente alla Epitaph per il mercato extra-USA, il loro nono album studio, intitolato \"The War on Errorism\" (lett. \"la guerra all'errorismo\") che storpia la definizione di \"war on terrorism\" data da Bush agli interventi militari in Afghanistan e, come detto, Iraq. Contemporaneamente la band collabora e partecipa ai concerti Rock against Bush (che porteranno poi alla pubblicazione di una raccolta omonima) e, seppur parzialmente, alla campagna elettorale, poi persa, di John Kerry.\nContemporaneamente Fat Mike fonda e promuove il movimento Punk Voter per incentivare la partecipazione al voto (contro Bush) della comunit\u00e0 musicale punk, indipendente e alternativa d'America.\nL'ispirazione politica presente nell'album culmina nel brano \"Franco Un-American\" in cui la band, oltre a citare i grandi pensatori \"liberal\" americani come Noam Chomsky e Michael Moore, fa palese autocritica laddove dice \"\"the president's laughing because we voted for Nader\" - lett. \"il presidente sta ridendo perch\u00e9 noi abbiamo votato per Nader\" -, esplicito riferimento alla contestata vittoria di Bush contro Al Gore, determinatasi anche a causa del voto di numerosi liberal per il terzo candidato Ralph Nader.\nNello stesso anno viene anche pubblicato l'EP \"Regaining Unconsciousness\" e la band decide di pubblicare la prima vera raccolta di brani gi\u00e0 pubblicati (infatti \"Maximum Rocknroll\" venne pubblicato ad insaputa della band e \"45 or 46 Songs That Weren't Good Enough to Go on Our Other Records\" \u00e8 una raccolta di brani semi-inediti). Nel 2004 viene cos\u00ec pubblicato dalla Epitaph l'album \"The Greatest Songs Ever Written (By Us!)\".\nDopo un anno di parziale assenza dalle sale di incisione, passato in gran parte in tour, nel 2006 i NOFX tornano nei negozi con l'EP \"Never Trust a Hippy\", che precede la pubblicazione del loro ultimo e decimo album, e che contiene, tra l'altro, un brano, \"The Marxist Brothers\" (che verr\u00e0 di l\u00ec a poco anche inserito nell'album). Il 18 aprile infatti viene pubblicato l'album \"Wolves in Wolves' Clothing\", in cui la band si discosta, seppur leggermente, dalle tematiche politiche che avevano caratterizzato \"The War on Errorism\" per tornare al loro pi\u00f9 abituale \"mix\", compresi i riferimenti autobiografici (come il brano \"60%\"). Da segnalare in questo nuovo lavoro la canzone \"Cantando en espa\u00f1ol\" che vede alla voce El Hefe, come gi\u00e0 accaduto nel brano \"Straight Edge\" (cover dei Minor Threat) di \"White Trash, Two Heebs and a Bean\".\nDa They've Actually Gotten Worse Live in poi.\nNel 2007 la band ha pubblicato un nuovo album live che si intitola \"They've Actually Gotten Worse Live\", in prosecuzione del loro ultimo lavoro dal vivo \"I Heard They Suck Live!!\". L'album \u00e8 uscito il 20 novembre 2007. Successivamente la band \u00e8 partita per un tour mondiale comprendendo anche paesi pi\u00f9 dove generalmente non si esibiscono (Sud America, Israele e altri), il tutto filmato costantemente con alcune telecamere di Fuse Tv e trasmesso in otto episodi da 20 minuti dove si riassume pi\u00f9 o meno tutto il tour. Gli otto episodi e molto altro materiale raccolto durante il tour faranno parte di un DVD.\nPer festeggiare i 25 anni di attivit\u00e0 i NOFX si sono esibiti nel febbraio 2009 in tre date alle quali hanno partecipato anche i vecchi componenti della band, come Dave Casillas e Steve Kidwiler. Il concerto \u00e8 stato articolato in quattro parti: una con i tre originali (Melvin, Fat Mike, Smelly), una con Casillas alla seconda chitarra, una terza parte con Steve ed infine una con El Hefe.\nIl 28 aprile 2009 \u00e8 uscito l'album Coaster. Il 24 novembre sono stati pubblicati un singolo, \"My Orphan Year\", contenente l'omonima A-side e Fermented and Flailing, ed un EP, \"Cokie the Clown\", il quale si presenta in due versioni differenti, con tracce diverse. Entrambi gli album sono stati pubblicati dalla Fat Wreck Chords.\nL'anno successivo il gruppo pubblica una nuova compilation, \"The Longest EP\", seguito da uno split con i The Spits, \"NOFX/The Spits\".\nNell'estate 2011 la band pubblica l'EP \"NOFX\" nel quale vengono riproposte cover di vari gruppi hardcore punk.\nL'11 settembre 2012 \u00e8 stato messo in commercio il dodicesimo album studio, \"Self Entitled\".\nNel 2016 viene pubblicato il loro tredicesimo album in studio, \"First Ditch Effort\", e la loro autobiografia, \"NOFX: The Hepatitis Bathtub and Other Stories,\" tradotta anche in italiano\".\"\nNel 2019-2020 ridanno vita al progetto \"7\u2019\u2019 of the Month Club\", pubblicando in tiratura limitata (uno al mese) dieci 45 giri, contenenti esclusivamente inediti.\nStile musicale.\nLo stile musicale della band \u00e8 passato nel corso del tempo da un puro hardcore punk americano senza la presenza di melodia, ad un hardcore melodico con influenze pop punk e ska punk (soprattutto dopo l'ingresso nella band di El Hefe, unico musicista del gruppo a saper suonare strumenti a fiato essenziali per questo genere musicale). Nella loro evoluzione un ruolo decisivo \u00e8 stato svolto dai Bad Religion e certamente ancora prima dai Misfits e dai Ramones.\nOltre ad essere annoverati tra i fondatori del genere musicale californiano skate punk, i NOFX ormai occupano un posto di primo piano nella storia del punk rock in generale. La loro reinterpretazione dell'essere musicisti punk rock (sia come stile musicale che come argomenti trattati e comportamenti verso il \"mainstream\") ha avuto successivamente un'influenza notevole sulle band punk pi\u00f9 recenti. Il loro stile, posizionato di fatto a met\u00e0 tra l'hardcore melodico ed il pop punk di Green Day e blink-182, \u00e8 stato seguito, per fare qualche esempio, da gruppi come Pennywise, Good Riddance, Less Than Jake, Lagwagon, Propagandhi, Ten Foot Pole, Millencolin, AFI, Sum 41, Guttermouth, The Ataris, Bane.\nQuesto stile politico-musicale ha comunque suscitato diverse critiche da parte delle frange pi\u00f9 estremiste e filo-anarchiche della comunit\u00e0 punk ed indipendente d'America e non. Alcuni hanno infatti criticato la \"virata\" verso il pop punk che la band ha sub\u00ecto dall'inserimento di El Hefe nel 1991, mentre altri hanno sollevato dubbi sull'effettiva opposizione della band a fenomeni di \"commercializzazione\": sebbene sia incontestabile che i NOFX non abbiano mai stretto accordi con alcuna \"major\" discografica n\u00e9 con i network di massa come MTV, \u00e8 contestato invece che essi siano stati effettivamente coerenti, come loro affermano, con l'etica anarcho punk del D.I.Y., ovvero dell'autoproduzione dei propri lavori. Inoltre la Epitaph, sebbene rimanga una delle principali case discografiche indipendenti del mondo, con una scelta assai criticata nel 2005 si \u00e8 associata alla contestatissima RIAA e quanto alla Fat Wreck Chords, di propriet\u00e0 come detto di Fat Mike, \u00e8 discusso se possa essere considerata vera e propria etichetta di autoproduzione."}
{"id": "234736", "revid": "2050730", "url": "https://it.wikipedia.org/wiki?curid=234736", "title": "Thayngen", "text": "Thayngen (toponimo tedesco) \u00e8 un comune svizzero di 5\u00a0293 abitanti del Canton Sciaffusa. Il 1\u00ba gennaio 2004 ha inglobato il comune soppresso di Barzheim e il 1\u00ba gennaio 2009 quelli di Altdorf, Bibern, Hofen e Opfertshofen."}
{"id": "234738", "revid": "125026579", "url": "https://it.wikipedia.org/wiki?curid=234738", "title": "Affabulazione", "text": "Affabulazione \u00e8 una tragedia, composta di otto episodi in versi liberi, un prologo e un epilogo, di Pier Paolo Pasolini.\nL'opera venne composta in prima stesura nel 1966 e pubblicata in seguito sul n. XV del luglio-settembre del 1969 della rivista \"Nuovi Argomenti\" e infine in un'edizione postuma nel volume \"Affabulazione. Piliade\", edito a Milano da Garzanti nel 1977.\nIl testo venne messo in scena, con il permesso dell'autore, il 30 gennaio 1976 al \"Cabaret Voltaire\" di Torino da un gruppo di giovani attori (tra i quali Bruno Pennasso, Aldo Turco, Gisella Bein) che facevano parte della \"Cooperativa Teatro Proposta\", con la regia di Beppe Navello.\nNel novembre 1977, Vittorio Gassman rappresent\u00f2 la tragedia, come regista e protagonista, al Teatro Tenda di Roma, con le scene di Gabriele Di Stefano e le musiche di Fiorenzo Carpi.\nTrama.\nL'ombra di Sofocle appare nel prologo e invita il pubblico a seguire \"\"le vicende un po' indecenti / di questa tragedia che finisce ma non comincia\".\"\nNel primo episodio il padre ha un sogno angoscioso. Esso \u00e8 ambientato in una stazione ferroviaria in compagnia di un \"ragazzo grande\" che sembra essere suo padre e suo figlio nello stesso tempo. Il ragazzo fugge e il sogno viene interrotto dalla Madre che gli chiede cosa sognasse.\nIl Padre non sa rispondere. Sopraggiunge intanto il figlio che lo invita a diventare come lui, se vuole che essi siano uguali.\nNel secondo episodio si assiste ad un monologo del padre che cerca di ricordare il sogno. Segue il colloquio con il Prete che viene interrotto dall'arrivo del figlio con la sua ragazza. Il padre fa una scena di gelosia e insulta la ragazza. Nel frattempo rientra in scena la madre che lo rimprovera. Il padre si rende conto che la sua sofferenza \u00e8 dovuta all'invidia e al desiderio di essere giovane e virile come il figlio.\nL'episodio si conclude con un monologo del Padre che si confessa a Dio.\nNel terzo episodio la Madre si reca dal Prete e confida la sua preoccupazione per il marito che si comporta in modo strano. Arriva il padre e il figlio e il Prete e la Madre escono, il dialogo che segue \u00e8 centrato sul padre che dichiara ancora una volta di voler assomigliare a lui, il figlio risponde dolcemente ma con accondiscendenza. Il padre lo invita a recarsi nel suo studio quella sera alle sette e gli dona un oggetto simbolico ed allusivo: un coltello.\nNel quarto episodio si assiste al dialogo tra il padre e la Madre. Egli la supplica di fare l'amore con lui nuda sul tappeto, ma lei rifiuta. Il padre decide di attendere il figlio in atto esibizionistico.\nIl quinto episodio si svolge in un commissariato dove vi \u00e8 il figlio, che scappato di casa, \u00e8 stato ritrovato dai carabinieri. Vi \u00e8 un altro dialogo tra il padre e il figlio dove il padre si dichiara ancora al figlio.\nNel sesto episodio vediamo il padre, che \u00e8 stato ferito dal figlio con il coltello, a letto che dialoga con l'Ombra di Sofocle che gli rivela che suo figlio non \u00e8 un \"enigma\", ma un \"mistero\" e pertanto non pu\u00f2 essere risolto alla luce della ragione.\nIl settimo episodio si svolge a casa di un negromante dal quale il padre si \u00e8 recato che legge in una sfera di cristallo e gli rivela il luogo dove si trova il figlio che \u00e8 scappato un'altra volta da casa.\nL'ultimo episodio si svolge nella casa dove abita la ragazza del figlio. Il padre ottiene da lei di poter spiare dal buco della serratura i due che fanno l'amore. Mentre il padre spia recita un monologo alla fine del quale conclude dicendo\"... Ci sono delle epoche nel mondo in cui i padri degenerano/ e se uccidono i loro figli/ compiono dei regicidi\". Il padre cos\u00ec, fuori scena, uccide il figlio, come Edipo uccise Laio.\nL'epilogo si svolge in una stazione ferroviaria. Il padre, che \u00e8 diventato un barbone, dialoga con un mendicante all'interno di un vagone abbandonato e ricorda il passato. Sullo sfondo intanto, la Madre, novella Giocasta, si \u00e8 impiccata. Il padre non \u00e8 riuscito a farsi uccidere dal figlio e sar\u00e0 a questo punto lo Spirito del figlio a chiamarlo e ad invitarlo a rientrare nel suo vagone: \"sta per piovere e \u00e8 quasi notte\".\nAnalisi dell'opera.\n\"Affabulazione\" pu\u00f2 essere considerata una parodia dell\"Edipo re\" e della teoria di Freud e inoltre si richiama alle \"Trachinie\", soprattutto nel dialogo finale di Eracle con Illo dove il semidio supplica il figlio di deporlo sul rogo e bruciarlo.\nIl nucleo centrale della tragedia \u00e8 nel mistero della giovinezza maschile e della sua potenza sessuale. La figura del padre, fortemente autobiografica, \u00e8 l'incarnazione della contraddizione non risolvibile dell'irrazionale che ossessiona Pasolini nella sua opera e nella sua vita.\nLa struttura del teatro pasoliniano richiama quella della tragedia greca ma anche quella della sacra rappresentazione medioevale.\nIl teatro che Pasolini propone \u00e8 un teatro della parola, un rito culturale che si rivolge agli intellettuali ma che pu\u00f2 avere valenze didattiche anche per gli operai come si legge nel \"Manifesto per un nuovo teatro del '68\"."}
{"id": "234739", "revid": "767487", "url": "https://it.wikipedia.org/wiki?curid=234739", "title": "Bibern (Thayngen)", "text": "Bibern (toponimo tedesco) \u00e8 una frazione di 248 abitanti del comune svizzero di Thayngen, nel Canton Sciaffusa.\nStoria.\nDal 1861, quando fu istituito con la divisione del comune soppresso di Bibern-Hofen, fino al 31 dicembre 2008 \u00e8 stato un comune autonomo che si estendeva per 1,80\u00a0km\u00b2; il 1\u00ba gennaio 2009 \u00e8 stato accorpato al comune di Thayngen assieme agli altri comuni soppressi di Altdorf, Hofen e Opfertshofen."}
{"id": "234742", "revid": "110157", "url": "https://it.wikipedia.org/wiki?curid=234742", "title": "Lohn (Sciaffusa)", "text": "Lohn (toponimo tedesco) \u00e8 un comune svizzero di 757 abitanti del Canton Sciaffusa."}
{"id": "234743", "revid": "125998001", "url": "https://it.wikipedia.org/wiki?curid=234743", "title": "Oria", "text": "Oria \u00e8 un comune italiano di abitanti della provincia di Brindisi in Puglia.\nSituata in territorio collinare nel Salento settentrionale, presenta insediamenti umani gi\u00e0 nel Neolitico come testimoniano i rinvenimenti rupestri presso la grotta di Sant'Anna. Secondo Erodoto fu fondata dai Cretesi con il nome di Hyria, fu secondo Strabone sede del basileum e quindi capitale politica dei Messapi. Nel I sec. a.C. divenne municipium romanum battente moneta propria. La citt\u00e0 \u00e8 nota per la sua ricchezza archeologica, per il suo centro storico di impronta medioevale ricco di viuzzole e scalini, per il Castello Svevo di Federico II a forma di vascello, per la fiorente comunit\u00e0 ebraica attiva per tutto il I sec. d.C. Dalla fine del XVI secolo \u00e8 sede dell'omonima diocesi.\nGeografia fisica.\nTerritorio.\nOria \u00e8 collocata sulle pi\u00f9 elevate alture di un cordone collinare di antiche dune fossili nel Nord Salento, che le conferiscono una posizione dominante sulla circostante pianura salentina. L'altezza massima con 166 metri s.l.m., \u00e8 raggiunta dal Colle del Vaglio sulla cui sommit\u00e0 \u00e8 costruito il castello. \u00c8 percorsa dell'antica via Appia tra Brindisi e Taranto dista 35\u00a0km da Taranto, 32\u00a0km da Brindisi e 45\u00a0km da Lecce.\nIdrografia.\nIl territorio di Oria, rispetto a quello dei comuni limitrofi, \u00e8 da sempre interessato da fenomeni sorgentizi e di ruscellamento superficiale. Sono presenti alcuni corsi d'acqua per lo pi\u00f9 a carattere stagionale, i principali dei quali sono il \"canale Pezza dell'abate\" e il Canale Reale, entrambi sgorgano infatti da alcune risorgive localizzate ai margini delle suddette colline; dirigendosi prevalentemente verso sud, infiltrandosi nel terreno e continuando il loro percorso in maniera sotterranea nelle aree carsiche, la pi\u00f9 importante delle quali, situata nei pressi del santuario di San Cosimo alla Macchia, in contrada Case Grandi, \u00e8 localmente nota come \"La Vora\"; non si esclude, quindi, che il loro percorso sotterraneo possa captarne le acque addirittura in direzione delle coste del mare Ionio, distante pochi chilometri. Nella parte settentrionale del territorio oritano scorre per un breve tratto il ben pi\u00f9 noto Canale Reale che nasce a Villa Castelli e sfocia nel mare Adriatico nei pressi della Riserva naturale statale Torre Guaceto. Nell'agro circostante la citt\u00e0 di Oria, \u00e8 da sempre numerosa la presenza di pozzi d'acqua dolce; specie nella pianura settentrionale, dove le acque piovane attraversano gli strati superficiali del terreno, nella pianura a sud della citt\u00e0, l'assenza di strati argillosi e l'affioramento in superficie di terreni calcarei, permeabili, porta le acque a una profondit\u00e0 maggiore.\nClima.\nOria ha un tipico clima mediterraneo, con estati calde e inverni miti, ma non sono rari i fenomeni di gelo notturno e giornate in cui la temperatura non supera i 6-7 \u00b0C (a causa dell'influenza di aria fredda proveniente dai Balcani), cos\u00ec come d'estate la temperatura, a causa del vento di scirocco, pu\u00f2 toccare i 39-40 \u00b0C nelle ore pi\u00f9 calde del giorno.\nStoria.\nLa fondazione di Oria, secondo Erodoto, avvenne quando un gruppo di cretesi naufrag\u00f2 lungo le coste salentine non lontano da Oria. I cretesi scelsero il colle pi\u00f9 alto per iniziare la costruzione della citt\u00e0 in quanto da l\u00ec potevano ben controllare tutto il territorio circostante. Diedero a tale citt\u00e0 il nome Hyria e quindi, poich\u00e9 spesso gli antichi coloni greci davano al luogo in cui s\u2019insediavano la stessa denominazione della loro citt\u00e0 d\u2019origine, si pu\u00f2 anche pensare che si trattasse di migranti provenienti dalla citt\u00e0 beota di \"Yr\u00eca\".\nDurante l'VIII secolo a.C. Oria comincia la sua evoluzione da abitato \"sparso\" a citt\u00e0 vera e propria: infatti abbiamo una concentrazione probabilmente di capanne sul colle pi\u00f9 alto della citt\u00e0.\nOria divenne la capitale politica della confederazione messapica, intessendo rapporti sia con gli altri centri messapici sia con le citt\u00e0 magno-greche. Di particolare interessa risulta il rapporto con la vicina e potente citt\u00e0 di Taranto, con la quale il rapporto non era certo dei pi\u00f9 pacifici, anche se vi erano periodi di floridi scambi culturali e commerciali.\nLa rivalit\u00e0 dei Messapi con Taranto giunse all'apice nel 473 a.C. quando i Tarantini, uniti ai Reggini si scontrarono con i Messapi. Tale forte conflitto fini con l'indebolire sia i Messapi sia i Tarantini. Nel 272 a.C. Taranto e di l\u00ec a poco i Messapi finirono nella sfera d'influenza di Roma; Oria non perse per\u00f2 la sua importanza. Nell'88 a.C. divenne municipio romano.\nTra l'VIII e il X secolo, la citt\u00e0 di Oria raggiunge il suo massimo splendore culturale. Il suo prestigio \u00e8 dovuto alle \"scuole\" della sua comunit\u00e0 ebraica. Tra i pi\u00f9 noti maestri di Oria Amittai, il nipote Amittai ben Shefatiah e il medico Shabbetai Donnolo. Donnolo, grazie al suo sapere e alla sua perizia non comune, anticipa l'archiatra, figura tipica del Basso Medioevo. Amittai, Shefatiah, Amittai ben Shefatiah, Shabbatai ben Abraham Donnolo e Ahim\u0101z ben Paltiel hanno prodotto una cospicua mole di fonti utili alla ricostruzione del pensiero mistico, della filosofia e della mentalit\u00e0 ebraica tra IX e X secolo.\nLa presenza ebraica favor\u00ec i commerci con l'Imamato fatimide, avendo avuto contatti con i loro correligionari egiziani e nordafricani in Sicilia.\nIn seguito la citt\u00e0 fu un territorio di transizione tra Bizantini e Longobardi nei pressi del centro abitato citt\u00e0 doveva trovarsi il cosiddetto limitone dei greci; una sorta di confine tra territori longobardi e bizantini.\nNel corso del IX-X secolo fu spesso bersaglio dei Saraceni, che saccheggiarono e distrussero pi\u00f9 volte la citt\u00e0. L'imperatore Ludovico II nell'867 si rec\u00f2 in Oria per liberarla dai Saraceni, che nel 847 avevano costituito l'Emirato di Bari. Ma gli attacchi non cessarono; nel 924 i saraceni misero a ferro e fuoco la citt\u00e0 e ci furono numerose vittime.\nNell'XI secolo si assistette all'ascesa dei Normanni: nel 1062 fu conquistata da Umfredo d'Altavilla. Federico II espropri\u00f2 e ampli\u00f2 a partire dal 1225 la fortificazione normanna, stabilendo l'obbligo per nobili, possidenti, ecclesiastici e comunit\u00e0 sia urbane sia rurali di contribuire alla manutenzione del castello di Oria. La citt\u00e0 si ribell\u00f2 a Manfredi, sub\u00ec l'ennesimo assedio ma ne fu presto liberata grazie anche all'eroico Tommaso d'Oria.\nSotto il dominio degli Angioini Oria sub\u00ec un nuovo assedio, nel 1433 venne saccheggiata dal condottiero Giacomo Caldora. Divenne poi feudo degli Orsini Del Balzo.\nAlle soglie del 1500 Oria dovette subire nuovi assedi; celebre l'aspra resistenza contro gli spagnoli che assediavano la citt\u00e0, salvata secondo la leggenda dal patrono san Barsanofio e dal valore di tutti i cittadini.\nDa questo momento in poi la citt\u00e0 fu infeudata a diverse famiglie: nel 1572 san Carlo Borromeo alien\u00f2 il feudo al vescovo di Cassano; per poi passare agli Imperiali di origine genovese.\nDopo il XVI secolo cominci\u00f2 anche un lento declino dell'antica citt\u00e0, soprattutto a causa dello sviluppo del borgo di Francavilla Fontana. Nel corso del Settecento a cura del principe Michele Imperiali, Marchese di Oria e Principe di Francavilla, vennero restaurati alcuni monumenti della citt\u00e0, tra cui Porta Manfredi.\nNella seconda met\u00e0 dell'Ottocento, nonostante la propaganda post-unitaria, non mancarono a Oria voci contrastanti l'unit\u00e0: per citare solo un esempio negli atti di polizia contro associazioni e atti contro lo Stato, figurano parole oltraggianti la persona del re in casa di Luigi Lombardi. Vi furono anche altri atti di presunte riunioni sovversive in cui parteciparono cittadini oritani e dei paesi limitrofi. Il 21 settembre del 1897, la citt\u00e0 venne investita da un potente ciclone che danneggi\u00f2 gran parte dei monumenti antichi.\nDurante le guerre mondiali il comune ha versato il suo contributo alla Patria: furono molti infatti gli oritani morti combattendo.\nSimboli.\nLo stemma di Oria \u00e8 al colle verde d'azzurro ai leoni d'oro coronati affrontati, al castello d'oro, merlato, turrito di tre e finestrato di nero, sovrastato dal serpente di verde e dalla colomba volante d'argento tenente un ramo d'olivo al naturale.\nPresso la chiesa di San Francesco di Paola vi \u00e8 una statua quattrocentesca del patrono di Oria, san Barsanofio, che tiene in mano una riproduzione di questo stemma. Quindi lo stemma cittadino era utilizzato almeno da tale periodo, ci\u00f2 non esclude che sia stato utilizzato anche precedentemente ma non sappiamo la modalit\u00e0 di tale uso, in ogni caso a oggi la raffigurazione pi\u00f9 antica rimane questa. Il leone e il serpente erano presenti anche in un antico mosaico raffigurante un leone che aveva tra le fauci un serpente, segnalato nel XIX secolo presente nel palazzo vescovile che oggi \u00e8 andato perduto o comunque non se ne ha pi\u00f9 notizia.\nOnorificenze.\nCon decreto della Presidenza del Consiglio dei ministri del 1\u00ba ottobre 1951, a Oria \u00e8 stato conferito il titolo di citt\u00e0 in riconoscimento della sua storia plurimillenaria, peraltro gi\u00e0 rivendicato come sede vescovile.\nDal 2012 la citt\u00e0 \u00e8 Bandiera Arancione, prestigioso riconoscimento del Touring Club Italiano.\nMonumenti e luoghi d'interesse.\nArchitetture Militari.\nCastello Svevo di Federico II di Svevia.\nConsiderata l'importanza strategica del territorio di Oria (che divideva spesso con diverse sfumature di dominio i territori bizantini da quelli dei goti), pur senza prove archeologiche si deve presumere l'esistenza di un primo nucleo fortificato gi\u00e0 in et\u00e0 altomedievale. In seguito (XI secolo), vi dovette essere una qualche forma di difesa/controllo dell'abitato e del territorio effettuato dai Normanni che infeudarono la citt\u00e0. Numerose modifiche sub\u00ec il maniero in et\u00e0 federiciana (1225-1227), al punto che generalmente viene denominato \"castello svevo\"; alcune fonti locali vogliono che lo stesso \"Stupor mundi\" edific\u00f2 il castello, in realt\u00e0 \u00e8 pi\u00f9 realistico pensare che Federico II lo ampli\u00f2 e lo modific\u00f2. Altre importanti modifiche furono effettuate nel periodo angioino, a cui vanno riferite le torri cilindriche dette \"del Salto\" e del \"Cavaliere\". L'originario mastio normanno-svevo fu pesantemente riadattato, come d'altronde tutta la struttura, anche nel corso del XV-XVI secolo adattandolo alle nuove esigenze difensive, nate con l'adozione delle armi da fuoco, e dotandolo quindi di numerose cannoniere in parte ancora oggi visibili. Infine \u00e8 stato oggetto di integrazioni, restauri e ricostruzioni tra Ottocento e Novecento: nel 1897 il castello fu devastato dal ciclone che invest\u00ec la citt\u00e0 di Oria.\nNumerose volte il castello ha dovuto resistere ad assedi, come quello di Manfredi, o agli assalti di Giacomo Caldora (1433) e di Pietro de Paz (1504) che non riusc\u00ec a prendere la rocca.\nIl castello fu anche luogo accogliente per re, principi e cavalieri; oltre agli invitati al matrimonio di Federico II, ricordiamo che vi sostarono la regina Maria d'Enghien (1407), il suo sposo Ladislao re di Napoli (1414), la principessa Isabella di Chiaromonte e il re Ferrante d'Aragona (1447); un episodio molto importante per l'epoca \u00e8 la partenza di Alfonso II da Oria per liberare Otranto dai turchi (1480). Anche in tempi recenti \u00e8 stato meta di personalit\u00e0 e studiosi italiani e stranieri quali: Maria Jos\u00e8 di Savoia, Margaret d'Inghilterra, il cardinale Eug\u00e8ne Tisserant, principi di casa d'Asburgo, Theodor Mommsen, Paul Bourget, Ferdinand Gregorovius e altri ancora.\nIl 15 dicembre 1933 il Comune di Oria cedette il castello alla famiglia Martini Carissimo, ricevendone in cambio Palazzo Martini, poi adibito a sede municipale. I Martini Carissimo restaurarono il castello con l'ausilio dell'architetto Ceschi. In considerazione dello sforzo profuso dalla famiglia Martini Carissimo, il Re d'Italia Vittorio Emanuele III, volle conferire a questa famiglia, gi\u00e0 Conti e Patrizi di Benevento, il titolo di Conti di Castel d'Oria.\nIl Castello di Oria, dichiarato Monumento Nazionale, \u00e8 stato venduto il 2 luglio 2007 alla societ\u00e0 Borgo Ducale srl per 7.750.000 euro.\nPorta degli Ebrei.\nNota anche come \"Porta Taranto\" perch\u00e9 da qui ci si dirigeva verso la citt\u00e0 ionica, \u00e8 una delle tre porte della citt\u00e0 (una delle quali non pi\u00f9 in situ). La porta, che conduce alla giudecca della comunit\u00e0 ebraica di Oria, \"d\u00e0 accesso ad un quartiere medievale tortuoso, di piccole case, botteghe, balconcini nascosti\". Alle spalle della porta degli Ebrei, posta in piazza Shabbetai Donnolo, si sviluppava la fiorente comunit\u00e0 ebraica, nota in tutto il Mediterraneo medievale, che giunse al suo culmine durante il IX secolo. Al centro della volta troviamo uno scudo araldico in pietra il cui stemma non \u00e8 pi\u00f9 visibile, ai lati due stemmi pi\u00f9 piccoli raffiguranti gli emblemi della citt\u00e0. Al di sopra \u00e8 posta la statua dell'Immacolata.\nPorta Manfredi.\n\u00c8 detta anche Porta Lecce o degli spagnoli perch\u00e9 da qui entrarono gli spagnoli dopo un lungo assedio. La forma attuale della porta la dobbiamo a Michele III Imperiali, che probabilmente trasform\u00f2 o ricostru\u00ec una gi\u00e0 esistente porta. Era sormontata da tre statue, due delle quali abbattute dal ciclone del 1897 e la terza rimossa nel 1958 perch\u00e9 pericolante. Erano presenti anche tre stemmi, probabilmente appartenenti alla precedente porta ivi presente; dei tre stemmi \u00e8 rimasto solo quello di Oria seppur in pessime condizioni.\nTorre Palomba.\nLa torre \"Palomba\" \u00e8 una torre cilindrica situata alle spalle della basilica cattedrale; \u00e8 un probabile resto della fortificazione messapica, anche se per la sua continuit\u00e0 fino ai giorni nostri e la sua posizione centrale \u00e8 molto probabile che fu modificata e utilizzata anche in periodi successivi; \u00e8 anche denominata \"carnara\" poich\u00e9 fino al XVIII secolo serv\u00ec come ossario.\nArchitetture religiose.\nBasilica cattedrale.\nL'attuale cattedrale oritana fu voluta dal vescovo Castrese Scaja, che nel 1750 ordin\u00f2 la demolizione della precedente chiesa medievale (edificata nella prima met\u00e0 del XIII secolo) e fece costruire la nuova cattedrale di gusto barocco; a sua volta probabilmente la struttura medievale poggiava su un tempio pagano.\nDurante l'edificazione della cattedrale barocca, su progetto dell'architetto napoletano Giustino Lombardi, due colonne di marmo verde furono acquistate per 8000 ducati dal re di Napoli per abbellire la cappella della Reggia di Caserta e finanziare il nuovo progetto. La facciata \u00e8 in carparo locale.\nNei recenti lavori di restauro dell'edificio sacro sono venute alla luce la cripta dei Vescovi (sotto il presbiterio), ossari e un vasto ipogeo dove \u00e8 ora presente un presepe permanente. Dal 1992 la cattedrale di Oria \u00e8 anche basilica.\nChiesa di San Domenico.\nLa chiesa di San Domenico risale al 1572 (progettata dall'architetto Saverio Amodio) e fu eretta dai padri domenicani che giunsero a Oria nel 1282, stabilendosi nell'antico Calogerato di San Basilio, dentro le mura cittadine. L'attuale chiesa, ebbe i maggiori rifacimenti nel XVIII secolo. L'interno \u00e8 a croce latina con pregevoli altari barocchi seicenteschi di scuola leccese. Sono inoltre presenti alcune tele di valore, in particolare quella di san Domenico, titolare della chiesa. Nel convento annesso, troviamo un chiostro. La chiesa fu eretta parrocchia il 22 agosto 1947 dall'amministratore apostolico della diocesi, Ferdinando Bernardi.\nChiesa di San Francesco di Paola.\nLa chiesa di San Francesco di Paola fu costruita nel 1580 insieme all'attiguo convento, provvisto anche di un orto, come si osserva da alcune carte della citt\u00e0 del Seicento, come quella del Centonze. La chiesa attuale si sviluppa sopra la cripta di San Barsanofio dove si conserva il sacello che, dall'890 al 1170, conserv\u00f2 le reliquie del patrono. Questa chiesa risulta ancora oggi molto importante: qui i nuovi vescovi indossano i paramenti sacri prima di entrare in citt\u00e0; infatti la chiesa si trova appena fuori le mura molto vicina alla porta degli ebrei. All'interno \u00e8 di particolar pregio la statua in pietra del santo patrono, e una di Madonna con Bambino entrambe del XV secolo. Sono inoltre presenti pregevoli altorilievi raffiguranti scene del presepe e alcune tele. All'esterno incastonato nella parete della chiesa troviamo materiale di reimpiego medievale. Annesso si trova il Convento dei frati minimi paolotti. Fu eretta parrocchia il 1\u00ba ottobre 1976 dal vescovo Alberico Semeraro.\nChiesa di San Giovanni Battista.\nLa chiesa e il monastero furono eretti per volere della baronessa Filippa di Cosenza nel XIV secolo. Lo stemma sulla facciata, raffigurante un leone rampante, sovrastato da una tiara papale, riproduce l'arma di papa Paolo II. All'interno sono presenti numerose pitture murali medievali, raffiguranti santi, seppur in pessimo stato; in una di tali pitture si riconoscono san Benedetto e san Barsanofio. L'originaria costruzione romanica fu inglobata in un grande complesso barocco qual era il monastero dei padri celestini, edificato nel XVII secolo. Nel 1912 il monastero dei Celestini fu abbattuto per dare spazio all'attuale scuola elementare \"Edmondo De Amicis\". Quasi contemporaneamente fu abbattuto un portico di sedici archi antistante alla chiesa: secondo la tradizione qui avveniva il \"Ballo di San Giovanni\", che si svolgeva nella notte tra il 23 e il 24 giugno cui conveniva tutta la popolazione del circondario; tale usanza fu vietata nel XVI secolo sotto il marchesato dei Borromeo, in quanto ritenuta immorale. Oggi rimane solo la chiesa, che attualmente non \u00e8 adibita al culto, venendo utilizzata come auditorium o come spazio espositivo (negli ultimi anni durante il periodo estivo ha ospitato la mostra dei Palii del Torneo dei Rioni), secondo i bisogni della parrocchia della basilica cattedrale, che ne \u00e8 proprietaria.\nChiesa e monastero di San Benedetto.\nL'attuale chiesa, dedicata a Maria Santissima del Ponte, risale al 1850. L'annesso monastero delle Benedettine della Congregazione Cassinese \u00e8 occupato dall'orfanotrofio Antoniano Femminile e venne costruito nel XVII secolo sull'area del monastero molto pi\u00f9 antico di San Barbato fatto erigere nel 1123 dalla principessa normanna Costanza d'Altavilla.\nChiesa San Francesco d'Assisi.\nLa chiesa di San Francesco d'Assisi secondo la tradizione popolare ricorda il passaggio da Oria del santo d'Assisi. L'attuale costruzione \u00e8 di periodo barocco, coeva della cattedrale. In origine doveva essere una chiesetta basiliana, dedicata alla Madonna di Costantinopoli. Intorno al 1219 nei pressi di quella chiesetta basiliana fu fondato un cenobio dallo stesso san Francesco d'Assisi, di ritorno dalla Palestina. Nel XV secolo la chiesa, con l'annesso convento francescano, venne ricostruita dal principe Giovanni Antonio Del Balzo Orsini, per poi essere nuovamente rifatta nel XVIII secolo. All'interno si conservano le reliquie del beato Francesco da Durazzo (antico protettore di Oria che si festeggiava nella domenica in Albis) e una Piet\u00e0 litica del XV secolo che era conservata nella chiesetta rupestre della Madonna di Gallana. Sul fianco delle chiesa si trova il cenotafio del principe Giovanni Antonio Del Balzo Orsini, che edific\u00f2 la chiesa quattrocentesca (prima dell'attuale barocca). Ospita il Premio Letterario Internazionale 'Il Pozzo e l'Arancio', nato nel 2005. Fu eretta parrocchia il 22 agosto 1947 dall'amministratore apostolico Ferdinando Bernardi. \u00c8 stata ristrutturata negli anni cinquanta e nel 2004-2005, quando sono stati riportati alla luce resti della chiesa quattrocentesca.\nChiesetta Santa Maria al Tempio.\nTra le numerose chiesette sparse nel centro cittadino, ricordiamo quella di Santa Maria al Tempio. Alcuni studiosi la vogliono di fondazione templare, dato il nome della piccola chiesa, che nei documenti pi\u00f9 antichi \u00e8 indicata come \"Santa Maria del Tempio. Q\"uel che \u00e8 certo \u00e8 che essa fu costruita nel 1489 dal canonico Domenico Ferrara, a sue spese, come si ricava da un'iscrizione presente all'interno dell'edificio. Si ha notizia della chiesa di \"Santa Maria del Tempio\" nel 1542 in occasione di un matrimonio in essa celebrato. Viene ricordata anche nelle visite pastorali, a partire da quella del vescovo Bovio del 1565. Nel 1827 troviamo la chiesa di Santa Maria al Tempio appartenente al Capitolo della cattedrale di Oria, e aperta al pubblico; dopodich\u00e9 pass\u00f2 al \"Fondo per il Culto\".\nCripta di San Mauro.\nLa cripta di San Mauro \u00e8 attualmente localizzata al di sotto dell'altare del santuario di Sant'Antonio da Padova. Il luogo di culto fu probabilmente utilizzato in un primo momento (Alto Medioevo) dai monaci basiliani officianti con rito greco, e poi con la conquista normanna - avvenuta nel 1055 - fu utilizzato dai monaci benedettini. I monaci basiliani dedicarono l'edificio a san Basilio e in seguito i benedettini lo dedicarono a san Mauro [non chiaro]. Dimenticata, fu riscoperta da un pastorello nel 1660 e subito il canonico oritano Lucio Riccardia volle edificarvi sopra una chiesa tra il 1664 e il 1665. Nel corso del XVII secolo fu poi utilizzata oltre che come luogo di culto e come ossario dai frati Alcantarini che avevano preso possesso della chiesa soprastante e dell'annesso monastero nel 1758. Nel 1761 gli Alcantarini iniziarono la costruzione del convento, ultimato nel 1783. In conseguenza alle leggi emanate da Vittorio Emanuele II, nel 1866 il convento venne chiuso e incamerato dallo Stato. Usato come deposito agricolo, venne acquisito da padre Annibale Maria di Francia e dai Rogazionisti, che tutt'ora lo gestiscono. Nel 1940 la chiesa \u00e8 stata consacrata a sant'Antonio da Padova ed \u00e8 nota anche come \"di San Pasquale\", per via della devozione degli Alcantarini a san Pasquale Baylon.\nLa forma della cripta \u00e8 rettangolare. All'interno, seppur in pessime condizioni, sono ancora visibili alcuni affreschi: quello centrale rappresenta san Mauro, alla destra vi \u00e8 la cosiddetta Madonna del Melograno, di ottima fattura, mentre a sinistra vi \u00e8 un affresco pi\u00f9 piccolo che raffigura il Cristo coronato di spine, la Madonna di Costantinopoli e san Giuseppe. La chiesa da cui \u00e8 sormontato il santuario presenta una facciata in stile tardo barocco e un interno spartito su tre navate con volte a crociera. La navata centrale \u00e8 collegata alle due laterali attraverso cinque arcate e nell'abside \u00e8 posta una statua di Sant'Antonio sotto il catino absidale, sorretto da un colonnato. Gli altari della navata destra sono dedicati a san Michele Arcangelo, all'Addolorata, a san Maura (con statua lignea del XVII secolo) e all'Immacolata; mentre nella navata sinistra a sant'Annibale Maria di Francia, a santa Teresa di Lisieux, a Padre Pio, a san Giuseppe e al Cuore di Ges\u00f9. All'entrata, invece, nelle nicchie a sinistra e a destra si trovano le statue lignee del XVII secolo di san Pietro d'Alcantara e san Pasquale Baylon. Sull'ingresso \u00e8 situato un grande coro sufficiente a ospitare tutti i frati. Dal 1922 furono realizzate numerose modifiche, quali: il cambio del finestrone sulla facciata con un rosone, l'abbassamento di un metro circa del pavimento, l'apertura delle navate laterali, la nuova abside sostenuta da sei colonne e la trasformazione del coro in cantoria, con l'attuale organo a canne. La nuova chiesa venne inaugurata il 6 ottobre 1932, anche se certi lavori continuarono negli anni successivi.\nSantuario di San Cosimo.\nIl santuario di San Cosimo alla Macchia \u00e8 sito a circa 5\u00a0km dalla citt\u00e0 di Oria. \u00c8 un importante centro cultuale legato ai Santi Medici, compatroni di Oria, e la cui importanza valica i \"confini\" del Salento. Il santuario attuale fortemente ristrutturato nel corso del Novecento e degli ultimi anni (la facciata del santuario porta la data del 1900), in realt\u00e0 ha probabilmente inizio nel corso nel IX secolo quando era presente una piccola chiesa di monaci basiliani. Un cimitero medievale risalente a tale periodo \u00e8 stato messo in evidenza sotto parte dell'ala ovest dell'attuale chiesa. Edificio probabilmente connessa a un villaggio o casale medievale (oggi scomparso), cos\u00ec come appare nelle guide topografiche e archeologiche. Dal XVIII secolo a oggi il complesso \u00e8 stato interessato da forti modifiche, che rendono ormai invisibile la conformazione originale del santuario. Connessa al santuario \u00e8 presenta un musei con gli ex voto dei fedeli. Tale santuario \u00e8 rivestito di tale importanza poich\u00e9 in Oria risiedono numerose reliquie dei Santi Medici. Solenni festeggiamenti sono previsti ogni anno il quinto gioved\u00ec dopo Pasqua, durante le cosiddette 'Pirdunanzi'. Interessante la presenza del museo etnografico, il primo, per numero di oggetti conservati, dell'Italia meridionale.\nChiesa Madonna di Gallana.\nTale chiesetta \u00e8 situata a circa 5\u00a0km dalla citt\u00e0 in direzione Latiano lungo l'antico percorso della via Appia. Probabilmente tale chiesa era gi\u00e0 presente durante il periodo tardo-antico, al suo interno inciso su un muro \u00e8 stato trovato un antico gioco romano. Nel periodo medievale le fonti citano il casale dove sorge la chiesa come \"Gallano\". I racconti della chiesa si fondono tra storia e leggenda. Una leggenda riferisce che la chiesa fu fondata da tale Galerana moglie di Carlo Magno e consacrata da ben 22 vescovi tra cui San Turpino; un'altra leggenda narra che una moglie devota pregasse qui il ritorno del marito partito per le crociate. Caratteristica architettonica della chiesa \u00e8 la presenza di due cupole in asse, elemento che ne colloca la costruzione nel periodo altomedievale. Ospita interessanti affreschi, tra cui una \"Deesis\" raffigurante Cristo Pantocratore presente sul catino dell'abside, nonch\u00e9 una \"Annunciazione\", probabilmente parte di un ciclo di affreschi riguardanti la Madonna.\nChiesa Madonna della Scala.\nAltra importante chiesa rupestre \u00e8 quella della Madonna della Scala; insediamento altomedievale (molto prima dell'anno 1000) \u00e8 situata a 3\u00a0km da Oria sulla via vecchia per Manduria sull'area di un antico casale rupestre del quale faceva parte l'eremo basiliano di Sant'Ustino (Sant'Agostino o San Giustino). La datazione anche qui \u00e8 incerta ma alcuni elementi riconducono l'edificio sacro al XIII-XIV secolo. All'interno sono presenti affreschi dell'Apocalisse e il dipinto di fattura locale della Madonna della Scala.\nChiesa di San Lorenzo.\nL'aspetto attuale risale al XVII secolo ma esisteva una chiesetta di et\u00e0 precedente la cui intitolazione risultava alla Madonna delle Grazie. All'interno \u00e8 conservata una tela raffigurante una Madonna con Bambino e l'effigie del santo romano Lorenzo martirizzato su una graticola. Secondo la tradizione da qui il vescovo che doveva prendere \"possesso\" della diocesi oritana, partiva su un cavallo bianco per entrare nelle mura cittadine, non prima di essersi fermato nella cripta di san Barsanofio (dove sorge l'attuale chiesa di San Francesco di Paola). Annesso vi \u00e8 un piccolo monastero che ha ospitato anche un'esigua comunit\u00e0 monastica.\nArchitetture civili.\nIl Sedile.\nIl Sedile si trova in piazza Manfredi, edificato intorno al 1700 da Michele III Imperiali, \u00e8 un tipico esempio di eleganza in stile barocco. Ha una pianta quadrata e sulla sommit\u00e0 porta le statue dell'antico feudatario san Carlo Borromeo e del patrono san Barsanofio. Anticamente fu sede dei Decurioni e Seggio dei Nobili mentre attualmente \u00e8 info point turistico.\nPalazzo Martini\nPalazzo Martini, situato nel cuore del centro storico di Oria, sullo spiazzo popolarmente denominato \"sobbr'a Santa Croci\", in riferimento all'antica presenza della Chiesa dedicata alla Santa Croce di Gerusalemme fatta edificare - di fronte all'attuale Palazzo Martini - dal potente abate gesuita oritano Nicola Carbone, confessore della Regina di Spagna nel 1770. Il palazzo \u00e8 un classico esempio dell'architettura barocca del XVIII secolo. Nella parte alta dell'edificio \u00e8 presente lo stemma della citt\u00e0, infatti ha ospitato il Comune fino al 1985. Oggi \u00e8 utilizzato per mostre ed incontri ufficiali; inoltre attualmente ospita il museo e Centro di documentazione messapica\nPalazzo vescovile\nIl palazzo vescovile, sorge sull'antica acropoli messapica, nel Basileum \u00e8 stato rinvenuto uno dei pi\u00f9 antichi mosaici dell'Europa occidentale datato intorno al V sec. a.C. raffigurante un leone alato, costruito con ciottoli provenienti dalla zona macedone. L'attuale palazzo fu costruito dall'arcivescovo di Oria Gian Carlo Bovio tra il 1564 e il 1570; al suo interno sono presenti elementi architettonici relativi a colonne e capitelli di epoca greca e romana.\nDi particolare interesse sono alcune colonne marmoree, una colonna di et\u00e0 classica con una figura di arciere a cavallo, alcuni fregi e particolari architettonici dell'antica chiesa romanica. Inoltre all'interno troviamo pregevoli soffitti affrescati attribuiti a Pellegrino Tibaldi della scuola di Raffaello.\nAree naturali.\nParco Montalbano.\nAi piedi del castello si sviluppa parco Montalbano, sede di numerosi eventi cittadini. Costituito in stile italiano settecentesco. passeggiando lungo il percorso naturalistico \u00e8 possibile ripercorrere le mura del castello svevo e ammirare il belvedere. Nel parco sono inoltre in cui sono presenti i resti della citt\u00e0 bizantina.\nParco Oria-Lorch.\nCreato su colle Impisi, sito tra le contrade Frascata e Sottoparabita (ora via Frascata e via Curtatone e Montanara) presenta variet\u00e0 botaniche tipiche della macchia mediterranea e una zona archeologica con i resti tombali della comunit\u00e0 ebraica del I sec. d.C.\nSociet\u00e0.\nEtnie e minoranze straniere.\nAl 31 dicembre 2014 nel territorio comunale si registrava la presenza di 259 stranieri regolari (103 maschi e 156 femmine) pari circa all'1,7% della popolazione totale residente. La pi\u00f9 grande comunit\u00e0 \u00e8 di gran lunga quella rumena.\nSi riportano le nazionalit\u00e0 pi\u00f9 rappresentate:\nReligione.\nLa fede religiosa pi\u00f9 diffusa a Oria \u00e8 quella cristiana cattolica; inoltre la citt\u00e0 \u00e8 sede vescovile della Diocesi di Oria.\nEsiste anche una comunit\u00e0 dei testimoni di Geova con una sala del regno in via Brunelleschi\nTradizioni e folclore.\n\"Scenni Cri\u0161tu\".\nPlurisecolare rito quaresimale, unico nel suo genere, che vede la discesa del settecentesco simulacro di Cristo Morto dall'istituto di San Benedetto alla basilica cattedrale oritana a partire dal primo gioved\u00ec di marzo, fino al mercoled\u00ec santo, quando Cristo Morto scender\u00e0 assieme alle altre statue dei Misteri. Il numero dei gioved\u00ec \u00e8 naturalmente vario, essendo strettamente collegato alla Pasqua che \u00e8 una festa mobile.\nEconomia.\nLe principali attivit\u00e0 presenti a Oria per il settore agricolo sono l'olivicoltura (anche biologica), con la produzione di olio d'oliva DOP, la viticoltura e la coltivazione di mandorli, gelsi e altri alberi da frutta.\nIl settore industriale, oltre che per gli oleifici e gli stabilimenti vinicoli con impianti di imbottigliamento, si caratterizza per la presenza di aziende di produzione di materiali per l'edilizia, di ebanisteria, di erboristeria e di sartorie industriali.\nInfrastrutture e trasporti.\nStrade.\nIl comune \u00e8 raggiungibile dalla strada statale 7 Via Appia Brindisi-Taranto.\nFerrovie.\nOria possiede una stazione sulla ferrovia Taranto-Brindisi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nOria \u00e8 gemellata con:"}
{"id": "234745", "revid": "196390", "url": "https://it.wikipedia.org/wiki?curid=234745", "title": "Ankle Lock", "text": ""}
{"id": "234746", "revid": "380654", "url": "https://it.wikipedia.org/wiki?curid=234746", "title": "Leg drop", "text": "Un leg drop avviene colpendo l'avversario (gi\u00e0 al tappeto) con le proprie gambe all'altezza del petto, del collo o della testa.\nVarianti.\nLeg drop bulldog.\nMeglio conosciuta come \"Famouser\", la mossa comporta che il wrestler esecutore colpisca la testa del suo avversario con le sue gambe saltando sull'avversario, mentre quest'ultimo \u00e8 in piedi con la testa rivolta verso il basso.\nUna variante di questa mossa comporta che l'avversario sia in posizione di Wrist lock.\nGuillotine leg drop.\nIl \"Guillottine leg drop\" si esegue buttandosi a terra con le gambe tese e parallele al piano, atterrando sul collo dell'avversario.\nSomersault leg drop.\nL'esecutore della mossa esegue invece che un salto normale una capriola per colpire l'avversario con le gambe. Pu\u00f2 essere eseguita anche dal paletto, in questo caso conserva comunque la definizione di \"Somersault leg drop\".\nArabian facebuster.\nL'esecutore esegue un Leg drop in corsa tenendo una sedia sotto le gambe. Pu\u00f2 essere anche eseguita dal paletto, in questo caso continua ad assumere la denominazione di \"Arabian Facebuster\" o pu\u00f2 anche essere definito \"Flying Arabian Facebuster\".\nVariante dell'Arabian Facebuster \u00e8 l\"'Atomic Arabian Facebuster\", ossia un Somersault leg drop eseguito dal paletto sempre con la sedia sotto le gambe."}
{"id": "234747", "revid": "767487", "url": "https://it.wikipedia.org/wiki?curid=234747", "title": "Stetten (Sciaffusa)", "text": "Stetten (toponimo tedesco) \u00e8 un comune svizzero di 1\u00a0328 abitanti del Canton Sciaffusa."}
{"id": "234749", "revid": "1543377", "url": "https://it.wikipedia.org/wiki?curid=234749", "title": "Bj\u00f8rn D\u00e6hlie", "text": "Con otto titoli olimpici, nove iridati e sei coppe di cristallo vinti in carriera, \u00e8 l'atleta pi\u00f9 vittorioso nella storia dello sci di fondo.\nBiografia.\nCarriera sciistica.\nD\u00e6hlie, dominatore dello sci di fondo negli anni novanta, .\nIn Coppa del Mondo ottenne il primo risultato di rilievo il 7 gennaio 1989 nella 15\u00a0km a tecnica classica di Kavgolovo (11\u00b0) e la prima vittoria, nonch\u00e9 primo podio, il 9 dicembre successivo nella 15\u00a0km a tecnica classica di Salt Lake City. Dalla stagione 1989-1990 alla stagione 1998-1999, l'ultima della sua attivit\u00e0 agonistica, D\u00e6hlie ha sempre chiuso tra i primi tre nella classifica di Coppa, con sei vittorie, due secondi e due terzi posti. Nelle classifiche delle Coppe di specialit\u00e0, introdotte a partire dalla stagione 1996-1997, ha collezionato due vittorie e un secondo posto nella sprint e tre secondi posti nella lunga distanza.\nIn carriera ha preso parte a tre edizioni dei Giochi olimpici invernali, , e , vincendo dodici medaglie: si tratta del primato assoluto in campo maschile nella storia dello sci nordico ai Giochi olimpici fino al 2014 quando venne superato da Ole Einar Bj\u00f8rndalen. Ha partecipato anche a sei Campionati mondiali, vincendo diciassette medaglie.\nNel 1999 un incidente avuto mentre praticava lo skiroll pose fine alla sua carriera.\nAltre attivit\u00e0.\nOltre a essere uno sportivo di spicco, D\u00e6hlie \u00e8 un'icona culturale in Norvegia. Abile uomo d'affari, D\u00e6hlie ha fatto da \"testimonial\" per numerose campagne pubblicitarie, ha dato vita ad una sua marca di abbigliamento sportivo e ha condotto un programma televisivo intitolato \"Gutta p\u00e5 tur\".\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU =inseguimento\nTC = tecnica classica\nTL = tecnica libera\nStatistiche.\n\u00c8 uno dei atleti che hanno vinto almeno tre medaglie d'oro negli sport invernali in altrettante edizioni consecutive dei Giochi olimpici, con lo svedese Gillis Grafstr\u00f6m (, e ), la norvegese Sonja Henie (, e ) nel pattinaggio di figura, il tedesco orientale Ulrich Wehling (, e ) nella combinata nordica, la statunitense Bonnie Blair (, e ) nel pattinaggio di velocit\u00e0, il tedesco Georg Hackl (, e ) nello slittino, l'italiana Deborah Compagnoni (Albertville 1992, Lillehammer 1994 e Nagano 1998) nello sci alpino, l'olandese Sven Kramer (, e ) nel pattinaggio di velocit\u00e0, lo svizzero Dario Cologna (, e ) nello sci di fondo e Marit Bj\u00f8rgen (, e ) nello sci di fondo. Ole Einar Bj\u00f8rndalen ha vinto medaglie d'oro in quattro diverse rassegne olimpiche, ma non consecutive.\nRiconoscimenti.\nNel 1997 venne premiato con la Medaglia Holmenkollen, il prestigioso riconoscimento attribuito dalla Federazione sciistica della Norvegia ai campioni dello sci nordico."}
{"id": "234750", "revid": "287204", "url": "https://it.wikipedia.org/wiki?curid=234750", "title": "Bjorn Daehlie", "text": ""}
{"id": "234751", "revid": "2050730", "url": "https://it.wikipedia.org/wiki?curid=234751", "title": "B\u00fcttenhardt", "text": "B\u00fcttenhardt (toponimo tedesco) \u00e8 un comune svizzero di 346 abitanti del Canton Sciaffusa.\nFa parte del comune l'insediamento di Verenahof, fino al 1967 exclave tedesca in territorio svizzero, parte dell'allora comune di Wiechs am Randen (successivamente inglobato in Tengen), e passato alla Svizzera in seguito al trattato di B\u00fcsingen firmato nel 1964."}
{"id": "234755", "revid": "367445", "url": "https://it.wikipedia.org/wiki?curid=234755", "title": "Icona gay", "text": "Il termine icona gay definisce una figura storica, una celebrit\u00e0 o un personaggio pubblico contemporaneo che serve come referente (punto di riferimento e di riconoscimento per l'immaginario) in determinati ambiti della comunit\u00e0 lesbica, gay, bisessuale e transgender (LGBT).\nAlcune delle principali qualit\u00e0 di un'icona gay includono frequentemente la bellezza (il fascino carico di omoerotismo), l'eleganza e il \"glamour\" (sensualit\u00e0 e capacit\u00e0 di seduzione), la forza di fronte alle avversit\u00e0, una tendenza all'androginia, gesti esagerati - a volte al limite dell'eccentricit\u00e0 - nel modo di proporsi: nel caso si tratti di artisti, quegli interpreti e autori di qualche importante opera che la comunit\u00e0 omosessuale ha assunto come parte integrante della propria cultura.\nQueste icone non devono necessariamente essere considerate loro stesse omosessuali; in certi casi la preferenza nei loro confronti pu\u00f2 essere un modo velato, da parte dei loro ammiratori, di vivere il proprio orientamento sessuale o identit\u00e0 di genere. Anche se la maggior parte delle icone gay hanno dato nel corso del tempo il loro pieno sostegno a favore del movimento di liberazione omosessuale, alcune si sono invece dichiarate in opposizione ad esso.\nLe icone storiche sono in genere elevate a tale status a causa del proprio orientamento sessuale il quale rimane ancor oggi argomento di pi\u00f9 o meno acceso dibattito tra gli storici. Le icone gay moderne, prevalentemente donne del mondo dello spettacolo, riescono solitamente a generare un largo seguito di fan all'interno della comunit\u00e0 gay nel corso della loro carriera. La maggior parte delle icone gay dividono in due categorie: la figura tragica associata ad una forte personalit\u00e0, con amori difficili o impossibili che a volte sfociano nel suicidio, o quella della figura di spicco all'interno della cultura pop (stelle della canzone o del cinema).\nIntroduzione.\nUna gran variet\u00e0 di personaggi della mitologia greca e della mitologia romana sono da secoli serbatoi di \"miti omosessuali\" e rappresentazione di omoerotismo, Apollo e Giacinto, Zeus e Ganimede sono solamente due tra le \"coppie\" esemplari di questi tipo. A met\u00e0 tra mito e realt\u00e0 si situano la storia di Achille e Patroclo e quella tra Davide e Gionatan, mentre una coppia storica divenuta leggendaria \u00e8 quella composta da Alessandro Magno ed Efestione: tutte queste figure hanno fatto da base per la futura creazione moderna del concetto di icona gay.\nEsempi storici.\nAntinoo.\nLa prima icona gay storica pu\u00f2 essere considerata Antinoo, il giovane amante dell'imperatore romano del II secolo Publio Elio Traiano Adriano; la storia tanto passionale quanto drammatica che lo riguarda ha letteralmente affascinato e conquistato artisti di tutte le epoche, fino a venir considerato epitome stessa della bellezza che dovrebbe avere Adone. Il culto della sua immagine, stabilito dall'imperatore dopo la morte per annegamento del bel diciannovenne, sopravvisse e rimase vivo per lungo tempo.\nTutto ci\u00f2 fino all'epoca moderna e contemporanea; Oscar Wilde, Rainer Maria Rilke e Fernando Pessoa, tra gli altri, ne hanno celebrato il nome e la memoria: la scrittrice francese lesbica Marguerite Yourcenar nelle sue \"Memorie di Adriano\" fa raccontare minuziosamente la vicenda dalle stesse labbra dell'imperatore.\nQuello di Antinoo rappresenta un caso pi\u00f9 unico che raro: l'apoteosi del ragazzo amato da Adriano. L'imperatore fece di tutto per perpetuarne il ricordo nei tempi futuri; con l'erezione di statue e mezzibusti, la sua effigie sulle monete, talismani da portare al collo, una citt\u00e0 costruita dal nulla in suo onore (chiamata Antinopoli e fondata nell'Egitto romano nelle immediate vicinanze del luogo ove accadde il tragico incidente che port\u00f2 all'annegamento del ragazzo), la fondazione di un vero e proprio culto religioso, giochi atletici e artistici annuali sulla falsariga dei giochi olimpici antichi, la sua identificazione con alcune tra le divinit\u00e0 pi\u00f9 importanti del modo pagano (Ermes, Dioniso e Osiride): tutto questo come dimostrazione dell'amore d'un uomo di cinquant'anni nei confronti di un adolescente.\nIl \"caso\" Sebastiano.\nUna delle icone gay storiche pi\u00f9 antiche (se considerata in ambito strettamente religioso, \u00e8 la pi\u00f9 antica in assoluto) \u00e8 un santo cristiano dei primi secoli morto martirizzato, san Sebastiano, la cui combinazione di fisico forte ed attraente associato al simbolismo fallico dato dalla serie di frecce acuminate da cui le sue carni risultano trafitte fin nel profondo, il tutto immerso in uno sguardo estatico di dolore, ha interessato un numero molto ampio di artisti sia omosessuali che eterosessuali per secoli. Il giovane santo, ex soldato e ora martire, ha dato il via al primo culto iconico esplicitamente a tematica LGBT a partire dagli inizi del XIX secolo.\nMa il riferimento ad una certa estetica d'impronta omosessuale risale indietro fino all'epoca del Rinascimento, quando lo si inizia a dipingere con sembianze sempre pi\u00f9 giovanili, quasi adolescenziali, e di aspetto estremamente gradevole. A quel tempo la cosiddetta moda italiana (vedi Rinascimento italiano) afferra l'intera Europa, permettendo inoltre la riscoperta della mitologia greca e della mitologia romana, portando presto il santo cristiano ad esser associato a queste.\n\u00c8 stato detto che gli uomini gay contemporanei hanno veduto immediatamente in Sebastiano una \"pubblicit\u00e0\" straordinaria per il desiderio erotico omosessuale, fino a farne anzi un autentico ideale omoerotico, prototipo di ritratto di giovane maschio torturato.\nNella seconda met\u00e0 del XIX secolo \u00e8 nel campo della letteratura che spicca maggiormente la figura di Sebastiano: autori omosessuali come Walter Pater, Oscar Wilde, John Addington Symonds, Marcel Proust, Frederick Rolfe e John Gray adottano il personaggio e il carattere del martire, sino a cambiare e trasformarsi nelle loro penne come modello della condizione di paria (escluso dalla societ\u00e0) a cui \u00e8 destinato \"l'invertito\".\nAnche fotografi omosessuali hanno catturato l'immagine del santo giovinetto sofferente: Fred Holland Day ha prodotto svariati scatti raffiguranti il martirio del santo sotto le spoglie di adolescenti muscolosi, questo nei primi anni del XX secolo tra il 1905 e il 1907.\nPer tutto il '900 molti altri scrittori gay e bisessuali descrivono con accuratezza la figura di Sebastiano: il martire svolge un ruolo importante nella vita del poeta spagnolo Federico Garc\u00eda Lorca; pi\u00f9 tardi lo troviamo in Tennessee Williams il quale pubblica nel 1958 una poesia in cui il martire \u00e8 presentato come l'amante dell'imperatore Diocleziano. Sempre a causa dello status di icona gay di Sebastiano il drammaturgo statunitense scelse proprio di dare quel nome al personaggio protagonista del suo dramma intitolato \"Improvvisamente l'estate scorsa\" (1958).\nIl nome del santo viene utilizzato anche da Wilde - si far\u00e0 difatti chiamare Sebastian Melmoth - quando visse gli ultimi anni di vita in esilio dopo la sua uscita dal carcere. Sebastian Love \u00e8 infine il nome di uno dei personaggi di \"Little Britain\", giovane e bello e fortemente effeminato, torturato dal suo amore non corrisposto nei confronti del capo del governo inglese.\nMa neppure il pittore spagnolo Salvador Dal\u00ed fu capace di sottrarsi al mito di Sebastiano, scrivendone la propria versione estetizzante, questo nel breviario intitolato per l'appunto \"San Sebasti\u00e1n\": nella sua corrispondenza con Garcia Lorca identifica il poeta col santo.\nLo scrittore giapponese Yukio Mishima viene a sua volta affascinato dal ritratto di Sebastiano, cos\u00ec almeno narra in \"Confessioni di una maschera\", quando la vista di un dipinto di Guido Reni che ritrae il santo in agonia estatica fa avere al giovane protagonista adolescente il primo orgasmo della sua vita. L'autore nipponico ne rimane talmente ossessionato da spingerlo nel 1968 a farsi fotografare nudo sotto le spoglie del santo.\nSuccessivamente la figura di Sebastiano ha continuato ad essere utilizzata dagli artisti gay, ad esempio dalla coppia francese Pierre et Gilles.\nOggi il culto di san Sebastiano rimane forte tra i cattolici gay, che pretendono sia il loro patrono ed intercessore, cosa questa che non \u00e8 mai stata ufficialmente riconosciuta dalla Chiesa cattolica; ma il suo ruolo di protettore durante le epidemie di peste dei secoli scorsi lo hanno esteso negli anni ottanta del XX secolo anche a protettore non ufficiale contro l'epidemia di AIDS.\n\"Sebastiane\" \u00e8 il film che il regista omosessuale britannico Derek Jarman dedica alla figura del santo.\nTra le donne.\nTralasciando l'antica poetessa greca dell'isola di Lesbo, Saffo, due nomi su tutti: la donna guerriera, nonch\u00e9 martire e santa anche lei, Giovanna d'Arco, la \"pulzella d'Orleans\", femmina che si veste e si comporta come fosse un maschio e che guida l'esercito in battaglia; e Maria Antonietta, ultima regina della Francia Ancien R\u00e9gime e finita decapitata con l'accusa tra l'altro di lesbismo (con le proprie favorite, la principessa di Lamballe e la duchessa di Polignac) e d'incesto (col figlioletto).\nMaria Antonietta, ovvero una delle prime icone lesbiche: le voci circa i suoi rapporti intimi con le donne sono stati diffusi inizialmente dagli opuscoli anti-realisti gi\u00e0 prima dello scoppio della rivoluzione francese, con dettagliati particolari pornografici. I primi biografi dell'era vittoriana hanno sottolineato ci\u00f2 come calunnia per screditare la seriet\u00e0 della monarchia, negando pertanto la fondatezza di tali pettegolezzi; nel medesimo tempo per\u00f2 diedero un'aura del tutto romantica alla fraterna amicizia che leg\u00f2 la regina a Maria Teresa Luisa di Savoia-Carignano, principessa di Lamballe: in una biografia del 1858 la si definisce come \"uno dei pochi grandi amori che la provvidenza ha unito nella morte\". Alla fine del XIX secolo diventa icona cult per le \"donne che seguono gli amori di Saffo\": anche qui a tutto il resto si aggiunge l'attrazione data dal tragico martirio.\nI riferimenti a Maria Antonietta appaiono ancora nel XX secolo, in particolare ne \"Il pozzo della solitudine\" (1928) di Radclyffe Hall in cui le due nobili amiche vengono descritte come \"povere anime... mortalmente ammalate dal sotterfugio e dalla finzione\". Ha stabilito infine anche una certa attenzione ed attrazione all'interno del mondo omosessuale maschile, almeno per quanto riguarda Jean Genet, che era affascinato dalla sua vicenda: il poeta e drammaturgo francese include la scena della decapitazione sotto la lama della ghigliottina nella sua opera teatrale \"Le serve\" (1947).\nAltre figure femminili della storia ad essere state elevate al ruolo di icona gay, spesso associate con il femminismo d'avanguardia, sono ad esempio Olympe de Gouges, Virginia Woolf e Frida Kahlo.\nMa c'\u00e8 anche James Dean nel novero delle prime icone per lesbiche, assieme a Marlon Brando: i due attori, con le loro personali presenze carismatiche, hanno influenzato fin dagli anni cinquanta del XX secolo l'aspetto e l'identificazione delle donne appartenenti alla categoria delle butch.\nEsempi moderni.\nIl fenomeno delle icone gay fa parte dello star system ed \u00e8 anche oggetto di studi di marketing, in quanto la comunit\u00e0 LGBT \u00e8 spesso riconosciuta come \"trend setter\" per i beni voluttuari e \"opinion leader\" per quelli culturali. Spesso le icone gay sono stelle del cinema, dive dello spettacolo, della musica, ma anche appartenenti al mondo sportivo, del giornalismo, della politica. Si pu\u00f2 trattare di persone dichiaratamente LGBT, ma anche (e pi\u00f9 spesso) di personaggi eterosessuali che, a vario titolo, fanno parte dell'immaginario gay.\nC'\u00e8 da sottolineare che la stampa fa spesso uso del termine \"icona gay\" per designare personaggi maschili come attori e sportivi che hanno in quel momento un particolare successo, oltre che tra il pubblico femminile, tra quello gay. Tuttavia nell'ambito della comunit\u00e0 gay il termine \"icona gay\" ha generalmente un significato pi\u00f9 ristretto ed \u00e8 usato per indicare quei personaggi, soprattutto donne, che, per una ragione o per l'altra, sono presi a simbolo del mondo gay o riscuotono un apprezzamento particolarmente forte presso il pubblico gay: tale fenomeno \u00e8 particolarmente evidente per quanto riguarda le cantanti femminili, tra le cui file si trovano alcune delle maggiori icone gay italiane e internazionali.\nTrasformazione in icona moderna.\nLo stesso Oscar Wilde, che cambi\u00f2 la sua identit\u00e0 in quella di \"Sebastian Melmoth\" in onore all'icona gay religiosa di san Sebastiano, divenne a sua volta icona e simbolo di martirio, sia per il suo talento che per la persecuzione ed ostracismo che fu costretto a subire a seguito della rivelazione del suo rapporto di natura omosessuale col giovane lord Alfred Douglas: simbolo tragico di quello che l'omofobia pu\u00f2 produrre per distruggere una vita.\nNel mondo dello spettacolo.\nIl mondo dello spettacolo \u00e8 forse a tutt'oggi la principale fonte di icone gay e l'archetipo di questi personaggi \u00e8 stata\nJudy Garland: lo \u00e8 diventata a partire dal momento in cui ha interpretato Dorothy (nel 1939, a 17 anni) nel film \"Il mago di Oz\". Qui canta \"Over the Rainbow\" (\"Oltre l'arcobaleno\"), in cui \u00e8 descritto un luogo immaginario in cui tutti i sogni si avverano; esso divenne presto un inno semi-ufficiale della comunit\u00e0 gay pre-moti di Stonewall.\nNegli anni cinquanta \"essere un amico di Dorothy\" era una frase in codice utilizzata nella comunit\u00e0 americana che equivaleva ad \"essere gay\"; ci\u00f2 allude al fatto che nella pellicola gli amici della ragazzina, mentre sta attraversando il mondo di Oz, divengono un gruppo di strani ed alquanto insoliti (ossia queer) personaggi, tra cui l'uomo di latta, il leone codardo ed uno spaventapasseri parlante, anche se alcuni ritengono che la frase sia stata riutilizzata e che originariamente si riferisse invece a Dorothy Parker la quale aveva molte persone gay tra i suoi lettori. Il caso di Judy Garland si \u00e8 in seguito ripetuto pi\u00f9 volte con cantanti che si sono esibiti in brani musicali che la comunit\u00e0 omosessuale ha innalzato alla categoria di inni o portabandiera.\nIl cinema e il mondo pi\u00f9 \"glamour\" ha sempre fortemente attratto un ampio settore dell'ambiente gay, che prese e trasform\u00f2 molte delle sue stelle in vere e proprie icone: Greta Garbo (personalit\u00e0 misteriosa e in certo qual modo mascolina), Bette Davis, Joan Crawford, Julie Andrews, Rock Hudson (attore velato omosessuale e morto di Aids), Audrey Hepburn (con la sua presenza estremamente androgina) e Elizabeth Taylor (sempre schieratasi a favore del movimento di liberazione omosessuale).\nAltre stelle de cinema molto amate o ammirate dagli omosessuali sono Angela Lansbury, Bette Midler, Grace Jones, Jake Gyllenhaal, Joan Collins, Megan Mullally e Sean Penn.\nIl pi\u00f9 ampio gruppo di icone gay, dopo le attrici, proviene dalle dive della canzone, pop o classica: Maria Callas (cantante lirica, sopraffatta da un amore impossibile nei confronti di un uomo omosessuale - Pier Paolo Pasolini - con una vita difficile, rapporti sentimentali finiti male e una fine prematura), \u00c9dith Piaf, Donna Summer, Diana Ross, Barbra Streisand, Cher, Isabel Pantoja, Roc\u00edo Jurado, M\u00f3nica Naranjo, Gloria Trevi, Madonna (bisessuale dichiarata), Katy Perry, Lady Gaga, Cyndi Lauper, Kylie Minogue, Myl\u00e8ne Farmer, Christina Aguilera, Helena Paparizou.\nAnni trenta e quaranta.\nGli anni trenta del XX secolo hanno visto un certo numero di scrittori, attivisti politici e celebrit\u00e0 che si sono acquistati una reputazione di icona gay; Bette Davis per il ruolo interpretato in \"Tramonto\" viene analizzata da Eve Sedgwick (un'autrice di teoria queer) come \"regina gay flamboyant delle arti drammatiche\" con il personaggio che si viene a confondere con l'attrice: la protagonista del dramma \u00e8 Judith Traherne, una donna che va a cavallo e fa la pittrice, esempio classico di \"epistemologia del velato\". Ed Sikov, suo biografo, in \"Dark Victory: The Life of Bette Davis\" ha scritto che gli omosessuali della prima met\u00e0 del '900 hanno sviluppato la propria sottocultura seguendo principalmente l'esempio dato loro da Bette.\nMarlene Dietrich, la prima attrice tedesca ad avere successo ad Hollywood, apertamente anti nazista negli anni tra le due guerre, \u00e8 stata anch'essa considerata uno dei prototipi di icona gay del mondo dello spettacolo; oltre che alla sua bellezza, fascino ed estrema sensualit\u00e0, anche e soprattutto grazie all'ambiguit\u00e0 che sapeva esprimere nelle sue performance vestita da uomo: rappresent\u00f2 un modello di liberazione e sovversione sessuale.\nIn \"Liberation Theology and Sexuality\" la teologa Marcella Althaus-Reid ha scoperto durante i suoi studi compiuti a Rio de Janeiro statue della Dietrich vestita come Nostra Signora di Aparecida nei bar-gay della spiaggia di Copacabana. L'immagine dell'attrice di origine tedesca come Madonna nera rappresenta, secondo la studiosa, il suo superamento della dualit\u00e0 imposta di maschile-femminile, una raffigurazione che santifica Marlene e contemporaneamente contribuisce a liberare Maria dal suo ruolo esclusivo di donna-madre-vergine sottomessa.\nCome uno dei primi esempi maschili di questo periodo abbiamo invece Cary Grant, modello di eleganza e carisma; vi sono sempre state speculazioni su di lui circa i suoi effettivi rapporti con gli uomini (visse per anni sotto lo stesso tetto assieme ad un \"caro amico\" collega di lavoro).\nAnni cinquanta e sessanta.\nL'impostazione drammatica degli anni cinquanta data ai personaggi hollywoodiani femminili sostituisce l'indipendenza ed autonomia caratteriale che maggiormente avevano nei precedenti anni quaranta. La gi\u00e0 citata Judy Garland, assieme a Lana Turner e Susan Hayward, viene ad incarnare l'idea che la sofferenza interiore \u00e8 il prezzo da pagare per il proprio \"vivere \"glamour\"\"; come osserva acutamente Michael Bronski, accademico statunitense ed autore di \"Culture Clash: The Making of Gay Sensibility\", le star femminili di quel decennio post-guerra riflettono la condizione che allora apparteneva a molti uomini omosessuali, quella cio\u00e8 di essere \"splendidi e tormentati ad un tempo\".\nBronski descrive Judy come quintessenza dell'icona gay precedente al 1968, talmente venerata che il nome del suo personaggio, Dorothy Gale, viene utilizzato frequentemente come codice di riconoscimento per tutti gli anni cinquanta, com'\u00e8 gi\u00e0 stato detto; Judy \u00e8 passata alla storia anche per aver incarnato il camp nei ruoli che recitava, ed \u00e8 stata creata una leggenda che ruota attorno al dolore e alla sofferenza intima vissuta dall'attrice fino alla morte avvenuta prematuramente.\nLa figlia della Garland, Liza Minnelli, avrebbe poi seguito le orme della madre divenendo a sua volta un'icona gay, come avrebbe fatto anche un'altra artista musicale d'allora, Barbra Streisand. Joan Crawford \u00e8 stata invece descritta come l'ultima icona gay-martire, che ha sofferto per la sua arte durante la vita e fino alla morte; lo storico del cinema Lawrence J. Quirk nel suo libro \"Joan Crawford: The Essential Biography\" spiega che Joan ha attratto, affascinato e conquistato una buona fetta di uomini gay in quanto questi si sono trovati subito a simpatizzare con la sua lotta per ottenere il successo, sia nel settore dello spettacolo che all'interno della propria esistenza pi\u00f9 intima e personale.\nAnche se la Crawford era gi\u00e0 considerata un'attrice notevole nel corso degli anni trena e quaranta, David Bret, autore di \"Joan Crawford: Hollywood Martyr\", afferma che non \u00e8 stata considerata una vera e propria star fino al 1953 quando in \"La maschera e il cuore\", girato a colori, non viene vista per la prima volta come icona gay a tutti gli effetti. Bret spiega che vedendo i capelli rossi dell'attrice, gli occhi scuri e le labbra purpuree, \u00e8 stata immediatamente collegata alle altre \"sirene\" (gaydom) che dominavano l'immaginario omosessuale del tempo: oltre alla Dietrich e alla Garland, Tallulah Bankhead, Edit Piaf, assieme alle nuove reclute appena sopraggiunte, Marilyn Monroe e Maria Callas.\nAnche l'attrice Lucille Ball \u00e8 stata un'icona di spicco di questo periodo; Lee Tannen in \"I Loved Lucy: My Friendship with Lucille Ball\" descrive l'episodio a cui assistette quando per la prima volta a Lucille capit\u00f2 d'esser etichettata come icona gay da un amico comune. L'autore racconta anche della vera e propria adorazione che l'attrice riceveva da parte di schiere di uomini gay.\nAnni settanta.\nDurante il decennio post-sessantotto cominciarono ad apparire molte attrici comiche, unendole fila in un campo considerato ino ad allora come professione esclusivamente maschile; tra di esse Joan Rivers la quale guadagn\u00f2 un forte seguito gay dopo eseguendo vari spettacoli ed esibendosi al Greenwich Village, area gay friendly di New York, fin dai primissimi momenti della sua carriera. L'atteggiamento franco e tagliente, abbinato ad uno humor ingegnoso e ad un forte senso autocritico la fecero istantaneamente assurgere ad icona gay.\nMa la prima icona gay del mondo \"underground\" della discoteca di quel decennio fu Donna Summer, la \"Regina della Disco\", le cui canzoni e balli divennero autentici inni per la comunit\u00e0 gay; il suo singolo del 1975 intitolato \"Love to Love You Baby\" fu definito un brano assolutamente epico, non solo a causa dell'atmosfera di sensualit\u00e0 integrale che lo pervade, ma anche per aver in certo qual modo orientato anche la scena europea del mondo della disco-dance.\nGloria Gaynor \u00e8 legata al mondo gay -anche se ci\u00f2 a lei non piace - per la sua interpretazione di \"I Will Survive\", che \u00e8 servito sia come inno gay sia come canzone-simbolo del movimento che si rifaceva al femminismo.\nNel corso degli anni settanta e ottanta le canzoni molto orecchiabili del gruppo musicale pop svedese ABBA furono inseparabili dall'ambiente gay, il che si riflette bene nel film \"Priscilla - La regina del deserto\". Allo stesso tempo i Village People, un gruppo pionieristico, sono anch'essi considerati icone gay per aver portato la cultura della disco-gay nel mondo pi\u00f9 ampio del pop, con brani e scenografie divenuti celebri.\nL'attrice Lynda Carter \u00e8 diventata icona gay dopo aver recitato come Wonder Woman tra il 1975-79; il suo ruolo di eroina, con un forte personaggio femminile abbinato ad abiti alla moda, ha attirato presto la comunit\u00e0 LGBT: la Carter \u00e8 ancora oggi forte sostenitrice dei diritti LGBT ed ha partecipato al Gay Pride.\nLa cantante Cass Elliot divenne nota come icona gay sia durante la sua carriera da solista che come membro del gruppo The Mamas &amp; the Papas, si acquist\u00f2 una fama per il modo camp di atteggiarsi e i testi inneggianti all'individualit\u00e0 e all'amore libero-\nInfine la cantante ed attrice Bette Midler \u00e8 stata riconosciuta come un'icona gay del decennio 1970-79.\nAnni ottanta.\nParticolari artisti abbracciati dalla comunit\u00e0 gay durante gli anni ottanta includono Debbie Harry, Siouxsie Sioux, Y\u014dko Ono (vedova giapponese di John Lennon), Diana Ross, Grace Jones, Charo, Elaine Paige, Amanda Lear, Dolly Parton, Myl\u00e8ne Farmer, Whitney Houston, Olivia Newton-John e Prince.\nFreddie Mercury, cantante dei Queen \u00e8 anch'egli stato considerato un'icona gay fin dai primissimi anni ottanta, a causa del suo notevole talento espressivo sul palco e del fisico virile, ma anche per l'audacia ed originalit\u00e0 delle sue esibizioni e la palese omosessualit\u00e0 che dimostrava: la sua morte tragica e precoce a causa dell'Aids serv\u00ec solo ad aumentare la sua immagine mitica.\nNel corso degli anni ottanta artisti come Annie Lennox, George Michael, Morrissey, Pet Shop Boys, Kate Bush, David Bowie e scrittori come Quentin Crisp vengono innalzate al ruolo di icone gay. Elton John lo diventa anch'egli in quel medesimo periodo, status poi rafforzatosi nel corso degli anni.\nCher si \u00e8 acquistata fama duratura nell'ambiente gay non solo per la sua musica ma anche per la sua interpretazione di una lesbica nel film del 1983 \"Silkwood\" che le ha fatto ottenere una nomination al Premio Oscar. Proseguendo negli anni ottanta anche Madonna diventa ben presto un'icona gay.\nAnche la messicana Alaska \u00e8 diventata un'icona per il ritratto che da di s\u00e9 nell'interpretazione di \"\"A qui\u00e9n le importa?\" (nell'ambum \"No es pecado\" del 1986), inno per la comunit\u00e0 gay ispanoamericana; ma anche per il carattere forte che le ha fatto mantenere un'immagine personale sempre controcorrente.\nDagli anni novanta in poi.\nA partire dagli anni novanta, molti altri personaggi del mondo dello spettacolo sono assurti a icone gay. I nomi di maggior spicco sono le cantanti Lady Gaga (che in molte occasioni ha ribadito il suo sostegno ai diritti della comunit\u00e0 LGBT e nel 2011 si \u00e8 esibita come ospite speciale all'Europride di Roma), Britney Spears e Kylie Minogue. Anche Il gruppo russo t.A.T.u., per gli argomenti legati a tematiche LGBT trattati nei loro testi, \u00e8 diventato icona gay soprattutto tra le lesbiche.\nAnche molti attori famosi sono stati celebrati come icone gay, tra cui Rupert Everett, Ben Affleck, Jessica Alba, Jake Gyllenhaal, Anne Hathaway, Angelina Jolie, Kim Kardashian, Nicole Kidman, Johnny Knoxville, Ashton Kutcher, Ryan Kwanten, Jessica Lange, Angela Lansbury, Lucy Lawless, Mo'Nique, Ellen Pompeo, Ryan Reynolds, Chlo\u00eb Sevigny, Mink Stole, Channing Tatum. Meryl Streep \u00e8 diventata un'icona gay dopo aver interpretato il personaggio di Miranda Priestly nel film \"Il diavolo veste Prada\" (2006). Gli attori della serie televisiva \"Glee\" Lea Michele, Chris Colfer, Darren Criss e Naya Rivera vengono anch'essi considerati icone gay.\nEsempi di icone gay italiane.\nLa cantante francese di origine italiana Dalida ha acquistato molti ammiratori gay durante la sua carriera, continuando ad averli ancora a lungo dopo la sua morte prematura per suicidio avvenuta nel 1987 a Parigi: fa parte a pieno titolo delle icone tragiche che hanno vissuto amori contrastati (ad esempio quello col collega Luigi Tenco, suicidatosi in seguito all'eliminazione al Festival di Sanremo del 1967; fu proprio Dalida a trovare il corpo nella stanza d'albergo dove Tenco alloggiava) e che sono morte di propria mano.\nUn caso unico \u00e8 quello riguardante Amanda Lear: fin dalle sue primissime apparizioni sugli schermi televisivi, aiutata anche dall'aura di ambiguit\u00e0 che la circonda, dalla voce mascolina con forte accento francese e dalle sembianze androgine con cui ha molto giocato senza mai n\u00e9 confermare n\u00e9 smentire, ha alimentato dubbi sul suo genere di nascita. Non per nulla viene anche scelta come \"musa ispiratrice\" per il fautore del surrealismo pittorico Salvador Dal\u00ed.\nTra gli altri nomi considerati icone gay figurano in particolare Anna Oxa, Antonella Elia, Cristina D'Avena, Loredana Bert\u00e8, Loretta Goggi, Marcella Bella, Dolcenera, Mia Martini, Mietta, Milva, Mina, Moira Orfei, Nada, Laura Pausini, Orietta Berti, Ornella Vanoni, Patty Pravo, Raffaella Carr\u00e0, Donatella Rettore, Viola Valentino, Virna Lisi, Paola &amp; Chiara, Franca Leosini e Ambra Angiolini.\nNello sport.\nMartina Navr\u00e1tilov\u00e1, David Beckham e Billie Jean King sono stati considerati icone gay. Per quel che riguarda il calciatore inglese, ci\u00f2 \u00e8 dovuto alla combinazione tra le sue abilit\u00e0 sportive, il suo bell'aspetto e la vita privata sempre in primo piano; nel caso degli altri due per la forza di carattere e per essersi dichiarati pubblicamente rispettivamente lesbica e bisessuale.\nAll'interno del gruppo degli atleti trova posto anche Cristiano Ronaldo, che \u00e8 stato votato nel 2008 icona gay britannica.\nIn politica.\nAnche nel campo della politica trovano posto le icone gay, tra le quali vi sono: la \"principessa triste\" Diana Spencer (amori infelici tra vita di corte e opere di beneficenza e morte violenta), Coretta Scott King, Abraham Lincoln, Margaret Thatcher, Winnie Mandela, Hillary Clinton, Evita Per\u00f3n, Jacqueline Kennedy Onassis e Roger Casement. Quest'ultimo, un attivista irlandese per i diritti civili fu convertito in icona nel corso degli anni '20; mentre Coretta King viene tenuta in grande considerazione dalla comunit\u00e0 gay per il suo appoggio ai diritti LGBT nel mondo: ella equipar\u00f2 gli obiettivi per i diritti civili guidato dal marito Martin Luther King con quelli di gay e lesbiche .\nIcone immaginarie.\nDiversi personaggi di fantasia sono stati considerati icone gay. Gi\u00e0 nell'antica Grecia la storia di Achille e Patroclo era considerata un esempio iconico simboleggiante il partner ideale e l'amore tra due uomini. Lo stesso Alessandro Magno deposit\u00f2 una corona di fiori sulla tomba dell'eroe omerico, mentre il compagno Efestione faceva altrettanto su quella di Patroclo, volendo in tal modo dimostrare che il favorito di Alessandro lo era nella stessa maniera in cui lo fu Patroclo nei confronti di Achille.\nBugs Bunny, il coniglio antropomorfo a disegni animati della Warner Bros., nell'et\u00e0 d'oro dell'animazione americana, \u00e8 stato considerato negli anni cinquanta come icona culturale gay e parodia della figura della \"diva\" a causa dei suoi buffi travestimenti e dell'aspetto educato e compito.\nIl fumetto \u00e8 stato un'altra fonte di icone gay. L'interpretazione omosessuale del rapporto tra Batman e Robin \u00e8 stato oggetto d'interesse culturale sin dal lontano 1954 col lavorio intitolato \"La seduzione dell'innocente\" dello psichiatra Fredric Wertham: in quegli anni il medico conduceva una campagna nazionale in tutti gli Stati Uniti d'America contro i fumetti, sostenendo che erano i maggiori responsabili della corruzione dei bambini in quanto li esortava a praticare la violenza e il sesso omosessuale. Per quanto riguarda nello specifico i due supereroi (coppia formata da due maschi, uno adulto e uno pi\u00f9 giovane, che convivono assieme senza alcuna presenza femminile attorno) Wertham ha dichiarato che le storie del tipo di Batman e Robin hanno aiutato ad impostare le tendenze omoerotiche contemporanee, questo perch\u00e9 contribuiscono a suggerire l'esistenza di un rapporto d'amore tra un uomo adulto e un adolescente, in perfetto stile con la pederastia cos\u00ec com'era intesa nel mondo antico classico (vedi pederastia greca).\nAlcuni autori sostengono che l'interpretazione omosessuale dei supereroi sia addirittura anteriore al libro pubblicato da Wertham il quale sarebbe stato motivato da un precedente studio svolto da uno psichiatra californiano. Anche Superman \u00e8 stato considerato icona gay, nella sua rappresentazione del maschio forzuto ed ipermascolino, con corpo muscoloso e tuta attillata, che deve per\u00f2 nascondere la sua vera identit\u00e0 dietro quella di un timido ed impacciato giornalista occhialuto.\nAltre immagini iconiche tratte dai disegni a fumetti sono quelle di Tom of Finland, che sono servite anche come fonte d'ispirazione nel modo di vestire e nel comportamento di molti gay appartenenti alla sottocultura leather negli anni settanta.\nIl personaggio di Lady Oscar tratto dal manga e anime omonimo \u00e8 un'icona lesbica, nonostante il fatto che la giovane Oscar sia descritta come eterosessuale, bisogna ricordare che nel contesto storico della Francia dell'epoca in cui viveva, l'ambiguit\u00e0 era frequente nei palazzi del potere, l'attrattivit\u00e0 fisica che sa produrre sia nei confronti degli uomini che delle donne appassionate di questo cartoon, la rendono un'icona gay, considerando anche che nelle prime due puntate del cartone animato la giovane lady oscar si trova nel dubbio se comportarsi da uomo oppure da donna, suo padre voleva un erede maschio come suo successore capo delle guardie ed ha cresciuto sua figlia come fosse un maschietto, lo dice anche la videosigla del cartone animato. Suo padre quando si rivolge a lei gli parla come se fosse un maschio.\nAll'interno della comunit\u00e0 LGBT.\nMolte persone LGBT sono considerate icone gay dopo l'annuncio pubblico del proprio orientamento sessuale fatto attraverso i mass media negli ultimi anni: Lance Bass, Pandora Boxx, Carmen Carrera, Charice, Beth Ditto, Diamond Rings, Portia de Rossi, Jesse Tyler Ferguson, Nelly Furtado, Rob Halford, Neil Patrick Harris, Jaymi Hensley, T. R. Knight, Adam Lambert, Manila Luzon, k.d. lang, Ricky Martin, Mika, Aubrey Morgan O'Day, Rosie O'Donnell, Frank Ocean, RuPaul, Jeffree Star, George Takei, le sorelle del duo Tegan and Sara, Rufus Wainwright, Wentworth Miller, Matt Dallas, Raven-Symon\u00e9, Margaret Cho e Angelina Jolie."}
{"id": "234756", "revid": "9", "url": "https://it.wikipedia.org/wiki?curid=234756", "title": "Dycon", "text": ""}
{"id": "234757", "revid": "1494169", "url": "https://it.wikipedia.org/wiki?curid=234757", "title": "Cabeceiras", "text": ""}
{"id": "234759", "revid": "1494169", "url": "https://it.wikipedia.org/wiki?curid=234759", "title": "Saint-Ellier", "text": "Saint-Ellier \u00e8 il nome di alcuni comuni francesi:"}
{"id": "234761", "revid": "23629", "url": "https://it.wikipedia.org/wiki?curid=234761", "title": "Clannad in concert", "text": ""}
{"id": "234763", "revid": "2225", "url": "https://it.wikipedia.org/wiki?curid=234763", "title": "Melissa P", "text": ""}
{"id": "234764", "revid": "640091", "url": "https://it.wikipedia.org/wiki?curid=234764", "title": "Antiche unit\u00e0 di misura del circondario di Foggia", "text": "Nella provincia di Foggia, l'unit\u00e0 locale di misura della superficie usata in agraria \u00e8 la versura.\nIl valore della \"versura\" \u00e8 variabile da comune a comune; nel capoluogo corrisponde a 123,45 are, ossia a 12.345 m2\nAltre misure locali correlate:"}
{"id": "234765", "revid": "94476508", "url": "https://it.wikipedia.org/wiki?curid=234765", "title": "Antiche unit\u00e0 di misura del circondario di Forl\u00ec", "text": "Sono qui riportate le conversioni tra le antiche unit\u00e0 di misura in uso nel circondario di Forl\u00ec e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nLe braccia mercantili si dividono in 12 once.\nI piedi fabbrili ed agrimensorii si dividono in 10 once.\nMisure di superficie.\nLa tornatura si divide in 100 pertiche quadrate, la pertica in 100 piedi quadrati.\nMisure di volume.\nIl piede cubo \u00e8 di 1000 Once cube.\nMisure di capacit\u00e0 per gli aridi.\nLo staio di Forl\u00ec si divide in 2 mezzini, il mezzino in 2 quarti, il quarto in 4 provende, la provenda in 4 scodelle.\nDue staia fanno un sacco.\nLo staio di Bertinoro ai divide in 4 quarterole, la quarterola in 2 bernarde, la bernarda in 10 scodelle.\nLe soma di Civitella si divide in 3 mastelli, il mastello in 4 quarti, il quarto in 12 scodelle.\nLo staio di Forlimpopoli si divide in 2 mezzini, il mezzino in 2 quarti, il quarto in 28 scodelle.\nLa soma di Mortano si divide in 4 staia, lo staio in 4 quarti.\nLa soma di Valdeppio (borgata) si divide in 4 casselle.\nIl municipio di Civitella di Romagna fece procedere nel 1864 ad esperimenti di confronto con mezzi ordinari e disse la soma da grano uguale a litri 104,73.\nMisure di capacit\u00e0 per i liquidi.\nLa soma da vino di Forl\u00ec si divide in 2 barili, il barile in 21 boccali, il boccale in 4 fogliette. 10 some fanno un baroccio, 2 barocci un carro.\nIl barile di Bertinoro si divide in 20 bocoali, il boccale in 4 fogliette.\nDue barili fanno una soma. Cinque some o dieci barili fanno un vizzolo.\nLa soma da vino di Civitella si divide in 2 barili, il barile in 20 boccali, il boccale in 4 fogliette, la foglietta in 8 quartucci.\nLa soma da vino di Mortano si divide in 38 boccali.\nLa soma da vino di Forlimpopoli si divide in 2 barili, il barile in 20 boccali.\nLa soma da vino di Meldola si divide in 2 barili, il barile in boccali 21 1/3, il boccale in 4 fogliette.\nLe libbre da olio si dividono in met\u00e0, quarti, ottavi.\nLa soma da vino di Cusercoli si divide in 40 boccali.\nIl municipio di Civitella di Romagna fece procedere nel 1864 con mezzi ordinari ad esperienze di confronto e disse la soma da vino uguale a litri 73,80.\nPesi.\nLa libbra si divide in 12 once, l'oncia in 8 ottave.\nTerritorio.\nNel 1874 nel circondario di Forl\u00ec erano presenti 9 comuni divisi in 4 mandamenti."}
{"id": "234766", "revid": "640091", "url": "https://it.wikipedia.org/wiki?curid=234766", "title": "Antiche unit\u00e0 di misura del circondario di Frosinone", "text": "Nella provincia di Frosinone, l'unit\u00e0 locale di misura della superficie usata in agraria \u00e8 la quarta.\nIl valore della \"quarta\" \u00e8 variabile da comune a comune; nel capoluogo corrisponde a 46,21 are, ossia a 4.621 m2\nAltre misure locali correlate:"}
{"id": "234770", "revid": "3689", "url": "https://it.wikipedia.org/wiki?curid=234770", "title": "Le idee ricostruttive della D.C.", "text": ""}
{"id": "234771", "revid": "599013", "url": "https://it.wikipedia.org/wiki?curid=234771", "title": "Prefetto", "text": "Il titolo di prefetto \u00e8 attribuito a preposti di uffici, solitamente pubblici o ecclesiastici, con attribuzioni diverse. Generalmente per\u00f2 il ruolo \u00e8 ricoperto da funzionari pubblici; i soggetti in questione possono anche essere raggruppati in un apposito corpo, detto \"corpo prefettizio\".\nStoria.\nPrefetto deriva dal latino \"praefectus\" ('preposto, messo a capo', participio perfetto dal verbo \"praefic\u0115re\", a sua volta composto da \"prae\", 'avanti', e \"fac\u0115re\", 'fare'), termine che nel diritto romano designava funzionari pubblici investiti di determinate funzioni, in ambito civile e militare, per delega di un'autorit\u00e0 superiore: un magistrato o, in seguito, l'Imperatore.\nGi\u00e0 utilizzato in epoca repubblicana, in epoca imperiale il titolo fu attribuito a numerosi funzionari, con le competenze pi\u00f9 disparate, solitamente tratti dall'ordine equestre, che facevano parte dell'apparato burocratico alle dipendenze dell'Imperatore. Alcuni di questi funzionari erano preposti a province, citt\u00e0 o altri territori; si possono ricordare:\nNell'alto medioevo il titolo romano di \"prefetto\" venne usato per indicare il governatore di una marca di frontiera, dunque, di fatto, sinonimo di marchese.\nUso del titolo.\nNel Regno d'Italia il Prefetto di palazzo era un dignitario della \"Real Casa\" incaricato di introdurre a palazzo i capi di Stato in visita ufficiale e gli ambasciatori e ministri plenipotenziari che presentavano le lettere credenziali. Sotto la sua direzione era posta la \"Casa civile\" della quale facevano parte i cappellani, gli ingegneri e architetti, i medici e i chirurghi e gli artisti di corte.\nIn passato il titolo di \"prefetto\" era attribuito a chi dirigeva una biblioteca; oggi sopravvive nella Biblioteca Apostolica Vaticana, nell'Archivio Segreto Vaticano e nella Biblioteca Ambrosiana.\nHa il titolo di \"prefetto\" chi dirige un istituto scolastico secondario dipendente dalla Comunit\u00e0 francofona del Belgio; si tratta, quindi, di una figura corrispondente al dirigente scolastico o, in passato, al preside italiano. In Svezia, invece, il \"prefetto\" dirige un dipartimento universitario.\nIn seminari, convitti e simili il \"prefetto di disciplina\" ha la responsabilit\u00e0 degli studi e della disciplina dei ragazzi a lui affidati. Il termine, per\u00f2, \u00e8 ormai caduto in disuso, sostituito da \"istitutore\".\nIn Argentina i gradi di \"sottoprefetto\", \"prefetto\", \"prefetto maggiore\" e \"prefetto generale\" sono attribuiti agli ufficiali superiori e generali della \"Prefettura Navale Argentina\" (\"Prefectura Naval Argentina\"), corpo di polizia che svolge le funzioni in altri paesi attribuite alla guardia costiera. A capo del corpo \u00e8 posto il \"Prefetto nazionale navale\", coadiuvato dal \"Sottoprofetto navale nazionale\", entrambi con il grado di prefetto generale.\nIl ruolo e le funzioni.\nRappresentante del governo.\nIn taluni ordinamenti, tra cui l'Italia, la Francia, varie ex colonie francesi e del Belgio (per esempio il Ruanda), alcuni cantoni della Svizzera (Berna, Vaud, Friburgo) e la Romania, il prefetto \u00e8 l'organo monocratico dello Stato che rappresenta il governo in una circoscrizione territoriale, come il dipartimento, la provincia o la prefettura. Il termine prefettura viene di solito utilizzato anche per designare l'ufficio al quale il prefetto \u00e8 preposto. In alcuni Stati la circoscrizione retta dal prefetto \u00e8 a sua volta suddivisa in circoscrizioni minori (in Francia e in altri paesi francofoni denominate \"arrondissement\") rette da un sottoprefetto, a capo di una sottoprefettura. Vi sono infine ordinamenti che hanno un organo analogo al prefetto, denominato per\u00f2 diversamente (per esempio governatore, intendente o commissario).\nLa figura del prefetto \u00e8 tipica degli stati unitari, in particolare di quelli che hanno adottato un'organizzazione di tipo accentrato, operando come emanazione diretta del governo centrale nei confronti delle collettivit\u00e0 locali. Di solito \u00e8 investito di poteri di vigilanza e coordinamento, pi\u00f9 o meno estesi, sugli altri organi locali dello stato - che nel modello classico, di derivazione napoleonica, dipendono gerarchicamente dal prefetto - nonch\u00e9 di funzioni di controllo sugli enti locali o di raccordo con gli stessi; \u00e8 inoltre responsabile del mantenimento dell'ordine pubblico e sovrintende alle forze di polizia.\nIl prefetto francese, che rappresenta il prototipo al quale si sono generalmente ispirati gli altri ordinamenti, \u00e8 stato istituito dal primo console Napoleone Bonaparte con la legge del 28 piovoso VIII (17 febbraio 1800). Attualmente in Francia il prefetto pu\u00f2 essere preposto a un dipartimento, una regione o a una delle tre regioni marittime (Atlantico, Manica e Mediterraneo); a Parigi, Marsiglia, Lione e nella Corsica vi \u00e8 inoltre un prefetto di polizia. Nel 1948, dopo la Seconda Guerra Mondiale, e dal 10 maggio 1982 al 29 febbraio 1988 il prefetto del dipartimento era stato denominato commissario della Repubblica.\nCapo di un ente territoriale.\nIn Brasile il \"prefetto\" \u00e8 il capo dell'amministrazione municipale, analogo al sindaco italiano, eletto dal popolo per quattro anni. Le citt\u00e0 pi\u00f9 grandi come S\u00e3o Paulo e Rio de Janeiro hanno inoltre dei \"sottoprefetti\", nominati dal prefetto e responsabili di circoscrizioni cittadine dette \"sottoprefetture\". La carica di prefetto fu istituita dopo il colpo di Stato del 1930, in sostituzione delle precedenti cariche di intendente e \"presidente da c\u00e2mara municipal\" (tuttora in uso in Portogallo per designare il capo dell'amministrazione municipale).\nIn Quebec, Canada, il \"prefetto\" \u00e8 posto a capo della \"municipalit\u00e0 regionale di contea\", un ente territoriale che raggruppa pi\u00f9 \"municipalit\u00e0\". \u00c8 eletto per due anni dal consiglio dell'ente, costituito dai sindaci delle municipalit\u00e0 che ne fanno parte, oppure per quattro anni a suffragio universale.\nIn Bolivia fino al 2010 il \"prefetto\" era a capo di un \"dipartimento\"; ora l'organo corrispondente ha il titolo di \"governatore\". Il prefetto era nominato dal Presidente della Bolivia fino 2005, anno in cui fu introdotta l'elezione popolare. I dipartimenti si dividono in \"province\" con a capo un \"sottoprefetto\".\nViene tradotto con prefetto anche il titolo di \"nomarhis\" (\u03bd\u03bf\u03bc\u03ac\u03c1\u03c7\u03b7\u03c2) che era attribuito in Grecia al capo di una prefettura (\"nom\u00f2s\", \u03bd\u03bf\u03bc\u03cc\u03c2), suddivisione amministrativa intermedia tra la \"periferia\" (\"perif\u00e9ria\", \u03c0\u03b5\u03c1\u03b9\u03c6\u03ad\u03c1\u03b5\u03b9\u03b1) e la municipalit\u00e0 (\"dhim\u00f3s\", \u03b4\u03ae\u03bc\u03bf\u03c2, se urbana; \"kin\u00f3tita\", \u03ba\u03bf\u03b9\u03bd\u03cc\u03c4\u03b7\u03c4\u03b1, se rurale). Dal 1994 il prefetto e il consiglio di prefettura (\u03bd\u03bf\u03bc\u03b1\u03c1\u03c7\u03b9\u03b1\u03ba\u03cc \u03c3\u03c5\u03bc\u03b2\u03bf\u03cd\u03bb\u03b9\u03bf) erano eletti ogni quattro anni dal popolo, mentre in precedenza erano nominati dal governo. Con la riforma amministrativa del 2010, le prefetture sono state abolite, i vertici delle periferie resi elettivi e la rappresentanza governativa decentrata a livello di una nuova, pi\u00f9 ampia circoscrizione: la \"diocesi\" (\u03b4\u03b9\u03bf\u03b9\u03ba\u03ae\u03c3\u03b5\u03b9\u03c2), cui \u00e8 preposto un \"segretario generale\" (\u03b3\u03b5\u03bd\u03b9\u03ba\u03cc\u03c2 \u03b3\u03c1\u03b1\u03bc\u03bc\u03b1\u03c4\u03ad\u03b1\u03c2).\nPrefetti nella Chiesa cattolica.\nNella Chiesa cattolica il titolo di \"prefetto\" \u00e8 usato in ambiti diversi.\n\"Prefetto\" \u00e8 il cardinale che presiede alcuni dicasteri della Santa Sede, come le \"congregazioni\", il Supremo Tribunale della Segnatura Apostolica e, prima della sua soppressione nel 1988, il Consiglio per gli Affari Pubblici della Chiesa. Fino alla costituzione \"Pastor Bonus\" del 1988, quando il dicastero era presieduto da un arcivescovo che non fosse anche cardinale, questi assumeva il titolo di \"pro-prefetto\".\nSempre in ambito ecclesiastico \u00e8 detto \"prefetto apostolico\" il prelato al quale \u00e8 affidato il governo di un territorio che attende di essere eretto a diocesi (\"prefettura apostolica\"). Il prefetto apostolico si distingue dal \"vicario apostolico\", che ha analoghe funzioni, perch\u00e9 a differenza di questo non \u00e8 un vescovo.\nIn molte chiese cattedrali o collegiate, \"prefetto\" (secondo gli specifici statuti) \u00e8 il canonico che presiede il capitolo o collegio dei canonici o il canonico che ne amministra i beni.\nIn diverse diocesi (come ad esempio nella diocesi di Roma) \"prefetto\" (talvolta detto \"parroco prefetto\" o \"prefetto diocesano\" per distinguerlo dall'omonima carica civile) \u00e8 il sacerdote responsabile di un raggruppamento di parrocchie detto prefettura ed equivalente a quello di vicario foraneo. Altrove \u00e8 rimasto come titolo onorifico del titolare della sede di un'antica prefettura (\"parroco prefetto\" o \"prefetto di Caltignaga\" in diocesi di Novara).\nNei seminari diocesani, quando non si era ancora introdotta la comodit\u00e0 di una cameretta personale per i seminaristi, \"prefetti di camerata\" erano i seminaristi pi\u00f9 anziani costituiti capi di una camerata di seminaristi pi\u00f9 giovani.\nNella Congregazione Salesiana fino al 1972 \"prefetto\" era il sacerdote con funzioni di vicario del superiore e amministratore dei beni di tutto l'Istituto, di una sua provincia o singola casa religiosa. Da allora le due funzioni sono state distinte in quelle del vicario e dell'economo."}
{"id": "234772", "revid": "14894", "url": "https://it.wikipedia.org/wiki?curid=234772", "title": "Maestro dell'altare di T\u0159ebo\u0148", "text": ""}
{"id": "234773", "revid": "14894", "url": "https://it.wikipedia.org/wiki?curid=234773", "title": "Maestro dell'altare Irnhoff", "text": ""}
{"id": "234776", "revid": "729019", "url": "https://it.wikipedia.org/wiki?curid=234776", "title": "Gemini 5", "text": "Gemini 5 (GT-5) fu una missione nello spazio con equipaggio nel corso del programma Gemini degli Stati Uniti d'America.\nL'equipaggio.\nLa NASA annunci\u00f2 la composizione dell'equipaggio per il terzo volo Gemini l'8 febbraio 1965 cio\u00e8 prima che il primo volo con equipaggio del programma venisse lanciato. Gordon Cooper venne nominato comandante della missione e divenne cos\u00ec il primo uomo ad orbitare intorno alla Terra per la seconda volta. Infatti la prima missione di Virgil Grissom, nell'ambito del programma Mercury fu un semplice volo suborbitale. Secondo pilota venne nominato l'astronauta del secondo gruppo scelto dalla NASA e pertanto privo di esperienza nello spazio Charles \"Pete\" Conrad.\nL'equipaggio di riserva fu composto da Neil Armstrong ed Elliott See, entrambi privi di esperienza nello spazio.\nRadiofonista di contatto con la capsula (Capcom) operante da Cape Kennedy - cio\u00e8 per la fase di lancio - fu Virgil Grissom, il comandante della missione di Gemini 3. Dal centro di controllo di Houston, ora il famoso Lyndon B. Johnson Space Center operarono James McDivitt, comandante della missione precedente Gemini 4, Neil Armstrong ed Edwin Aldrin.\nPreparazione.\nLa missione di Gemini 5 venne programmata ad avere una durata di otto giorni, cio\u00e8 il doppio della missione precedente Gemini 4. Fine principale della missione fu la dimostrazione pratica dell'affidabilit\u00e0 di tutti i sistemi della capsula per una durata cos\u00ec lunga, nonch\u00e9 l'analisi della reazione fisica e psichica degli astronauti allo stato prolungato di assenza di gravit\u00e0.\nPer la prima volta venne inoltre testata la fornitura di energia mediante apposite celle contenenti materiali combustibili e non esclusivamente mediante semplici accumulatori. Inoltre fu programmato di effettuare manovre di avvicinamento - le cosiddette manovre rendezvous - con un satellite appositamente trasportato e messo in orbita direttamente da Gemini 5.\nNon fu invece programmata dell'attivit\u00e0 extraveicolare come nell'ambito della missione di Gemini 4. Tali EVA erano nuovamente previste per la missione di Gemini 8.\nGemini 5 fu inoltre il primo volo della NASA ad utilizzare un suo emblema. Fu il comandante Cooper ad avanzare la proposta con il carro coperto, che venne accettata dai responsabili. Il motto per la missione proposto dallo stesso, cio\u00e8 \"Eight days or bust\" (pi\u00f9 o meno: \"otto giorni o fallimento\") invece venne respinto. Per il direttore della NASA James E. Webb infatti, non avrebbe significato un insuccesso o addirittura un fallimento se la missione per varie ragioni non fosse durata i previsti otto giorni. Infatti, ad essere fiscali, alla fine del volo mancavano un'ora e cinque minuti per raggiungere completamente questo traguardo.\nGli emblemi delle missioni del programma Mercury, al contrario di Gemini 3 e Gemini 4, furono elaborati con ampio ritardo sulla data dei rispettivi voli.\nMissione.\nIl lancio fu programmato per il 19 agosto 1965. Il conto alla rovescia dovette essere interrotto 10 minuti prima del lancio a causa di un problema ad un computer del centro di controllo. Inoltre la situazione meteorologica peggior\u00f2 di minuto in minuto e si prevedeva una burrasca. Pertanto il lancio venne annullato e spostato di due giorni.\nGemini 5 venne dunque lanciato il 21 agosto 1965. Gi\u00e0 due ore dopo il lancio, Cooper e Conrad furono in grado di mettere in orbita il satellite verso il quale era prevista la manovra di avvicinamento. A causa della perdita di pressione nelle celle contenenti materiali combustibili, gli astronauti furono per\u00f2 costretti a spegnere diversi sistemi della capsula, tanto che non fu pi\u00f9 possibile tentare la manovra predetta.\nA causa dei problemi, per un attimo venne presa in considerazione addirittura l'interruzione della missione con un immediato rientro a Terra. La pressione si stabilizz\u00f2 e contemporanei test a terra dimostrarono che si poteva continuare a lavorare anche con una pressione di quel livello. Gli astronauti poterono dunque nuovamente riaccendere uno a uno i sistemi precedentementi spenti e continuare nella loro missione originaria.\nIl terzo giorno della missione vennero effettuate le prime manovre di avvicinamento, fingendo di avvicinarsi ad un satellite. Si tratt\u00f2 di una novit\u00e0 assoluta dei voli nello spazio, cio\u00e8 il preciso cambiamento e la modifica, nonch\u00e9 ed in particolar modo la deviazione dalla traiettoria originale. I tentativi furono un pieno successo, anche se dopo qualche giorno i retrorazzi usati per effettuare e pilotare dette manovre smisero di funzionare e si dovette dunque rinunciare ad ulteriori tentativi precedentemente programmati.\nVerso il termine della missione, la NASA decise di anticipare il rientro a Terra di un'orbita, dato che per la zona di atterraggio erano previste delle situazioni meteorologiche ostiche. Inoltre, a causa di dati erroneamente inseriti nei computer, il punto di atterraggio precedentemente definito, venne mancato di 145 km. La NASA aveva comunque precedentemente tenuto conto di una tale possibilit\u00e0, inviando pi\u00f9 navi nella zona di atterraggio pronte ad effettuare il recupero degli astronauti. Cooper e Conrad vennero dunque presto recuperati da sommozzatori della \"USS DuPont\" e portati via elicottero alla nave principale prevista per detto incarico (con a bordo i vari medici e le attrezzature relative), cio\u00e8 la \"USS Lake Champlain\".\nImportanza per il programma Gemini.\nCon la durata di otto giorni, l'equipaggio aveva raggiunto un nuovo record di permanenza nello spazio. Questo fu possibile anche grazie all'introduzione delle pile a combustibile (oggetto anche di alcuni inconvenienti minori durante la missione) in sostituzione alla classiche batterie utilizzate fino a quel momento per la produzione dell'energia elettrica necessaria alla capsula.\nFu un importante vittoria di tappa nella corsa verso la Luna. Infatti con questa missione fu dimostrato che l'uomo era in grado di sopravvivere in assenza di gravit\u00e0 per un periodo prolungato, anche superiore a quello impegnato per un volo verso la Luna.\nLa successiva missione di Gemini 6 venne programmata per ottobre dello stesso anno. Per la prima volta si voleva tentare l'agganciamento del veicolo spaziale Gemini con un satellite vuoto, precedentemente ed appositamente lanciato nello spazio. I programmi non poterono comunque essere realizzati come previsto."}
{"id": "234780", "revid": "834", "url": "https://it.wikipedia.org/wiki?curid=234780", "title": "Jean Claude Killy", "text": ""}
{"id": "234781", "revid": "767487", "url": "https://it.wikipedia.org/wiki?curid=234781", "title": "Principio cosmologico", "text": "Il principio cosmologico sostiene che l'universo sia omogeneo e isotropo su una scala opportunamente grande. Esso limita fortemente il numero di teorie cosmologiche possibili.\nA piccola scala l'universo appare disomogeneo, disomogeneit\u00e0 che tende a scomparire a livello degli ammassi di galassie, in modo che il suo aspetto generale non dipende dalla posizione dell'osservatore e dalla direzione di osservazione.\nIl principio cosmologico estende a livello cosmico il principio copernicano, secondo cui l'uomo non occupa una posizione privilegiata nel cosmo, e presuppone che le leggi della fisica siano le stesse ovunque nell'universo.\nSignificato metodologico.\nIl Principio cosmologico si scontra con il cosiddetto problema dell'induzione:\nSpazi eterogenei spesso contengono regioni omogenee ed isotrope, eventualmente distribuite irregolarmente e la Terra potrebbe trovarsi in una di queste regioni. D'altronde qualunque teoria cosmologica deve presupporre ipotesi anche sull'universo non osservabile e il principio cosmologico costituisce l'ipotesi pi\u00f9 semplice e pi\u00f9 ragionevole.\nEsso fu implicitamente utilizzato a partire dal 1917 da Albert Einstein e altri astrofisici, che cercavano di applicare le equazioni della relativit\u00e0 generale all'universo nel suo insieme. La formulazione esplicita del principio cosmologico va per\u00f2 attribuita a Edward Milne, che nel 1932 avvi\u00f2 un approccio ipotetico-deduttivo alla cosmologia.\nIl Principio cosmologico non fu inizialmente verificato tramite l'osservazione degli oggetti cosmici (quando fu utilizzato da Einstein non si conoscevano ancora corpi celesti esterni alla Via Lattea), ma in seguito si pot\u00e9 verificare come l'universo osservabile (del diametro di vari miliardi di anni luce) fosse effettivamente omogeneo e isotropo, purch\u00e9 si tenesse conto della teoria del Big bang. Le osservazioni astronomiche, infatti, corrispondono a situazioni tanto pi\u00f9 antiche quanto maggiori sono le distanze da cui proviene il segnale. Ci\u00f2 spiega perch\u00e9 le galassie lontane sembrano pi\u00f9 vicine fra loro ed hanno un minor contenuto metallico.\nAl giorno d'oggi, qualsiasi modello cosmologico deve basarsi su questo principio, o perlomeno deve spiegare perch\u00e9 l'universo osservabile sembra rispettarlo.\nVerifiche e implicazioni.\nIl Principio cosmologico \u00e8 stato suffragato da molte osservazioni astronomiche, fra cui quella dell'isotropia quasi perfetta della radiazione cosmica di fondo; per\u00f2 non \u00e8 stato chiarito perch\u00e9 l'universo lo rispetti.\nSe l'universo inizialmente non fosse stato perfettamente isotropo e omogeneo, l'effetto della forza gravitazionale avrebbe amplificato queste discrepanze gi\u00e0 esistenti attraverso un processo chiamato \"instabilit\u00e0 di Jeans\"; il Principio cosmologico necessita dunque di immaginare un universo primordiale estremamente omogeneo, ipotesi difficile da giustificare; questo problema viene spesso denominato \"problema dell'orizzonte\" e ogni modello cosmologico ne deve fornire una spiegazione: quale processo fisico ha fatto in modo che l'universo (o almeno la sua parte per noi osservabile) sia potuto passare da una condizione iniziale disordinata ad uno stato omogeneo e isotropo? La teoria dell'inflazione \u00e8 stato il primo modello a proporre una possibile soluzione.\nPrincipio cosmologico perfetto.\nForti del successo del Principio cosmologico, vari ricercatori, tra i quali Fred Hoyle, \nThomas Gold e Hermann Bondi, proposero sul finire degli anni cinquanta una versione pi\u00f9 \"forte\" di tale principio, denominata \"Principio cosmologico perfetto\": l'universo \u00e8 identico a se stesso non solo su distanze spaziali, ma anche nel corso del tempo. Dal momento che l'universo \u00e8 in espansione, si ipotizz\u00f2 che esistesse un processo continuo di creazione di materia, necessario a contrastare la diminuzione di densit\u00e0 causata dell'espansione (\u00e8 la teoria dello stato stazionario). Questo modello, un tempo rivale della teoria del Big Bang, \u00e8 stato in seguito abbandonato perch\u00e9 incapace di spiegare varie scoperte cosmologiche, tra le quali il fondo di radiazione cosmica.\nUniverso frattale.\nLa prova definitiva dell'omogeneit\u00e0 e isotropia dell'universo \u00e8 estremamente difficile da trovare, dal momento che le osservazioni permettono di misurare con accettabile precisione solo l'universo vicino; lo studio di regioni pi\u00f9 lontane \u00e8 soggetto a errori sistematici (detti \"bias\") a causa dei quali vengono rilevati solo gli oggetti pi\u00f9 luminosi. Alcuni ricercatori suggerirono quindi vari modelli cosmologici in cui la distribuzione della materia nell'universo non \u00e8 omogenea e segue una legge frattale; uno di questi modelli fu proposto dall'astronomo franco-statunitense G\u00e9rard de Vaucouleurs agli inizi degli anni settanta, ma ormai superato. Questo modello prevedeva che un osservatore si trovasse ad una certa distanza da una regione con pi\u00f9 alta densit\u00e0, ad una distanza maggiore da una regione con densit\u00e0 ancora maggiore, e via di seguito."}
{"id": "234783", "revid": "287204", "url": "https://it.wikipedia.org/wiki?curid=234783", "title": "Association sportive montferrandaise Clermont Auvergne", "text": "L'Association sportive Montferrandaise Clermont Auvergne o ASM Clermont Auvergne, pi\u00f9 familiarmente Clermont, \u00e8 un club francese di rugby a 15 di Clermont-Ferrand.\nNato nel 1911 come AS Michelin per iniziativa di Marcel Michelin, l'industriale proprietario dell'omonima fabbrica di pneumatici, e trasformatosi nel 1922 in AS Montferrandaise dal nome del quartiere di Montferrand in cui si trova la sede, assunse la denominazione attuale nel 2004, con la trasformazione in societ\u00e0 anonima.\nLa squadra \u00e8, al 2017, campione di Francia in carica, avendo vinto il titolo al termine del Top 14 2016-17; si tratta del secondo titolo nazionale vinto dal club, il quale vanta il successo in un'edizione della Coppa di Francia (2001) e in due Challenge Cup, nel 1999 e nel 2007.\nLa squadra disputa i suoi incontri interni allo stadio Marcel Michelin, che ha una capacit\u00e0 di 18030 posti.\nLe uniformi di gioco sono gialle e blu, assortimento cromatico affine a quello del logo della Michelin, a sua volta ancora affine ai colori civici della citt\u00e0 di Clermont-Ferrand, giallo oro e blu Savoia.\nStoria.\nQuesta squadra \u00e8 stata fondata nel 1911 con il nome \"Association Sportive Michelin\" per poi diventare nel 1922 \"Association Sportive Montferrandaise\".\nInfine nel giugno 2004: ASM Clermont Auvergne.\nHa vinto il suo primo campionato francese nel 2010 dopo ben 10 finali perse.\nVince tre volte il Challenge Yves du Manoir nel 1938, 1976 e 1986 e la Coppa di Francia nel 2001.\nNel 1999 vince la European Challenge Cup in una finale tutta francese con il CS Bourgoin (35-16), nel 2007 la rivince battendo in finale gli inglesi del Bath Rugby. Il 10 maggio 2019 al St. James Park di Newcastle vince ancora la European Challenge Cup, battendo lo Stade Rochelais, col punteggio finale di 36-16."}
{"id": "234785", "revid": "104265", "url": "https://it.wikipedia.org/wiki?curid=234785", "title": "Gaspard de la nuit", "text": "Gaspard de la nuit. Trois Po\u00e8mes pour Piano d'apres Aloysius Bertrand \u00e8 un trittico per pianoforte solo di Maurice Ravel scritto nel 1908. \u00c8 costituito da tre movimenti, ispirati ad altrettanti poemetti in prosa di Aloysius Bertrand.\nStoria.\nNel 1896 Ravel lesse la raccolta \"Gaspard de la nuit\", poemetti in prosa di Aloysius Bertrand su consiglio del pianista Ricardo Vi\u00f1es, suo amico fraterno. Il testo era anche conosciuto come \"Storie tarlate e polverose del Medioevo\" il cui argomento, dai tratti oscuri e romantici, appassionava Ravel, estimatore anche di Edgar Allan Poe\nDiversi anni pi\u00f9 tardi, nel 1908, Ravel acquist\u00f2 una ristampa dei poemetti di Bertrand riediti dal Mercure de France, come indic\u00f2 egli stesso sulla partitura del trittico: \"Publi\u00e9 d'apr\u00e8s l'\u00e9dition du Mercure de France 1908\". Ritrovato l'interesse per il lavoro il compositore inizi\u00f2 nel mese di maggio a scrivere la partitura; dopo aver scelto, fra i 67 dell'intera raccolta, i tre componimenti pi\u00f9 adatti a essere interpretati musicalmente, realizz\u00f2 prima \"Ondine\" seguito da \"Le gibet\" e termin\u00f2 il 5 settembre con \"Scarbo\". L'opera fu eseguita per la prima volta a Parigi alla Salle \u00c9rard per i concerti della Soci\u00e9t\u00e9 Nationale de Musique il 9 gennaio 1909 con Ricardo Vi\u00f1es come interprete.\nStruttura.\nI tre poemetti musicati da Ravel durano in totale circa 23 minuti.\nAnalisi.\nIl titolo di \"Gaspard de la nuit\" deriva dal fatto che Bertrand finse di pubblicare un manoscritto, con questa firma, che gli era stato affidato da un oscuro personaggio, un vecchio male in arnese incontrato in un parco pubblico di Digione con cui aveva discusso a lungo di arte; il vecchio Gaspard si rivel\u00f2 poi per essere il diavolo. \nLe composizioni di Bertrand sembravano dei veri e propri ritrovati per indurre sogni tormentati e incubi, e Ravel spesso nelle sue opere aveva cercato di evocare suggestioni inquiete e turbate. I tre poemetti scelti erano perfetti proprio per gli echi di sogno tormentato e di mistero. \"Ondine\" rappresenta un sogno sereno e chiaro come lo scorrere leggero dell'acqua; \"Le gibet\" rievoca l'ossessione dalle tinte fosche e lugubri; il terzo brano \"Scarbo\" chiude la serie di reminiscenze oniriche con la figura sinistra di un nano deforme e ambivalente.\nRavel, con una certa malizia, dichiar\u00f2 esplicitamente di aver composto un'opera che superava in difficolt\u00e0 l\"'Islamej\" di Balakirev unanimemente considerato uno dei pezzi pi\u00f9 ostici mai scritti.\nIn un'altra occasione, Ravel giudic\u00f2 il proprio lavoro con queste parole: \nLa padronanza tecnica che \"Gaspard de la nuit\" richiede all'esecutore \u00e8 in effetti assoluta: la raccolta \u00e8 tuttora un arduo banco di prova anche per i pianisti pi\u00f9 dotati. Alcuni passi particolarmente difficili richiedono la scrittura su tre pentagrammi. Meritano di essere ricordate, tra le altre, le interpretazioni di Vlado Perlemuter, Arturo Benedetti Michelangeli, Claudio Arrau, Martha Argerich, Sergio Fiorentino e Ivo Pogorelich.\nVlado Perlemuter studi\u00f2 la partitura con l'autore; il compositore era molto meticoloso e per \" Le gibet\", in particolar modo, esigeva un tempo assolutamente rigoroso. Per timore della monotonia alcuni esecutori non erano abbastanza disciplinati; Perlemuter disse che, nonostante ci\u00f2, per Ravel si doveva essere implacabili e \"non bisognava aver paura di rendere il brano noioso\"."}
{"id": "234786", "revid": "15756", "url": "https://it.wikipedia.org/wiki?curid=234786", "title": "Navicolite", "text": "La navicolite \u00e8 una forma di zoppia del cavallo, e non una vera malattia. Il nome corretto \u00e8 quindi \"sindrome navicolare\".\nDescrizione della regione navicolare.\nLa sindrome navicolare \u00e8 l'insieme di manifestazioni associate all'infiammazione o alla degenerazione dell'osso navicolare e dei tessuti circostanti. \nLa conoscenza dell'anatomia dell'arto equino \u00e8 particolarmente utile per capire la sindrome navicolare. L'osso navicolare (detto anche sesamoide distale) \u00e8 collocato dietro all'osso triangolare e sotto la seconda falange (piccolo pastorale). Il tendine flessore digitale profondo scende lungo la parte posteriore della seconda falange e sotto il navicolare prima di inserirsi alla parte posteriore del triangolare. Il tendine flessore digitale profondo flette l'articolazione del triangolare, e il navicolare agisce come fulcro su cui scorre il tendine.\nIl navicolare \u00e8 sostenuto da molti legamenti, in alto, in basso e lateralmente. Uno di questi legamenti \u00e8 il legamento impari, che congiunge il navicolare al triangolare (la falange distale). Uno strato di cartilagine \u00e8 interposta fra il navicolare ed il triangolare, come pure fra l'osso e il tendine flessore profondo. La borsa navicolare -- una piccola cavit\u00e0 che protegge il tendine flessore e l'osso navicolare dall'abrasione dovuta allo scivolamento del tendine in quest'area -- giace fra il navicolare ed il tendine.\nCause e fattori contribuenti della sindrome navicolare.\nIl punto di vista tradizionale.\nNon \u00e8 conosciuta una singola causa per la sindrome navicolare, nonostante che esistano molte teorie. I fattori pi\u00f9 importanti sono:\nLa compressione dell'osso navicolare tra il tendine flessore profondo e la parte posteriore della seconda falange. La compressione ripetuta in quest'area pu\u00f2 causare la degenerazione della cartilagine, che si assottiglia e diventa gradualmente meno elastica e meno capace di assorbire gli shock. La cartilagine pu\u00f2 anche cominciare ad erodersi. La degenerazione della cartilagine \u00e8 comune nei cavalli navicolitici, in genere in corrispondenza della superficie flessoria.\nL'erosione della cartilagine pu\u00f2 progredire al punto che pu\u00f2 affiorare l'osso sottostante. Quando non c'\u00e8 pi\u00f9 cartilagine a proteggerli, la borsa navicolare e il tendine flessore possono essere danneggiati dal continuo sfregamento contro l'osso navicolare. \nPu\u00f2 insorgere una borsite navicolare (un'infiammazione della borsa navicolare), anche se il danno alla cartilagine non \u00e8 molto grave. La borsite \u00e8 probabilmente causata dallo sfregamento causato dalla compressione fra navicolare e tendine.\nLa costante pressione pu\u00f2 anche aumentare la densit\u00e0 dell'osso subito sotto le superfici articolari, soprattutto dal lato flessorio. Questo tende a rendere l'osso pi\u00f9 rigido, e quindi pi\u00f9 soggetto a fratturarsi\nLa tensione applicata sui legamenti che sostengono il navicolare. Alcuni esperti ritengono che il processo degenerativo sia avviato dall'eccessiva tensione applicata a questi legamenti. \nL'eccessiva tensione pu\u00f2 causare stress e infiammazione. L'infiammazione causata dallo stress sul legamento impari pu\u00f2 diminuire la circolazione sanguigna diretta, e proveniente, dal navicolare, poich\u00e9 i maggiori vasi che interessano il navicolare scorrono in quest'area. Se i legamenti continuano ad essere stressati, possono ispessirsi e ridurre permanentemente la circolazione sanguigna del navicolare.\nSiccome le vene sono compresse pi\u00f9 facilmente delle arterie, l'afflusso sanguigno all'osso \u00e8 meno ostacolato dell'efflusso. In conseguenza della stasi sanguigna, e della riduzione della circolazione, l'osso navicolare pu\u00f2 riassorbire minerali nella sua parte centrale.\nL'eccessiva tensione pu\u00f2 anche causare esostosi nel punto dove i legamenti si connettono al navicolare, dando all'osso una forma a \"canoa\". Se la tensione \u00e8 estrema, i legamenti possono effettivamente spezzarsi.\nIl punto di vista del Barefoot movement.\n I membri del \"Barefoot movement\", sulla base dello studio dell'anatomia dello zoccolo del Mustang in libert\u00e0 e su crescenti evidenze dalla riabilitazione di cavalli domestici, sostengono un'ipotesi patogenetica del tutto diversa (vedi , tradotto in italiano in , e bibliografia riportata sul sito).\nIn breve:\nFattori contribuenti.\nConformazione\nAlcuni difetti di conformazione possono facilitare la sindrome navicolare, specialmente i difetti che aumentano la forza d'urto sullo zoccolo. \nQuesti difetti comprendono la verticalit\u00e0 del pastorale, il piede piccolo, il piede piccolo e incastellato (comune nei Quarter horses americani) e la punta lunga con talloni bassi (comune nei Purosangue).\nLa conformazione punta lunga-tallone basso causa uno stress costante sull'osso navicolare, anche quando il cavallo \u00e8 fermo. Il piede incastellato aumenta la forza d'urto, specialmente nella regione dei talloni, dov'\u00e8 collocato il navicolare. L'eccessiva forza d'urto non \u00e8 assorbita in modo adeguato dalle strutture normalmente dedicate a questo scopo (il fettone, i talloni, e i cuscinetti digitali), per cui una maggior quota della forza d'urto \u00e8 trasmessa alle strutture all'interno del piede.\nUna difettosa conformazione dello zoccolo \u00e8 in genere ereditaria, nonostante che una ferratura ed un pareggio di cattiva qualit\u00e0 possano contribuire a queste deformazioni.\nLavoro\nIl lavoro su terreni ripidi, il galoppo ed il salto possono tutti contribuire alla sindrome navicolare, poich\u00e9 causano un maggiore stress al tendine flessore profondo, e possono causare sovraestensione delle articolazioni del pastorale e del triangolare.\nL'esercizio abituale su terreno duro o irregolare aumenta la forza d'urto sullo zoccolo, aumentando il rischio di manifestare sindrome navicolare. \n\u00c8 possibile che la carenza di movimento aumenti il rischio della sindrome navicolare (come nel caso di cavalli che passano gran parte del tempo in un box con poca permanenza in paddok, cosa comune nei i cavalli da corsa e in alcuni cavalli da salto). Questo avviene perch\u00e9 la circolazione del sangue nello zoccolo diminuisce quando il cavallo non \u00e8 in movimento. Inoltre il cavallo applica una pressione costante sul navicolare (la pressione \u00e8 invece intermittente quando il cavallo \u00e8 in movimento).\nPeso del corpo\nI cavalli con un alto rapporto fra peso e dimensione dello zoccolo possono manifestare un maggiore rischio di sindrome navicolare, perch\u00e9 il carico relativo sul piede aumenta. Questo pu\u00f2 spiegare la maggiore frequenza della sindrome navicolare fra i Purosangue, i Quarter Horse americani e i Warmbloods rispetto ai pony e agli Arabi.\nSintomi della sindrome navicolare.\nIl dolore ai talloni \u00e8 molto comune nei cavalli con sindrome navicolare. La zoppia pu\u00f2 esordire come leggera e intermittente, e peggiora progressivamente. Il dolore pu\u00f2 essere causato dallo stiramento e dall'infiammazione dei legamenti che sostengono il navicolare, dalla riduzione nel flusso sanguigno e dall'aumento della pressione nello zoccolo, dalle alterazioni alla borsa navicolare o al tendine o dall'erosione della cartilagine.\nI cavalli affetti manifestano un passo \"sulla punta dei piedi\", poich\u00e9 tentano di camminare sulle punte per evitare il dolore ai talloni. Possono inciampare frequentemente. La zoppia pu\u00f2 passare da un piede all'altro, e pu\u00f2 non essere continua. In genere colpisce entrambi gli anteriori, nonostante che un piede possa essere pi\u00f9 sofferente dell'altro. \nIl grado della zoppia \u00e8 in genere leggero (1-2 su una scala di 5). La zoppia pu\u00f2 essere peggiorata facendo lavorare il cavallo su terreno duro o in circolo.\nDopo molti mesi di dolore, il piede pu\u00f2 cominciare a cambiare forma, soprattutto il piede che ha manifestato il maggior dolore, tendendo a diventare pi\u00f9 verticale e pi\u00f9 stretto.\nTrattamento e prognosi della sindrome navicolare.\nIl punto di vista tradizionale.\nNon esiste un trattamento che funzioni in tutti i casi, probabilmente perch\u00e9 la sindrome navicolare non ha una sola causa. Le alterazioni degenerative sono in genere molto avanzate nel momento in cui il cavallo manifesta una zoppia franca, e queste alterazioni sono irreversibili. In questo stadio, il meglio che si pu\u00f2 fare \u00e8 controllare la situazione e concentrarsi sulla riduzione del dolore e sul rallentamento della progressione delle alterazioni degenerative.\nFerratura\nQuesto \u00e8 il punto pi\u00f9 importante per il trattamento a lungo termine di un cavallo navicolitici. Il maniscalco non solo applica un ferro in grado di proteggere i talloni, ma anche pareggia lo zoccolo in modo da ottenere il bilanciamento e l'angolatura corretti, che potrebbero essere stati alterati. \nAlcuni cavalli traggono beneficio da ferri che cambiano il punto di breakover (a punta sbarchettata, \"toe roller\"). I cavalli con punta lunga-tallone basso richiedono un pareggio accurato per contrastare questa conformazione. I cavalli con piede incastellato (troppo verticale) possono aver bisogno che i loro talloni siano abbassati e che sia applicato un ferro che consenta ai talloni di espandersi.\nLavoro\nI cavalli con sindrome navicolare devono essere fatti lavorare con un programma meno intenso. Il loro stato di forma pu\u00f2 essere mantenuto con lavoro lento su lunghe distanze o con il nuoto, piuttosto che con un lavoro ad alta velocit\u00e0, su forti salite, su superfici dure, su terreno irregolare o su terreno morbido e profondo. \u00c8 anche importante ridurre la frequenza dei salti.\nFarmaci\nVasodilatatori: migliorano la circolazione del sangue nello zoccolo. \nAnti-infiammatori: usati per controllare il dolore, possono contribuire talvolta a far scomparire la zoppia se si agisce anche sulla ferratura e sullo stile di lavoro. Includono antinfiammatori non steroidei e steroidei e altri rimedi adatti alle articolazioni.\nChirurgia\nLa neurectomia palmare digitale (\"denervazione\"). Il nervo palmare digitale viene tagliato, in modo che il cavallo perda la sensibilit\u00e0 nella parte posteriore del piede. Questo intervento dovrebbe essere eseguito solo se si vuole eliminare la zoppia associata alla sindrome navicolare, e solo dopo che sono state tentate tutte le altre possibilit\u00e0. \nLe complicazioni comprendono l'infezione della ferita, la persistenza della zoppia (se il nervo rigenera o se non sono asportati piccoli rami dello stesso nervo), e i neuromi. Dopo la neurectomia, se il cavallo si ferisce nella zona insensibile la cosa pu\u00f2 restare inosservata per molto ttempo, mettendo a rischio la sua salute. Pertanto, il piede dev'essere pulito e controllato con regolarit\u00e0. La neurectomia diminuisce il valore commerciale del cavallo, e pu\u00f2 anche farlo escludere dall'attivit\u00e0 agonistica. La neurectomia \u00e8 controversa. Se la prendete in considerazione, parlatene a fondo con il vostro veterinario.\nLa desmotomia sospensoria navicolare. I legamenti che sostengono il navicolare vengono tagliati. Il navicolare si mobilizza, e questo riduce la tensione sugli altri legamenti. \u00c8 efficace in circa la met\u00e0 dei casi.\nIl punto di vista del Barefoot movement.\nIn base all'ipotesi patogenetica sostenuta dal Barefoot movement (v. sopra), \u00e8 essenziale interrompere il circolo vizioso dolore - atterraggio di punta - stress al tendine - infiammazione e degenerazione osteoarticolare - dolore, e quindi mettere il cavallo nelle condizioni di poter eseguire un corretto atterraggio \"heel-first\" senza dolore, con la conseguente interruzione del trauma al tendine; interrotto il susseguirsi di danni meccanici, il piede pu\u00f2 avviarsi alla guarigione spontanea delle lesioni conseguenti alla continua ripetizione del trauma. Con il tempo, con un adeguato pareggio, con l'uso di scarpette e con adeguato movimento su terreni adatti, la fisiologica stimolazione del fettone consente di completare la maturazione del cuscinetto digitale e di riabilitare il piede. Sia l'atterraggio \"heel-first\", che il corretto \"breakover\", che la riattivazione delle capacit\u00e0 naturali di guarigione del piede dall'infiammazione e dalle alterazioni degenerative richiedono, per prima cosa, la sferratura, ossia la rimozione della causa principale della malattia.\nPrognosi.\nIl punto di vista tradizionale.\nLa prognosi di un cavallo navicolitico \u00e8 riservata. Molto spesso il cavallo non pu\u00f2 tornare al suo precedente livello agonistico. Altri si ritirano del tutto dalle competizioni. Tutti i cavalli navicolitici richiederanno un alleggerimento del lavoro ma, con un trattamento opportuno, un cavallo navicolitico pu\u00f2 ancora essere utilizzato per qualche tempo.\nProgressi recenti.\nSecondo l'esperienza raccolta dai membri del \"barefoot movement\" e secondo quanto risulta dagli studi di Hiltrud Strasser, la riabilitazione non chirurgica del cavallo navicolitico \u00e8 possibile, una volta rimossa la causa primaria (il ferro), effettuando un adeguato pareggio, naturalizzando lo stile di gestione e assicurando al cavallo un adeguato movimento."}
{"id": "234787", "revid": "228587", "url": "https://it.wikipedia.org/wiki?curid=234787", "title": "With the Lights Out", "text": "With the Lights Out \u00e8 un box set composto da 3 CD e 1 DVD contenente canzoni rare e inedite del gruppo grunge statunitense Nirvana pubblicato nel novembre del 2004.\nIl disco.\nIl titolo \"With the Lights Out\" \u00e8 una citazione dal ritornello di \"Smells Like Teen Spirit\".\nVoci di un cofanetto antologico postumo dedicato alla carriera dei Nirvana iniziarono a circolare fin dalla met\u00e0 degli anni novanta, non molto tempo dopo la morte del cantante e chitarrista della band Kurt Cobain nell'aprile 1994. L'uscita venne inizialmente annunciata per il settembre 2001, in occasione del decimo anniversario della pubblicazione del celebrato \"Nevermind\", ma una disputa legale tra la vedova di Cobain, Courtney Love, e i restanti membri dei Nirvana Dave Grohl e Krist Novoselic blocc\u00f2 il tutto.\nLa disputa verteva principalmente su \"You Know You're Right\", un brano registrato in studio nel gennaio 1994 durante l'ultima seduta di registrazione del gruppo. Grohl e Novoselic volevano inserire la traccia nel box set, ma la Love mise il suo veto perch\u00e9 pensava andasse sprecata in una compilation cos\u00ec dispersiva e avrebbe preferito pubblicare la canzone su singolo.\nNel 2002, la battaglia legale si risolse, e \"You Know You're Right\" apparve nella compilation \"best-of\" \"Nirvana\". Ci\u00f2 prepar\u00f2 l'uscita del cofanetto \"With the Lights Out\", che arriv\u00f2 nei negozi nel novembre 2004, con incluso il demo acustico di \"You Know You're Right\" e non la versione in studio.\nTra le rarit\u00e0 interessanti presenti nel box set, figura la canzone \"Do Re Mi\", composta nel 1994 e rimasta inedita fino al 2004. La versione che appare sul box set \u00e8 da attribuirsi ad un demo casalingo fatto dallo stesso Kurt Cobain nel marzo del 1994. La canzone era nota anche con il nome \"ME and I IV\", da un foglietto di carta trovato da Courtney Love, sul quale erano annotati alcuni versi della canzone. Dalla biografia di Charles Cross \"Heavier Than Heaven\" (in italiano, \"Pi\u00f9 pesante del cielo\", ed. Arcana), risulta sicuramente che la canzone fa parte di almeno un demo eseguito da Cobain, Erlandson e Pat Smear durante il marzo 1994. Pare che lo stesso Cobain, che aveva dichiarato pi\u00f9 volte l'intenzione di sciogliere i Nirvana o comunque di lavorare con diversi musicisti, suoni la batteria di questo demo. La versione acustica presente nel box set \"With the Lights Out\" \u00e8 da segnalarsi per la sua delicata e fragile armonia, giocata sulla voce di Cobain con sfumature pop e la sua chitarra acustica. Alla fine del brano si pu\u00f2 sentire il chiacchierio incessante della moglie, Courtney Love, a segnalare ancora una volta quanto questa versione fosse privata, destinata all'ascolto di pochi intimi.\nAltre tracce notevoli sono la prima esecuzione da parte della band di \"Ain't It a Shame\" di Leadbelly, e le versioni in studio di \"Verse Chorus Verse\", \"Sappy\", e \"Old Age\".\nPromozione.\nPrima della pubblicazione ufficiale di \"With the Lights Out\", venne distribuito alle radio un EP promozionale intitolato \"Selections from With the Lights Out\", contenente i brani \"White Lace and Strange\", \"Blandest\", \"Lithium\", \"Heart-Shaped Box\" e \"You Know You're Right\" (versione demo). \"Lithium\" fu inoltre distribuita anche come singolo in download digitale su iTunes il 22 novembre 2004.\nConfezione.\nLa confezione di \"With the Lights Out\" \u00e8 costituita da un materiale sensibile al calore che cambia colore al tatto, rivelando l'immagine di nastri di registrazione.\nOgnuno dei tre CD audio contiene materiale raro proveniente da tutte e tre le fasi della storia dei Nirvana, ciascuna rappresentata dalla pubblicazione degli album di studio (\"Bleach\", \"Nevermind\" e \"In Utero\") usciti rispettivamente nel 1989, 1991 e 1993. Il DVD contiene rare performance dal vivo ed estratti della band in studio.\nInoltre \u00e8 incluso un booklet da 60 pagine contenente note interne scritte da Thurston Moore dei Sonic Youth, e dal giornalista Neil Strauss.\nSvariate canzoni sul box set sono indicate con un titolo errato, incluse \"Vendetagainst\" (indicata come \"Help Me I'm Hungry\", titolo invece inventato dai bootleggers) e \"Seed\" (indicata come \"Don't Want It All\"). La traccia \"Annorexorcist\" \u00e8 trascritta erroneamente \"Anorexorcist\". In aggiunta, il vero titolo del brano \"Mrs. Butterworth\" \u00e8 in realt\u00e0 sconosciuto.\nLa sessione radiofonica che il gruppo tenne il 6 maggio 1987 alla KAOS 89.3 FM di Olympia, \u00e8 erroneamente datata 17 aprile 1987.\nClassifiche.\nAlbum - Billboard (North America)"}
{"id": "234789", "revid": "339392", "url": "https://it.wikipedia.org/wiki?curid=234789", "title": "Seconda guerra del golfo", "text": ""}
{"id": "234790", "revid": "287204", "url": "https://it.wikipedia.org/wiki?curid=234790", "title": "Maestro dell'Altare Tucher", "text": "L'anonimo pittore tedesco della scuola di Norimberga deve il suo nome all'altare realizzato per la chiesa degli Agostiniani a Norimberga; questo nel 1615 venne trasportato nella chiesa dei Certosini e restaurato a spese della famiglia Tucher; ora \u00e8 conservato nella Frauenkirche di Norimberga. \nL'altare ha nel pannello centrale la \"Crocifissione\" con ai lati l\"Annunciazione\" e la \"Resurrezione\", nelle ante esterne a sinistra, \"San Guido\" e l\"'Assunzione\"; a destra, la \"Visione di sant'Agostino e di san Leonardo\". \nAl Maestro o alla sua bottega sono inoltre attribuibili: l\"'Altare Haller\", della chiesa di San Sebald di Norimberga, commissionato da Ulrich Haller e completato dopo il 1440, con al centro la \"Crocifissione\", e ai lati le \"Sante Barbara e Caterina\" e sul lato esterno delle portelle, \"Scene della Passione con la famiglia del donatore\". \nSempre del suo ambito \u00e8 l\"'Epitaffio Ehenheim \" della chiesa di San Lorenzo, sempre a Norimberga."}
{"id": "234791", "revid": "14894", "url": "https://it.wikipedia.org/wiki?curid=234791", "title": "Meister des Tucher-Altars", "text": ""}
{"id": "234792", "revid": "14894", "url": "https://it.wikipedia.org/wiki?curid=234792", "title": "Maestro dell'altare Tucher", "text": ""}
{"id": "234794", "revid": "125295295", "url": "https://it.wikipedia.org/wiki?curid=234794", "title": "SAS Institute", "text": "SAS \u00e8 una societ\u00e0 statunitense produttrice di software che supportano il processo decisionale di aziende e aree strategiche differenti fondata nel 1976 da Anthony Barr, James Goodnight, John Sall e Jane Helwig. Il suo nome deriva dall'acronimo di \"statistical analysis system\" in riferimento al suo primo software per l'analisi statistica.\nDescrizione.\nNacque dal progetto di monitorare dati nel settore agricolo a partire dagli anni sessanta. Fu implementato in origine da Anthony Barr e James Goodnight nel 1966. L'universit\u00e0 della Carolina del Nord divenne leader del consorzio principalmente perch\u00e9 aveva accesso a mainstream computer pi\u00f9 potenti rispetto a quelli di altre universit\u00e0.\nNegli anni successivi SAS software vennero implementati da societ\u00e0 farmaceutiche e di assicurazioni, dalle banche e dalle comunit\u00e0 accademiche da cui ebbe vita il progetto.\nSuccessivamente Jane Helwig, impiegato del dipartimento di statistica alla NCSU si un\u00ec al progetto in veste di scrittore di documentazione, e John Sall, un programmatore e studente laureato, complet\u00f2 il fulcro del team.\nNei decenni che si sono susseguiti SAS ha registrato una curva sempre in crescita ed \u00e8 da menzionare tra le societ\u00e0 che pi\u00f9 mirano al benessere del dipendente in azienda e alla cultura del lavoro.\nL'azienda \u00e8 oggi attiva principalmente per soluzioni dedicate alle imprese, nel campo della business intelligence (dall'integrazione e archiviazione dei dati all'analisi predittiva fino ai sistemi di reporting).\nNel 1993 ha investito il 36%, ossia la percentuale pi\u00f9 alta del suo fatturato nei suoi quasi 40 anni di vita, nel settore ricerca e sviluppo.\nNel biennio 2010-2011 \u00e8 risultata al primo posto negli Stati Uniti nella lista delle migliori aziende per le quali \u00e8 meglio lavorare.\nDal 2012 SAS risulta la pi\u00f9 grande societ\u00e0 a capitale privato nel mercato della business intelligence.\nVanta pi\u00f9 di 75000 installazioni in tutto il mondo ed ha clienti in 138 paesi. Nel 2013 ha raggiunto un fatturato di 3,02 miliardi di dollari e nel 2014 ha ottenuto il riconoscimento come \"93 of the top 100 companies on the 2014 FORTUNE Global 500\u00ae list\".\nLa sua sede centrale \u00e8 situata a Cary in Carolina del Nord ed ha sedi in diverse altre nazioni, compresa l'Italia, con quasi 10.000 dipendenti.\nSAS debutta in Italia nel 1987 con direzione generale a Milano e uffici a Roma, Mestre, Torino e Firenze. Ad oggi la struttura \u00e8 composta da pi\u00f9 di 300 persone operative."}
{"id": "234795", "revid": "834", "url": "https://it.wikipedia.org/wiki?curid=234795", "title": "Bjoern Daehlie", "text": ""}
{"id": "234797", "revid": "1444345", "url": "https://it.wikipedia.org/wiki?curid=234797", "title": "Scooby-Doo (disambigua)", "text": ""}
{"id": "234798", "revid": "844450", "url": "https://it.wikipedia.org/wiki?curid=234798", "title": "Scooby-Doo", "text": "Scooby-Doo \u00e8 un media franchise originato da una serie televisiva animata, \"Scooby-Doo! Dove sei tu?\", prodotta nel 1969 dalla Hanna-Barbera e incentrata sull'omonimo personaggio. L'insieme delle varie serie animate \u00e8 stata inserita nel Guinness dei primati nell'ottobre del 2004 per essere quella con il maggior numero di episodi mai prodotto, un record detenuto in precedenza da \"I Simpson\" i quali per\u00f2 lo hanno riconquistato nel 2015 superando i cinquecento episodi.\nCartoni animati.\nProduzione e diffusione.\nIl produttore Fred Silverman, nel 1968, era in cerca di un nuovo progetto di cartone animato dai toni horror da mandare in onda il sabato mattina e si rivolse quindi alla Hanna-Barbera, la quale propose una bozza intitolata \"The Mysteries Five\", incentrata su cinque ragazzi, Geoff, Mike, Kelly, Linda e suo fratello WW e il loro cane Too Much, che facevano parte di una band musicale, \"Mysteries Five\", che, quando non era impegnata a suonare, si trovava a risolvere intricati misteri soprannaturali. Per la creazione del cartone, William Hanna e Joseph Barbera assunsero nel loro team di disegnatori Joe Ruby, Ken Spears e Iwao Takamoto, il quale ide\u00f2 graficamente il cane che doveva fungere da mascotte del gruppo: un grosso alano fifone. Ruby e Spears non erano in grado di decidere se Too Much sarebbe stato un grosso cane codardo o uno piccolo esuberante. Quando fu scelto il primo, Ruby e Spears scrissero Too Much as a Great Dane ma rivisitarono il personaggio del cane in un grande cane da pastore (simile al cane da pastore degli Archies, Hot Dog) appena prima della loro presentazione a Silverman, poich\u00e9 Ruby temeva il personaggio sarebbe troppo simile al personaggio dei fumetti Marmaduke. Silverman ha rifiutato il loro lancio iniziale e, dopo essersi consultato con Barbera sui passaggi successivi, ha ottenuto il permesso di Barbera di andare avanti con Too Much essendo un alano invece che un cane da pastore. Durante la fase di progettazione, il lead character designer Takamoto ha consultato un collega dello studio che era un allevatore di Alani. Dopo aver appreso da lei le caratteristiche di un alano vincitore di premi, Takamoto ha proceduto a infrangere la maggior parte delle regole e ha progettato Too Much con gambe eccessivamente arcuate, doppio mento e schiena inclinata, tra le altre anomalie. Silverman decise poi di cambiare i nomi dei personaggi: Geoff e Mike furono fusi in un unico personaggio chiamato Fred; Kelly fu ribattezzata Daphne; Linda fu chiamata Velma e WW prese il nome di Shaggy e cambi\u00f2 anche il nome della serie in \"is Scared?!\" (\"Chi ha paura?!\") e compr\u00f2 lo spazio per mandarlo in onda il sabato tra il 1969 e il 1970, ma non piacque alla CBS, che lo riteneva non adatto ai bambini e cos\u00ec lo rifiutarono. Tuttavia, il concetto di base - un gruppo di adolescenti e il loro cane che risolvono misteri legati al soprannaturale - era sempre presente. Silverman chiese a Joe Ruby e Ken Spears (creatori della serie ) di renderlo pi\u00f9 adatto al pubblico dei bambini e, dopo qualche mese, essi proposero di trasformare il gruppo rock in un'agenzia investigativa, oltre alla nuova versione del cane, che Fred Silverman ribattezz\u00f2 Scooby-Doo, nome tratto dalle sillabe \u00abdoo-be-doo-be-doo\u00bb intonate da Frank Sinatra nel finale della canzone Strangers in the Night.\nLa serie fu rinominata \"Scooby-Doo! Where Are You?\" e fu riproposta alla CBS, che decise di trasmetterla, facendola esordire il 13 settembre 1969 con l'episodio \"What A Night For A Knight!\" e che continuer\u00e0 per 17 episodi ottenendo una seconda stagione di otto episodi. A questa prima serie ne segu\u00ec nel 1972 una seconda, \"The New Scooby-Doo Movies\" (1972-1973), nella quale i protagonisti incontrano in ogni episodio una celebrit\u00e0 come Batman, Stanlio e Ollio e Sonny &amp; Cher. Dal 1976 al 1978 fu poi prodotto \"The Scooby-Doo Show\" che fu il primo cartone del franchise con ambientazioni esterne agli USA. Dal 1977 al 1978 fu prodotto \"Le Olimpiadi Della Risata\" (Scooby's All-Star Laff-a-Lympics) dove Scooby, Shaggy e il cugino del cane Scooby-Dum (esordito nella serie precedente) gareggiano in tutto il mondo contro squadre composte da altri personaggi della Hanna-Barbera. Nel 1979 esordisce la quarta serie dedicata al personaggio, Scooby-Doo &amp; Scrappy-Doo, nella quale venne introdotto un nuovo personaggio, Scrappy-Doo, nipote coraggioso di Scooby, che fece aumentare gli ascolti. Dal 1980 il format cambia drasticamente eliminando i personaggi di Fred, Daphne e Velma e gli episodi vengono ridotti a cortometraggi di sette minuti presentati all'interno della serie Le allegre avventure di Scooby-Doo e i suoi amici (\"Scooby-Doo and Scrappy-Doo\" e di cui 13 episodi spin-off con il titolo \"Scrappy-Doo and Yabba-Doo\", 1980-1982). Daphne ritorna l'anno successivo nella nuova serie \"The New Scooby and Scrappy-Doo Show\" (1983-1984) i cui episodi ritornano ad allungarsi anche se divisi in due parti, la maggior parte delle volte slegate, e in cui Fred e Velma faranno delle apparizioni. Nel 1985 esord\u00ec una nuova serie, \"I 13 fantasmi di Scooby-Doo\", sempre incentrata sugli stessi personaggi ma con format quasi completamente differente dai precedenti. Il primo episodio di Scooby-Doo fu trasmesso il 13 settembre 1969 (Scooby-Doo, Where Are You!: \"What a Night for a Knight\") e l'episodio finale (The 13 Ghosts of Scooby-Doo: \"Horror-Scope Scoob\") fu trasmesso per la prima volta il 7 dicembre 1985, dopo sedici anni di trasmissione continua e tredici stagioni di episodi originali.\nDal 1988 al 1991 venne realizzata una serie animata con la gang in versione pre-adolescenziare, \"Il cucciolo Scooby-Doo\", prodotto per quattro stagioni.\nIl revival della serie, dopo il successo del film con attori in carne e ossa e delle repliche televisive, si ebbe con la nuova serie Le nuove avventure di Scooby-Doo (2002-2006) alla quale segu\u00ec il reboot \"Shaggy e Scooby-Doo\" (2006-2008) che applica cambiamenti radicali alla trama originale con protagonisti i soli Shaggy, Scooby e il loro robot domestico Robi. Nel 2010 \u00e8 esordita una nuova serie, \"Scooby-Doo! Mystery Incorporated\" (2010-2013), completamente slegata dalle precedenti che aggiunge maggiore attenzione alle relazioni tra i personaggi, elementi oscuri e alle sottotrame di sfondo. Nell'ultimo episodio, tuttavia, si vede come tale serie si pone come prequel di quella del 1969. Nel 2015 si aggiunge il reboot \"Be Cool, Scooby-Doo!\" che ritorna alla trama originale della prima serie ma questa volta con un tono comico ed una nuova animazione.\nNel 2019, il revival continua con \"Scooby-Doo and Guess Who?\". Quest'ultima serie animata basata sul longevo franchise \u00e8 un remake di \"The New Scooby-Doo Movies\" del 1972 e come tale riprende il medesimo format. Come anticipato dalla conferenza stampa di \"Boomerang\" (e successivamente riportato da \"The Hollywood Reporter\", Variety e Deadline Hollywood), in ogni episodio, la gang si trover\u00e0 faccia a faccia con una celebre icona del mondo fittizio e non. Tra le guest star che aiuteranno la Mystery Inc. a risolvere il mistero di turno ci saranno le cantautrici Sia e Halsey, il cestista NBA Chris Paul, i comici Ricky Gervais e Kenan Thompson, i divulgatori scientifici Bill Nye e Neil deGrasse Tyson, Mark Hamill, Batman (doppiato da Kevin Conroy), Sherlock Holmes, Wonder Woman, Flash e persino l'iconico personaggio di Steve Urkell, protagonista di \"Otto sotto un tetto\", doppiato dal suo attore originale Jaleel White. La serie avr\u00e0 un tono comico come la precedente, ma questa volta le dinamiche saranno soprattutto influenzate dalla forte comicit\u00e0 che porteranno le celebrit\u00e0 agli episodi. Per la prima volta, inoltre, la serie sar\u00e0 un'esclusiva, negli Stati Uniti, della piattaforma di streaming online Boomerang Online.\nInizialmente, la serie fu trasmessa sul canale americano CBS (1969-1976), poi pass\u00f2 sul canale ABC (1976-1986, 1988-1991); successivamente, Scooby-Doo \u00e8 stato diffuso dalla Warner Bros. negli USA e in altri Paesi.\nTrama.\nIl gruppo di personaggi \u00e8 formato da un cane alano parlante di nome Scooby-Doo e quattro ragazzi: Fred Jones, Daphne Blake, Velma Dinkley e Shaggy Rogers. Questi cinque personaggi costituiscono la \"Misteri e affini\" (qualche volta chiamata \"Mystery Incorporated\"), e girano per il mondo in un furgone chiamato \"Mystery Machine\" a risolvere misteri che solitamente comprendono storie di fantasmi e altre entit\u00e0 soprannaturali. Al termine di ciascun episodio si scopre che queste forze hanno una spiegazione razionale e in genere si tratta di malintenzionati che cercano di spaventare e allontanare la gente per commettere crimini indisturbati. Nel corso della serie si hanno maggiori variazioni sul tema del soprannaturale e sono presenti nuovi personaggi, in aggiunta oppure al posto di personaggi originali.\nFilmografia.\nSerie spin-off.\nUno spinoff in lavorazione per HBO Max sar\u00e0 intitolato \u201cVelma\u201d; annunciato nel febbraio 2021, racconter\u00e0 le origini della detective che sar\u00e0 doppiata dall'attrice Mindy Kaling.\nCorti animati in DVD.\n\"An Evening with the Scooby-Doo Gang\".\nContenuto nel DVD del film \"Aloha, Scooby-Doo!\", il corto \"An Evening with the Scooby-Doo Gang\" mostra la gang alle prese con un talk show dove il presentatore cerca di intervistarli sulla loro carriera come risolutori di misteri. Dopo varie gaffe ed interazioni, la gang si insospettisce dalla invasivit\u00e0 delle domande e nota una zip sul collo dell'intervistatore, quindi lo smascherano rivelando un mostro al suo posto. Il corto termina con il mostro che insegue la gang.\nMiniserie TV.\n\"Those Meddling Kids\".\nMiniserie TV prodotta da Cartoon Network con episodi di 1 minuto in cui vengono intervistati i protagonisti della serie Scooby-Doo. Gli episodi andarono in onda per la prima volta durante una maratona di 25 ore del cartone il 24 ottobre 1998 e la serie ritorn\u00f2 in onda qualche tempo dopo con il nome di \"Scooby-Doo! Behind The Scenes\". Non sono stati distribuiti in Italia.\nWebserie.\n\"LEGO Scooby-Doo!\" (webserie).\nLa miniserie, composta da 16 episodi interamente in stop-motion, viene creata con l'uso dei famosi mattoncini giocattolo per celebrare l'inizio della collaborazione tra Scooby-Doo e LEGO. Il primo episodio viene rilasciato sul sito ufficiale di Scooby-Doo il 30 luglio 2015. La serie \u00e8 prodotta dalla Warner Bros. Animation e LEGO e pubblicata nei vari siti a loro disposizione. Non sono stati distribuiti in Italia.\n\"Lego Dimensions - Scooby-Doo Trailer ufficiale\".\nCorto promozionale animato in 2D con lo stesso design usato nei film animati in DVD da \"Scooby Doo! Abracadabra-Doo\" in poi. Il corto serve da pubblicit\u00e0 per il videogame \"LEGO Dimensions\" ed \u00e8 stato tradotto in italiano con gli stessi doppiatori degli ultimi decenni.\n\"Scooby-Doo! Mystery Cases\".\nSerie di corti live-action con l'uso di giocattoli di Scooby-Doo reali, narrati da una voce fuori campo, con la partecipazione di attori bambini. La serie \u00e8 prodotta dalla Warner Bros. Animation e pubblicata nei vari siti a loro disposizione. Non sono stati distribuiti in Italia.\n\"Scooby-Doo! Mini-Mysteries\".\nCorti animati in stop-motion con l'uso di action figure di Scooby-Doo con effetti sonori e non doppiati. La serie \u00e8 prodotta dalla Warner Bros. Animation e pubblicata nei vari siti a loro disposizione. Non sono stati distribuiti in Italia.\n\"Scooby-Doo! Misteri in un minuto\".\nCorti che usano scene di 14 dei 50 episodi inclusi nella collezione rilasciata in DVD e digitale oltreoceano per il 50\u00ba anniversario del franchise. Ogni corto narra in 1 minuto un episodio di una delle serie passate del cartone tra \"Scooby-Doo! Dove sei tu?\", \"The Scooby-Doo Show\", \"Scooby-Doo! Mystery Incorporated\" e \"Be Cool, Scooby-Doo!\", in tono autoironico. In Italia sono stati rilasciati solamente sei dei quattordici corti, narrati da Francesco Pezzulli e con le voci di Francesco Bulckaen per Fred, Oreste Baldini per Shaggy e Myriam Catania per Daphne, la quale sostituisce temporaneamente Domitilla D'Amico, mentre Velma e Scooby non parlano negli episodi tradotti. I corti sono stati rilasciati sul canale YouTube e sul sito di WB Kids. I titoli dei corti sono i titoli degli episodi in questione che in italiano sono erroneamente stati tradotti letteralmente dall'inglese. Nella seguente list vi sono i titoli corretti. Inoltre, il nome della webserie \u00e8 erroneamente citato come \"Misteri da un minuto\" nei titoli dei video su YouTube.\n\"PLAYMOBIL: Scooby-Doo!\".\nCorti animati in stop-motion con l'uso degli action-figure della Playmobil di Scooby-Doo. I corti sono stati tradotti anche in italiano, con gli stessi doppiatori degli ultimi decenni, per promuovere la collaborazione tra la Warner Bros. con la compagnia di giocattoli Playmobil e distribuiti sui vari canali a loro disposizione.\n\"Scooby-Doo! (videolibri)\".\nTre corti interattivi distribuiti da WB Kids in cui vengono narrati tre dei libri tratti dalle varie collezioni di narrativa basati sul franchise. In italiano i corti sono narrati da Alessio Nissolino.\nCrossover.\nEpisodi crossover di altre serie televisive.\nInoltre la gang appare in altre serie e film, tra i quali:\nFumetti.\nIl franchise \u00e8 stato ripreso numerose volte, negli anni, da diverse case editrici di fumetti, tra cui la pi\u00f9 importante, e quella che continua a produrne, la DC Comics. La maggior parte dei fumetti non \u00e8 stata tradotta in italiano.\nMarvel Comics.\nPrima di essere acquistato dalla DC Comics, la Marvel ha posseduto, per un breve periodo, i diritti di pubblicazione del franchise.\nNarrativa.\nPubblicati in Italia.\nEdizioni Piemme: Il Battello a Vapore.\nIn Italia sono stati pubblicati 33 dei 35 romanzi firmati da James Gelsey per la collezione \"Scooby-Doo Mysteries\", edita da Scholastic, con il nome Misteri a 4 zampe . Negli USA la collana \u00e8 conclusa gi\u00e0 da tempo mentre in Italia Cristina Brambilla (traduttrice dei libri della serie) ha continuato a scrivere altri libri grazie anche alle illustrazioni di Giuseppe Ferrario, Christian Cornia e Luca Bertel\u00e8. Oltre ai libri scritti dalla Brambilla, sono stati tradotti 4 libri della serie edita da Capstone \"You Choose, Scooby-Doo\", scritti da Laurie Sutton, sempre parte della collezione Misteri a 4 zampe, contraddistinti dalla dicitura \"libro-gioco\", le cui storie hanno diversi finali possibili tramite le scelte dal lettore.\nI libri hanno come protagonisti sempre gli stessi del cartone, e la Misteri &amp; Affini. Sono adattati a una fascia di et\u00e0 tra i 5 e i 7 anni circa, date le illustrazioni numerose e i caratteri grandi in cui sono scritti.\nPubblicati in America.\nPeter Pan Edizioni.\nI libri di questa serie presentano un LP complementare che narra le storie parola per parola.\nLandoll's Books.\nBasati sugli episodi della serie \"Scooby-Doo! Dove sei tu?\".\nScholastic.\nScooby-Doo Mysteries.\nTrentadue dei trentaquattro libri di questa serie sono stati tradotti in Italiano per la serie \"Misteri a 4 zampe\". I seguenti capitoli non sono stati tradotti.\nAdattamenti.\nI libri di questa serie sono ricostruzioni di alcuni dei film del franchise.\nScooby-Doo Mysteries di Kate Howard.\nTrilogia per ragazzi, con misteri pi\u00f9 complessi e storie pi\u00f9 lunghe degli altri libri.\nDaphne &amp; Velma.\nTrilogia per ragazzi con protagonista Daphne Blake e Velma Dinkley al liceo, impegnate con amicizia, amori e misteri. Il resto della gang sono personaggi ricorrenti insieme alle Hex Girls.\nCapstone.\nYou Choose Scooby-Doo.\nQuattro dei libri di questa collezione sono stati tradotti in italiano per la serie \"Misteri a 4 zampe\".\nStone Arch Books.\nBatman And Scooby-Doo Mysteries.\nLa gang continua la sua collaborazione con il personaggio DC, Batman.\nProduzioni teatrali.\nIl franchise ha anche ricevuto alcune trasposizioni teatrali negli ultimi decenni:\nVideogiochi.\nElenco approssimativo dei videogiochi su Scooby-Doo prodotti con licenza ufficiale:"}
{"id": "234804", "revid": "7381", "url": "https://it.wikipedia.org/wiki?curid=234804", "title": "San Paolo (calcio)", "text": ""}
{"id": "234805", "revid": "169529", "url": "https://it.wikipedia.org/wiki?curid=234805", "title": "Meta-analisi", "text": "Meta-analisi \u00e8 un termine statistico che individua uno strumento di ricerca secondario, il cui scopo \u00e8 quello di riassumere i dati provenienti da diversi strumenti di ricerca primaria, in tutte le discipline scientifiche e mediche.\nContenuti.\nIn dettaglio essa consiste in una serie di metodi matematico-statistici per integrare i risultati, ad esempio, di diversi studi clinici, miranti ad ottenere un unico indice quantitativo di stima che permetta di trarre conclusioni pi\u00f9 forti di quelle tratte sulla base di ogni singolo studio. \u00c8 un approccio pi\u00f9 quantitativo della revisione sistematica: la ricerca di strumenti meta-analitici qualitativi \u00e8 per\u00f2 ancora troppo poco sviluppata e non trova praticamente applicazione nelle revisioni in ambito medico.\nLa meta analisi \u00e8 uno strumento molto potente ed offre una sintesi dei risultati dei vari studi, ma a farne le spese \u00e8 il contenuto informativo. Questo \u00e8 un limite intrinseco della procedura (ogni operazione di aggregazione di categorie o di valori fornisce un risultato che non esprime pi\u00f9 le caratteristiche dei singoli componenti) aggravata dalla condizione di operare su scale molto grandi, quindi diverse da quelle originarie. Trarre informazioni da un sistema complesso \u00e8 possibile a patto che lo studio non ne riduca eccessivamente i gradi di libert\u00e0. Nel cambio di scala, inoltre, possono acquisire rilevanza aspetti che precedentemente potevano essere considerati ininfluenti.\nIl risultato finale \u00e8 l'astrazione del modello, plasmato sui vincoli imposti dalle condizioni di studio.\nStoria.\nLa prima meta-analisi \u00e8 stata condotta da Karl Pearson nel 1904, nel tentativo di superare il problema della ridotta potenza statistica negli studi con campioni di piccole dimensioni; l'analisi dei risultati provenienti da un gruppo di studi pu\u00f2 consentire un'analisi dei dati pi\u00f9 accurata. Tuttavia, la prima meta-analisi su esperimenti tutti concettualmente identici riguardanti una specifica domanda di ricerca e condotti da ricercatori indipendenti, \u00e8 stata identificata nella pubblicazione nel 1940 del libro \"Extra-sensory perception after sixty years\", scritto da psicologi della Duke University J. G. Pratt, J. B. Rhine, e colleghi. Era compresa una \"review\" di 145 \"report\" sulla Percezione extrasensoriale esperimenti pubblicati dal 1882 al 1939 e includeva una stima dell'influenza dei lavori non pubblicati sull'effetto complessivo (the \"file-drawer problem\"). Sebbene la meta-analisi sia ampiamente usata in epidemiologia e in \"evidence-based medicine\", al giorno d'oggi, una meta-analisi su un trattamento medico non \u00e8 stata pubblicata fino al 1955. Negli anni settanta, sono state introdotte tecniche analitiche pi\u00f9 sofisticate, a partire dal lavoro di Gene V. Glass, Frank L. Schmidt e John E. Hunter. Il vocabolario \"online\" Oxford English Dictionary elenca il primo uso del termine in senso statistico nel 1976 da parte di Glass. La teoria statistica sulla meta-analisi ha fatto un enorme passo avanti con il lavoro di Nambury S. Raju, Larry V. Hedges, Harris Cooper, Ingram Olkin, John E. Hunter, Jacob Cohen, Thomas C. Chalmers, e Frank L. Schmidt.\nL'eterogeneit\u00e0.\nPrima di ricorrere alla meta-analisi \u00e8 opportuno ricorrere a un \"test\" di eterogeneit\u00e0. Se quest'ultima risulta elevata la meta-analisi andrebbe evitata poich\u00e9 poco efficace."}
{"id": "234807", "revid": "104265", "url": "https://it.wikipedia.org/wiki?curid=234807", "title": "Revisione sistematica", "text": "Una revisione sistematica (RS), o \"Systematic Review\", \u00e8 uno strumento secondario di ricerca scientifica il cui obiettivo \u00e8 quello di riassumere dati provenienti da strumenti di ricerca primari, ad esempio con una rassegna esaustiva della letteratura scientifica relativa a un dato argomento e con particolare attenzione alle fonti, che devono essere altamente referenziate, per individuare, evidenziare e valutare, in ricerca di alta qualit\u00e0, tutte le prove pertinenti a una specifica questione scientifica.\n\u00c8 un metodo che ha cominciato a venire usato dopo il 1980.\nAmbiti di utilizzo.\nLo strumento \u00e8 ubiquitario in tutte le discipline scientifiche come fisica, biologia, scienze ambientali e mediche, in particolare da studi clinici, bench\u00e9 non sia raro trovare RS di studi condotti con altri disegni, quali studi di coorte e caso/controllo. Possono essere svolte anche revisioni sistematiche di revisioni sistematiche.\nLa revisione sistematica fornisce una sorta di \"riassunto\" dello stato dell'arte nel settore disciplinare specifico oggetto della stessa, e per la particolare questione posta in esame.\nIn medicina le revisioni sistematiche possono essere anche definite come un metodo esplicito e trasparente per identificare, valutare e riassumere i risultati di singoli studi (detti studi primari) sugli effetti di un intervento sanitario. \nInoltre le RS, attraverso la tecnica statistica detta meta-analisi, provvedono ad analizzare (fornendo sintesi quantitative) i dati presentati nei singoli studi, con lo scopo di minimizzare gli errori e di poter generalizzare le conclusioni relative. \nIn alcune comunit\u00e0 scientifiche i due termini Revisione Sistematica (in inglese \"Systematic Review\", SR) e Meta-analisi (in inglese \"Meta-Analysis\", MA) vengono utilizzati come se fossero sinonimi, mentre in altre comunit\u00e0 i ricercatori preferiscono identificare la Meta-Analisi come la parte statistica (analisi quantitativa) di una Revisione Sistematica (analisi qualitativa).\nA causa delle diverse caratteristiche della ricerca aziendale rispetto alle scienze naturali, le suddette fasi metodologiche non possono essere facilmente applicate nella ricerca aziendale. Tranfield et al. (2003) hanno fatto precoci tentativi di trasferire le procedure dalla medicina alla ricerca aziendale. Un approccio graduale \u00e8 stato sviluppato da Durach et al. (2017): sulla base delle esperienze fatte nella propria disciplina, questi autori hanno adattato le fasi metodologiche e sviluppato una procedura standard per condurre revisioni sistematiche della letteratura nella ricerca aziendale."}
{"id": "234808", "revid": "1494169", "url": "https://it.wikipedia.org/wiki?curid=234808", "title": "Kurukshetra", "text": ""}
{"id": "234809", "revid": "768068", "url": "https://it.wikipedia.org/wiki?curid=234809", "title": "Finanziera", "text": "La finanziera \u00e8 un piatto piemontese.\nEtimologia.\nL'etimo \u00e8 incerto, tuttavia pare che ad un certo punto della storia, la finanziera abbia abbandonato le tavole dei contadini, sia diventato un piatto elitario ed abbia quindi preso il nome dalla giacca da cerimonia, detta appunto \"finanziera\", indossata a Torino nell'800 dai rappresentanti della finanza piemontese.\nStoria.\nLa preparazione \u00e8 nata durante il Medioevo (come secondo piatto); la prima ricetta conosciuta risale al 1450 ed \u00e8 stata proposta dal Maestro Martino. \u00c8 tipica del Basso Piemonte (Langhe, Roero, Monferrato) e ha sub\u00ecto in seguito diversi rimaneggiamenti. Rimane comunque un piatto povero nato dal riutilizzo delle frattaglie (parti scartate durante la trasformazione dei galletti in capponi e di alcuni scarti di macellazione dei bovini).\nUna ricetta successiva ha per titolo \"Finanziera alla Benso\" (Teofilo Barla, 1852) e una, denominata \"Salsa e ragout \u00e0 la Financi\u00e8re\", \u00e8 attribuita a Giovanni Vialardi (datata 1854)."}
{"id": "234811", "revid": "2225", "url": "https://it.wikipedia.org/wiki?curid=234811", "title": "Virtus Pallacanestro Roma", "text": ""}
{"id": "234813", "revid": "486946", "url": "https://it.wikipedia.org/wiki?curid=234813", "title": "Benetton Treviso", "text": ""}
{"id": "234815", "revid": "2225", "url": "https://it.wikipedia.org/wiki?curid=234815", "title": "Lottomatica Roma", "text": ""}
{"id": "234816", "revid": "2225", "url": "https://it.wikipedia.org/wiki?curid=234816", "title": "Banco Roma", "text": ""}
{"id": "234817", "revid": "767487", "url": "https://it.wikipedia.org/wiki?curid=234817", "title": "Distretto di Kurukshetra", "text": "Il distretto di Kurukshetra \u00e8 un distretto dell'Haryana, in India, di 828.120 abitanti. \u00c8 situato nella divisione di Ambala e il suo capoluogo \u00e8 Kurukshetra.\nIl nome significa letteralmente \"Campo dei Kuru\" (il famoso \"Kuru vansha\", o clan dei Kuru), ma a volte \u00e8 anche chiamato Dharmakshetra, ovvero \"Campo della Rettitudine\". Si ritiene che questo luogo sia stato il campo di battaglia della sanguinosa guerra di Kurukshetra, descritta nel poema epico Mah\u0101bh\u0101rata; tesi impossibile da confermare o smentire. In ogni modo, questo luogo assume un'importanza inestimabile all'interno dell'Induismo poich\u00e9 qui venne rivelata la Bhagavad Gita (lett. il \"Canto del Beato\") da Krishna ad Arjuna, al centro del campo di battaglia, appena prima della grande guerra descritta nel Mahabharata."}
{"id": "234819", "revid": "14894", "url": "https://it.wikipedia.org/wiki?curid=234819", "title": "Meister des St. Veit-Altars", "text": ""}
{"id": "234820", "revid": "701660", "url": "https://it.wikipedia.org/wiki?curid=234820", "title": "Murti", "text": "Presso la religione induista, le Murti sono rappresentazioni fisiche (immagini, statue, ecc.) di forme o aspetti del Brahman, utilizzate durante l'adorazione come punti di focalizzazione devozionale e meditativa. Secondo gli \u015aastra, la murti pu\u00f2 essere realizzata in legno, metallo, pietra, argilla, sabbia, pietre preziose, e pu\u00f2 essere altres\u00ec raffigurata nei dipinti a olio e nella mente.\nRaffigurazione.\nQueste forme o aspetti a volte sono astratti, ma pi\u00f9 spesso si tratta di rappresentazioni antropomorfiche della Divinit\u00e0, come ad esempio \u015aiva o Ga\u1e47e\u015ba, R\u0101ma o Krishna, Sarasvati o K\u0101l\u012b. A causa della turbolenza della mente (v\u0157itti) che rende impossibile concentrarsi sul Brahman in quanto ad Entit\u00e0 senza forma e trascendentale, il divino viene adorato attraverso una forma. La scelta di una forma anzich\u00e9 un'altra (senza tuttavia negare le altre) \u00e8 individuale e soggettiva, in quanto dipende dall'attrazione provata dal devoto verso questa o quella forma del Brahman, nella consapevolezza che qualsiasi forma \u00e8 solo un temporaneo compromesso avente lo scopo di permettere all'uomo di realizzare la Divinit\u00e0 senza forma.\nNelle raffigurazioni degli Dei posture del corpo, gesti delle mani (mudr\u0101), acconciature, oggetti, vestiario, ornamenti, personaggi e figure di contorno sono codificati secondo un preciso simbolismo. Il linguaggio simbolico, in grado di rendere visibili i miti e le storie contenute nei Veda \u00e8 immediatamente comprensibile in tutto il subcontinente indiano.\nCulto.\nLe pratiche devozionali hanno l'obiettivo di sviluppare un profondo e personale legame di amore con il divino (Bhakti) attraverso una delle sue forme, e spesso prevedono l'uso di murti. Alcuni induisti, tuttavia, rifiutano l'adorazione di immagini.\nL'adorazione delle murti viene comunemente considerata al pari dell'idolatria da molti fedeli del Giudaismo, del Cristianesimo e dell'Islam. Questa visione, che identifica il concetto di murti con quello di idolo, non pu\u00f2 applicarsi al pensiero induista e non si riflette nella filosofia vedica. Il concetto di adorazione delle murti \u00e8 estremamente pi\u00f9 vicino a quello delle icone, e consiste nella venerazione dell'immagine / statua in quanto simbolo di un ideale o principio superiore, piuttosto che \u201cmaterializzare\u201d la Divinit\u00e0 e considerare divino l'oggetto stesso.\nLe immagini degli dei non devono essere confuse con gli stessi Dei, ma rispecchiano l'idea astratta del Deva, che si rivolge al devoto e rivela la divinit\u00e0.\nLa sacralit\u00e0 della murti.\nLa murti viene realizzata seguendo le indicazioni dello Shilpa Shastra, e quindi viene installata dai sacerdoti attraverso una cerimonia chiamata Prana Pratistha. Dopo questo processo la divina personalit\u00e0 diviene situata nella murti, ma in casi di serie discrepanze nell'adorazione pu\u00f2 abbandonare questa forma fisica."}
{"id": "234824", "revid": "1186766", "url": "https://it.wikipedia.org/wiki?curid=234824", "title": "Pitti", "text": ""}
{"id": "234826", "revid": "124751366", "url": "https://it.wikipedia.org/wiki?curid=234826", "title": "Le Monde", "text": "Le Monde \u00e8 un quotidiano francese fondato da Hubert Beuve-M\u00e9ry nel 1944 a Parigi; ha la particolarit\u00e0 di essere pubblicato nel primo pomeriggio con la data del giorno successivo. \nAlla data del 2019 la societ\u00e0 editrice del quotidiano, \"Soci\u00e9t\u00e9 \u00e9ditrice du Monde\", \u00e8 controllata da due raggruppamenti: il \"P\u00f4le d\u2019ind\u00e9pendance\", con il 25 per cento del capitale (ne fanno parte gli azionisti storici, i lettori, giornalisti e i dipendenti del gruppo), e \"Le Monde Libre\" (Lml), che controlla il 75 per cento. Il Gruppo PRISA possiede il 20 per cento di Lml, mentre il restante 80 \u00e8 diviso equamente tra tre soggetti: Njj di Xavier Niel, \"Le Nouveau Monde\" (Lnm) di Mathieu Pigasse e Daniel Kretinsky (al primo il 51%, al secondo il 49%) e Berlys Media.\nStoria.\nIl primo numero usc\u00ec il 19 dicembre del 1944. Il giornale intende essere il continuatore del quotidiano \"Le Temps\" (\"Il Tempo\"), di cui riprende il formato e la presentazione grafica. Il generale de Gaulle ne fu uno dei promotori, e Hubert Beuve-M\u00e9ry cre\u00f2 una societ\u00e0 a responsabilit\u00e0 limitata con un capitale di 200\u00a0000 franchi distribuiti in 200 azioni.\n, quasi il doppio del costo degli altri quotidiani.\nPian piano la linea editoriale di Beuve-M\u00e8ry si discosta da quella governativa, diventando critica e irriverente. Il nuovo stile piace ai francesi, che apprezzano anche le scelte antiamericane del direttore, ma non incontra il favore dei politici che spingono per un cambio di rotta. Le continue pressioni porteranno Beuve-M\u00e9ry a rassegnare le dimissioni il 27 aprile 1951. La redazione per\u00f2 protesta, e riesce ad ottenere il reintegro del direttore e la sua successiva conferma da parte dell'assemblea dei soci. La direzione di Hubert Beuve-M\u00e9ry termina nel 1969.\nA succedergli \u00e8 Jacques Fauvet, scelto dallo stesso Beuve-M\u00e9ry. Si tratta per\u00f2 di anni di crisi per l'editoria, causata dall'aumento del costo della carta e dalla diminuzione degli introiti pubblicitari. A peggiorare la situazione anche l'ingresso in scena della televisione. Inizia un lento declino economico del quotidiano, che culminer\u00e0 nell'ingresso in capitale di 12.000 lettori come azionisti.\nDal 1985, la prima pagina del \"Monde\" contiene una vignetta, generalmente illustrata da Plantu. \nNel gennaio 1991 \"Le Monde\" vede l'arrivo del suo primo direttore non giornalista: si tratta dell'economista Jacques Lesourne, che riesce in parte a rimettere in sesto la situazione economica del giornale. A far uscire il giornale dalla crisi \u00e8 Jean-Marie Colombani, nuovo direttore dal 1994, ancora in carica.\n\"Le Monde\" \u00e8 presente su internet dal 19 dicembre 1995 con il sito lemonde.fr. Gli articoli sono consultabili gratuitamente in modalit\u00e0 testuale tutti i giorni a partire da mezzogiorno. La versione digitale del quotidiano (identica al formato cartaceo) \u00e8 accessibile solo dopo due settimane, mentre una lettura completa dell'archivio pu\u00f2 essere fatta solo a pagamento.\nIl 15 gennaio 2001 \"Le Monde\" viene rilanciato, rinnovato nella grafica: meno austero, il quotidiano dedica ora uno spazio maggiore allo sport, alla finanza e all'Unione Europea. Aumentate anche il numero di fotografie che accompagnano gli articoli anche in copertina, fino a quel momento \"regno\" esclusivo delle vignette di Plantu.\nIl 22 maggio la Societ\u00e0 dei redattori ha rifiutato di avallare i conti 2007 e il progetto di bilancio per il 2008. Ufficialmente la ragione \u00e8 che il gruppo editoriale si \u00e8 indebitato troppo per voler acquisire interamente i giornali \"Publications de la Vie Catholique\" e \"Midi libre\" e comprare una partecipazione nel \"Nouvel Observateur\". Le perdite del 2007 ammontano a 10 milioni di euro, mentre i debiti hanno raggiunto i 150 milioni. Il direttore del quotidiano, Jean-Marie Colombani, sfiduciato, \u00e8 stato quindi sostituito.\nAl suo posto \u00e8 stato nominato un collegio di tre direttori: Eric Fottorino, Pierre Jeantet e Bruno Patino. Per rimettere a posto i conti del gruppo, la prima decisione dei tre \u00e8 stata la dismissione di \"Midi Libre\". I tre direttori hanno proposto di valorizzare il sito internet (2 milioni di euro di attivo nel 2006 e 3,2 nel 2007, contro i conti in rosso del quotidiano cartaceo), ma sono incappati nel \"no\" della Societ\u00e0 dei redattori. Il 19 dicembre il collegio ha rassegnato le dimissioni perch\u00e9 \"impossibilitato ad esercitare le proprie responsabilit\u00e0\".\nAlain Minc, presidente del Consiglio di sorveglianza (l'assemblea degli azionisti), sfiduciato dalla Societ\u00e0 dei redattori, si \u00e8 detto pronto \"a chiedere un amministratore giudiziario come vuole la legge\".\nNel 2010 il quotidiano \u00e8 stato rilevato da una cordata formata da Pierre Berg\u00e9, noto imprenditore francese nell'alta moda, Xavier Niel e Matthieu Pigasse. Nel 2018 l'industriale ceco Kretinsky entra nel capitale sociale, rilevando il 49% della quota di Pigasse.\nLinea editoriale.\nOrientato politicamente verso il centro-sinistra, il giornale \u00e8 controllato dai suoi stessi giornalisti, che detengono la quota di maggioranza del gruppo editoriale attraverso la Societ\u00e0 dei redattori. L'assemblea degli azionisti \u00e8 chiamata \"Consiglio di sorveglianza\".\n\"Le Monde\" \u00e8 il quotidiano francese pi\u00f9 citato dai media. Sintetico e con un basso numero di pagine (soprattutto se confrontato ai giornali italiani), \u00e8 molto rigoroso nella descrizione dei fatti di politica francese ed internazionale, e contiene numerosi articoli di analisi e di opinioni. Il giornale \u00e8 anche celebre per le sue inchieste sulle derive del potere (buoni esempi sono quelle riguardanti alcuni aspetti della politica di Mitterrand e Pasqua).\nLa qualit\u00e0 dei suoi articoli \u00e8 stata contestata nel 2003 da un libro intitolato \"La face cach\u00e9e du Monde\" (\"Il volto nascosto di Le Monde\", molto venduto in Francia), in cui gli autori Pierre P\u00e9an e Philippe Cohen hanno criticato l'obiettivit\u00e0 degli articoli ed hanno svelato l'esistenza di legami finanziari che avrebbero alterato la neutralit\u00e0 del giornale.\nIl libro stigmatizzava anche l'operato dei tre uomini che contano nel gruppo editoriale:\nI tre erano accusati di usare \"Le Monde\" per entrare nei palazzi del potere. Il libro fece molto scalpore. Colombani decise di correre ai ripari ed il 7 novembre 2005 \"Le Monde\" usc\u00ec con una nuova veste grafica (con caratteri pi\u00f9 grandi) ed una nuova linea editoriale, pi\u00f9 precisa e rigorosa nella descrizione dei fatti.\nDiffusione.\nI dati sulla diffusione di \"Le Monde\" sono presi da \"Diffusion Contr\u00f4le\""}
{"id": "234831", "revid": "1048993", "url": "https://it.wikipedia.org/wiki?curid=234831", "title": "Herbert Pagani", "text": "Biografia.\nDi famiglia ebraica tripolina, ha trascorso parte della sua giovent\u00f9, dopo l'espulsione degli ebrei dalla Libia nel 1952, in Italia, in Germania e in Francia. \u00c8 stato un artista di multiforme e poliedrica attivit\u00e0, in grado di esprimersi tanto in lingua italiana quanto in lingua francese.\nRicordato come una delle voci dell'emittente radiofonica Radio Monte Carlo - insieme a Barbara Marchand, Gigi Salvadori, Ettore Andenna, Luisella Berrino e Roberto Arnaldi - come cantante ha inciso brani di facile presa e popolarit\u00e0 come \"Cin cin con gli occhiali\", \"Canta (che ti passa la paura)\", \"L'amicizia\" e \"Ahi... le Hawaii\", cantata anche nel film \"Amore mio aiutami\", diretto nel 1969 da Alberto Sordi.\nDegne di menzione sono anche \"Non ti amo pi\u00f9\" (1962) (Alberto Testa, Herbert Pagani, Christophe), \"Lombardia\" (1965), versione italiana de \"Le plat pays\" di Jacques Brel e \"La bonne franquette\" del 1974, ripresa successivamente da Fiorello insieme al fratello Beppe ed a lungo \"jingle musicale\" dei \u00abClub M\u00e9diterran\u00e9e\u00bb.\nLa sua migliore produzione in italiano \u00e8 considerata tuttavia \"Albergo a ore\" (del 1970), brano che ebbe problemi con la censura e che era l'adattamento dalla versione in lingua francese \"Les amants d'un jour\" (portata in Francia al successo da \u00c9dith Piaf); la versione italiana \u00e8 stata proposta anche da Gino Paoli, da Ornella Vanoni, nel 1972 da Milva, nell'album \"La filanda e altre storie\" e da Marcella Bella, nel suo album d'esordio \"Tu non hai la pi\u00f9 pallida idea dell'amore\".\nPrima in francese e poi in altre lingue, fu molto apprezzato il suo testo poetico \"Plaidoyer pour ma terre (qu'est ce que le sionisme)\" (\"Arringa per la mia Terra\"), in difesa delle ragioni del sionismo e dell'essere ebreo.\n\u00c8 morto a Palm Beach, Florida per una forma di leucemia a quarantaquattro anni.\nPagani \u00e8 sepolto nel cimitero di Tel Aviv Kyriat Shaul.\nAttivit\u00e0 di attore.\nPagani apparve come attore in uno sceneggiato televisivo del 1975, \"Marco Visconti\" diretto da Anton Giulio Majano: ebbe inoltre grande popolarit\u00e0 in Italia grazie alla canzone \"Cavalli ricamati\" (musica del M\u00b0 Beppe Moraschi), brano con cui si concludeva ciascuna puntata dello sceneggiato e che egli esegu\u00ec dal vivo al termine dell'ultimo episodio.\nCollaborazioni.\nTra le collaborazioni musicali \u00e8 da segnalare quella pluriennale con Dalida, per la quale Pagani scrisse molti brani (soprattutto elaborazioni in lingua italiana di canzoni francesi preesistenti). Tra questi si ricordano: \"Mamy Blue\" (1970) scritta con Hubert Giraud, \"C'\u00e8 gente che incontri per strada\" (dall'originale di Fabien-Br\u00e9jean-Goraguer, del 1973), \"Non \u00e8 casa mia\" (del 1965).\nPer Fran\u00e7oise Hardy scrive nel 1967 \"Gli altri\", testo italiano di \"Voil\u00e0\".\nCollabora nel 1968 con Giorgio Gaber, scrivendo assieme a lui alcuni brani del 33 giri \"L'asse d'equiibrio\" e un brano dell'album, sempre di Gaber, \"Sai com'\u00e8\".\nNel 1972 ha collaborato all'album \"...e cogliere l'attimo fuggente\" del cantautore italo/belga Salvatore Adamo, nonch\u00e9 al testo della canzone \"Teorema\" di Marco Ferradini. Proprio con il cantante comasco, Pagani scriver\u00e0 altri testi come \"Schiavo senza catene, Weekend, Una Catastrofe Bionda\" (che parteciper\u00e0 al Festival di Sanremo 1983)\nQuasi sempre i suoi brani sono caratterizzati da una precisa ispirazione psicologica e introspettiva, in perfetta continuit\u00e0 e coerenza con la tradizione neorealista francese della quale Pagani \u00e8 stato, a detta dei critici, in Italia, uno degli interpreti e uno dei divulgatori pi\u00f9 raffinati, colti e sensibili.\nAttivit\u00e0 collaterali.\nPagani \u00e8 stato fondatore con Annalena Limentani della casa di produzione di programmi radiofonici \"Mama Records\".\nEcologista e pacifista convinto, a partire dal 1970 aveva abbandonato solo in parte il mondo della canzone per fondare uno dei primi \"progetti multimediali\" (il \"Megalopolis\"), incidendo alcuni album di taglio \"progressive\" e dedicandosi anche all'attivit\u00e0 politica."}
{"id": "234832", "revid": "1318658", "url": "https://it.wikipedia.org/wiki?curid=234832", "title": "Augusto Rollandin", "text": "La sua esperienza politica \u00e8 contrassegnata dalla militanza nell'Union Vald\u00f4taine, partito autonomista della Valle d'Aosta, di cui dal 1998 al 2001 \u00e8 stato anche presidente. Dal 1\u00ba luglio 2008 ricopre la carica di Presidente della Regione Valle d'Aosta (e di conseguenza anche quella di Prefetto, come stabilito dallo Statuto regionale). L'8 luglio 2013 \u00e8 stato riconfermato Presidente della Regione, carica che ha mantenuto fino al 10 marzo 2017.\nAttivit\u00e0 politica.\n\u00c8 stato sindaco di Brusson (AO) dal 1975 al 1978, poi consigliere regionale dal 1978 al 1993, ricoprendo gli incarichi di assessore alla sanit\u00e0 (1978-1983) e all'agricoltura (1983-1984 e 1992). \u00c8 stato presidente della regione dal 1983 al 1990.\nSenatore della Repubblica, eletto nel 2001 per la lista \"Vall\u00e9e d'Aoste\" raccogliendo il 49,3% dei voti, non \u00e8 stato riconfermato durante le consultazioni di aprile 2006, alle quali aveva partecipato per l'Union Vald\u00f4taine. \u00c8 stato inoltre presidente del gruppo parlamentari \"Amici della Montagna\". e vicepresidente dell'osservatorio parlamentare sul turismo.\nHa partecipato alle elezioni regionali valdostane del 25 maggio 2008 ed \u00e8 risultato il candidato in assoluto pi\u00f9 votato nelle elezioni regionali dal 1949 ad oggi, con preferenze. Il 1\u00ba luglio 2008 \u00e8 eletto presidente della Regione Autonoma Valle d'Aosta. A seguito delle dimissioni di Claudio Lavoyer da Assessore alle finanze, dal 3 febbraio 2012 assume \"ad interim\" la carica di assessore al Bilancio, finanze e patrimonio. Il 25 luglio nomina Leonardo La Torre nuovo assessore. A seguito delle dimissioni di Laurent Vi\u00e9rin, il 5 dicembre 2012 diventa assessore \"ad interim\" all'istruzione e cultura e dal 27 marzo 2012 assume anche l'interim alla sanit\u00e0 dopo l'elezione a senatore di Albert Lani\u00e8ce.\nAlle elezioni regionali 2013 \u00e8 nuovamente il candidato pi\u00f9 votato con 10.872 preferenze. La coalizione vincente lo propone al nuovo Conseil de la Vall\u00e9e come candidato Presidente della Regione. In tale veste presenta in aula il programma di governo e la nuova squadra di Governo che entra in carica a partire dall'8 luglio 2013 grazie al consenso dei soli 18 voti a disposizione della maggioranza. La sera del 26 marzo 2014, il Consiglio regionale della Valle d'Aosta approva una risoluzione della minoranza che invitava il governo alle dimissioni. Pochi giorni dopo gli assessori della giunta si dimettono, aprendo cos\u00ec la crisi di governo, risolta solo il 10 giugno 2014 con l'elezione di un nuovo esecutivo sempre a guida Rollandin. La giunta si allarga al Partito Democratico nel 2015 e all'Union Vald\u00f4taine Progressiste nel 2016. L'esecutivo resta in carica fino al 10 marzo 2017, giorno della mozione di sfiducia costruttiva nei suoi confronti. \nAlle elezioni regionali in Valle d'Aosta del 2018 risulta ancora il pi\u00f9 votato con preferenze, pur perdendone rispetto alle ultime elezioni regionali.\nAlle elezioni regionali del 2020, avendo lasciato l'Union Vald\u00f4taine, si ricandida con un nuovo movimento politico da lui costituito denominato \"Pour l'autonomie-Per l'autonomia\" e viene eletto.\nPresidente della Regione.\nDi seguito sono elencate le Giunte regionali, e i relativi membri, presiedute nel corso delle legislature da Augusto Rollandin. I primi due governi entrano in carica nel corso della VIII legislatura raccogliendo il testimone da Mario Andrione che ha governato la Regione nei dieci anni precedenti. La terza Giunta viene varata all'inizio della IX legislatura e resta in carica per poco pi\u00f9 di due anni. Rollandin ritorna alla guida della Regione diciotto anni dopo presentando il suo quarto governo che rester\u00e0 in carica, pur con qualche cambio di assessori, per tutta la XIII legislatura. L'attuale governo, il quinto, \u00e8 stato presentato l'8 luglio 2013 dopo un lungo dibattito consiliare circa il programma di governo.\nIV giunta (1\u00ba luglio 2008 - 30 giugno 2013).\nA causa della mancanza del numero legale nella prima seduta della XIV legislatura non si \u00e8 proceduto all'elezione del Presidente del Consiglio e della Giunta regionale. Pertanto il Presidente Rollandin \u00e8 rimasto in carica \"in prorogatio\" fino all'8 luglio mentre i componenti la Giunta uscente sono decaduti dai propri uffici.\nV giunta (8 luglio 2013 - 22 aprile 2014).\nLe Elezioni regionali in Valle d'Aosta del 2013 danno un risultato assai incerto: la coalizione autonomista centrista di Union Vald\u00f4taine, Stella Alpina e F\u00e9d\u00e9ration Autonomiste, con Rollandin tra i papabili per la presidenza della Regione, ottiene soltanto il 47,9% dei voti pari a 18 consiglieri, con la F\u00e9d\u00e9ration che non entra in Consiglio. La coalizione di centrosinistra ottiene il 40,5% e ottiene 15 consiglieri (nel 2008 la coalizione di governo era al 61,9% con 23 consiglieri contro il 27,4% dell'opposizione e 8 consiglieri mentre l'UV, partito di Rollandin, subisce un crollo passando dal 44,4 al 33,5 e da 17 a 13 consiglieri) mentre 2 consiglieri vanno al M5S. Si evita il ballottaggio per circa 300 voti. L'UV perde la maggioranza assoluta, potendo contare soltanto sulla maggioranza relativa di 18 consiglieri contro i 17 dell'opposizione.\nLa legislatura comincia gi\u00e0 in salita nella prima seduta del Consiglio regionale quando l'opposizione abbandonando l'Aula in massa fa saltare la nomina di Emily Rini (UV) a Presidente del Consiglio regionale voluta dalla risicata maggioranza. A luglio si fanno forti le critiche del vicecapogruppo dell'UV in Consiglio regionale nonch\u00e9 ex Sindaco di Aosta e ex Assessore regionale al Bilancio e Finanze della IV Giunta Rollandin Leonardo La Torre che accusa di non voler essere un \"maggiordomo dell'Uv e di Rollandin\" criticando le nomine nella Giunta regionale e nelle Commissioni regionali.\nNel 2014 la crisi si intensifica non essendo la maggioranza in grado pi\u00f9 volte di garantire da sola il numero legale per i lavori del Consiglio regionale a causa di continue defezione che si traducono anche in imboscate sui provvedimenti chiave della Giunta bocciati con voto segreto per i franchi tiratori e dalla assoluta indisponibilit\u00e0 dell'opposizione a qualsiasi collaborazione. Il 26 marzo il Consiglio regionale vede la maggioranza clamorosamente battuta su una risoluzione a voto segreto che obbligava tutti gli assessori a dimettersi (dopo il voto il capogruppo Uv Ego Perron si dimette in polemica con i franchi tiratori). Nonostante il voto Rollandin decide di andare avanti ma il consigliere dell'Uv La Torre da tempo critico con la maggioranza annuncia che presenter\u00e0 8 mozioni di sfiducia per ognuno degli Assessore che firmate anche dall'opposizione verranno sicuramente approvate mettendo in crisi definitiva la Giunta. Per questo gli Assessori hanno rassegnato le loro dimissioni il 22 aprile. Gli assessori rimangono in carica, \"in prorogatio\" per 60 giorni, e Rollandin non rassegna le dimissioni, restando alla guida della giunta per la sola gestione dell'ordinaria amministrazione in attesa che il Consiglio Valle elegga un nuovo governo regionale.\nIl 28 aprile ufficializza il suo \"passo indietro\" al Consiglio federale dell'UV da Presidente della Regione Valle d'Aosta pur di arrivare ad una risoluzione della crisi in seno alla maggioranza.\nIl 7 giugno, Rollandin chiede alla presidente Rini la convocazione del Consiglio per eleggere la nuova giunta, che sar\u00e0 ancora guidata dal presidente e sostenuta soltanto dai 18 consiglieri di Uv e Stella Alpina. La composizione del nuovo governo regionale \u00e8 quella che segue.\nVicepresidente e nuovo percorso.\nDal 10 dicembre 2018 al 3 aprile 2019 \u00e8 vicepresidente del Consiglio regionale. \nPer oltre 40 anni leader dell'Union valdotaine, \u00e8 stato sospeso nel marzo del 2019 da consigliere regionale e si \u00e8 autosospeso dal partito dopo la condanna in primo grado a 4 anni e 6 mesi per corruzione. \nNell\u2019agosto del 2020 \u00e8 tra i fondatori del nuovo partito \"Pour l'autonomie - Per l'autonomia\" che si presenter\u00e0 alle regionali/comunali di settembre.\nAltre attivit\u00e0.\nIl 3 luglio 2007 \u00e8 stato nominato presidente della Compagnia Valdostana delle Acque/Compagnie vald\u00f4taine des eaux (CVA), societ\u00e0 - a totale capitale della Regione attraverso la Finaosta S.p.A. - che nel 2002 ha acquistato dall'Enel le 25 centrali idroelettriche valdostane.\nTuttavia il 7 dicembre 2007 ha rassegnato le dimissioni dall'incarico per potersi candidare come consigliere regionale, visto che la legge elettorale regionale prevede l'incompatibilit\u00e0 tra le due cariche e l'obbligo delle dimissioni sei mesi prima delle elezioni solo per potersi candidare.\n\u00c8 stato fondatore e dal 2004 al 2008 presidente dell'Aeroclub \"Corrado Gex\" di Aosta.\nDal 2008 al 2017 \u00e8 stato presidente dell'Universit\u00e0 della Valle d'Aosta.\nNel 2002 gli \u00e8 stato attribuito il \"Premio della Terra\", riconoscimento assegnato dal comitato italiano per la Carta della Terra.\nProvvedimenti giudiziari.\n\u00c8 stato condannato nel 1994 in via definitiva dalla Cassazione a 16 mesi di reclusione ed all'interdizione dai pubblici uffici per abuso d'ufficio per favoreggiamenti in appalti. Nonostante questo provvedimento giudiziario ed il fatto che diversi esponenti del suo stesso movimento lo contestino apertamente, nel 1998 riesce ancora a costruire intorno a s\u00e9 un consenso tale da imporre una sua candidatura. Viene eletto ed immediatamente dichiarato decaduto.\nSuccessivamente, nonostante la condanna, nel maggio 2001 si candida al Senato e viene eletto in quanto, prima della Legge Severino, l'interdizione dai pubblici uffici non si applicava al Parlamento.\nIn seguito \u00e8 stato riabilitato dai magistrati per quella condanna, ossia si sono estinte le pene accessorie della condanna, tra le quali l'interdizione dai pubblici uffici (che causava l'ineleggibilit\u00e0 a consigliere regionale).\nQuesta riabilitazione, un provvedimento giudiziario dovuto per legge che Augusto Rollandin considera anche una sorta di riabilitazione morale, costituisce un fatto nuovo che, a parere di Rollandin, impedirebbe a chiunque all'interno del movimento di impugnare la questione morale per contestare la sua candidatura, visto che le sue numerose candidature precedenti non erano state contestate da nessuno all'interno dell'Union Vald\u00f4taine, nonostante fossero successive alla citata condanna.\nIl 17 giugno 2013 riceve un avviso di garanzia con relativa conclusione delle indagini preliminari, riguardante un filone dell'inchiesta sulla realizzazione del nuovo parcheggio pluripiano dell'ospedale Umberto Parini, nel quale sono coinvolti anche Luigi Giunti e Giuseppe Tropiano, il quale risulta gi\u00e0 coinvolto in estorsioni legate al mondo della 'ndrangheta.\nIl 26 luglio 2013 riceve dalla Procura della Repubblica di Aosta il rinvio a giudizio per i fatti legati al filone di inchiesta sulla realizzazione del parcheggio dell'ospedale regionale di Aosta. Nel tempo trascorso dall'avviso di garanzia al rinvio a giudizio sceglie di non inviare alcuna memoria difensiva alla procura. Lo stesso giorno della notizia del rinvio a giudizio, viene tenuta una festa in suo onore denominata \"GusteFest\", a cui partecipano un migliaio di suoi sostenitori, suoi ospiti a cena in un capannone a Brusson.\nIl 24 novembre 2014 il GUP di Aosta lo assolve dalle accuse a lui contestate perch\u00e9 \"il fatto non sussiste\".\nNel marzo 2019 \u00e8 stato condannato a 4 anni e 6 mesi di carcere per corruzione con rito abbreviato. Per effetto della cd. legge Severino \u00e8 stato sospeso dal consiglio regionale. Nel settembre 2021 la Corte di Appello di Torino lo ha prosciolto dalle accuse per intervenuta prescrizione.\nIl 30 luglio 2021 viene condannato in via definitiva dalla Corte dei Conti al pagamento di 2,4 milioni di euro per danno erariale provocato all'amministrazione regionale con l'erogazione di finanziamenti della sua giunta al Casin\u00f2 di Saint Vincent\nSoprannome.\n\u00c8 conosciuto anche con il soprannome \"Guste\", traduzione in patois francoprovenzale valdostano del suo nome Augusto, per via del fenomeno di aferesi ed epitesi dei nomi propri.\nAltri soprannomi ricorrenti sono \"L'empereur\", cio\u00e8 \"l'imperatore\" (in francese), e \"Rolly\"."}
{"id": "234834", "revid": "767487", "url": "https://it.wikipedia.org/wiki?curid=234834", "title": "Pelle di tigre", "text": "Pelle di tigre (\"The Tiger's Coat\") \u00e8 un film statunitense del 1920, diretto da Roy Clements.\nTrama.\nUn facoltoso uomo d'affari scopre che la fidanzata, che lui ha sempre pensato fosse scozzese, \u00e8 invece messicana. Il fidanzamento viene rotto e la ragazza se ne va via dalla citt\u00e0. Tempo dopo, al suo ritorno, lui si rende conto che lei \u00e8 la donna della sua vita.\nProduzione.\nIl film fu prodotto dalla Dial Film Company.\nDistribuzione.\nDistribuito dalla W.W. Hodkinson attraverso la Path\u00e9 Exchange, il film usc\u00ec nelle sale cinematografiche USA nel novembre 1920.\nCommento.\nDocumento cinematografico unico, in quanto sola prova sopravvissuta alle ingiurie del tempo della parentesi hollywoodiana di Tina Modotti. La versatile artista, protagonista del film nel ruolo di una mistificatrice messicana e lanciata sui giornali dell'epoca come una bellezza sensuale ed esotica, adotta una recitazione incentrata sull'espressivit\u00e0 del volto, pi\u00f9 contenuta rispetto a quella delle divine del muto, confermando cos\u00ec la sua modernit\u00e0 artistica che si esprimer\u00e0 definitivamente con la fotografia."}
{"id": "234835", "revid": "30610", "url": "https://it.wikipedia.org/wiki?curid=234835", "title": "Maestro dell'Altare dei Regolari", "text": "Opere.\nL'anonimo pittore tedesco, probabilmente originario del medio Reno e forse allievo o comunque dipendente dal Maestro dell'Altare di Oberstein, deve il suo nome all'altare a portelle scolpito e dipinto, realizzato tra il 1450 e il 1460 per la chiesa dei Canonici Regolari di Erfurt. \nA portelle aperte l'altare \u00e8 ornato con sculture lignee rappresentanti \"Scene della vita della Vergine e della Passione\". A portelle chiuse, le quattro \"Scene della Passion\"e sono viste attraverso esili colonne, come attraverso le sbarre di una gabbia, mentre la figura principale si distacca al centro, inquadrata da solo due di esse.\nI dipinti della faccia esterna con \"Santi e Sante\" e quelli della predella con \"Scene della Leggenda di santa Caterina\" sono di altra mano.\nPrecedentemente intorno al 1460 il Maestro realizza due portelle, ora conservate a Karlsruhe, con una \"Crocifissione\" e l\"'Ascensione\", e due tavole con la \"Presentazione al Tempio\" e l\"Angelo dell'Annunciazione\" ora entrambe conservate all'Alte Pinakothek di Monaco."}
{"id": "234836", "revid": "1005847", "url": "https://it.wikipedia.org/wiki?curid=234836", "title": "Roberto Nicco", "text": "Assessore regionale all'ambiente dal 1992 al 1993, consigliere regionale dal 1998 al 2003, \u00e8 stato rieletto nel 2003 e nominato vice Presidente del Consiglio regionale della Valle d'Aosta.\nImportanti le sue ricerche storiche sulla Resistenza in Valle d'Aosta e sull'Autonomia valdostana.\nNel 2006 \u00e8 eletto alla Camera dei deputati nella circoscrizione XXVII (Valle d'Aosta), sostenuto dalla coalizione Autonomie Libert\u00e9 D\u00e9mocratie, e poi riconfermato nel 2008."}
{"id": "234837", "revid": "14894", "url": "https://it.wikipedia.org/wiki?curid=234837", "title": "Meister des Regler-Altars", "text": ""}
{"id": "234840", "revid": "14691", "url": "https://it.wikipedia.org/wiki?curid=234840", "title": "Awele", "text": ""}
{"id": "234841", "revid": "1226", "url": "https://it.wikipedia.org/wiki?curid=234841", "title": "The Tiger's Coat", "text": ""}
{"id": "234842", "revid": "1305772", "url": "https://it.wikipedia.org/wiki?curid=234842", "title": "Costante di velocit\u00e0", "text": "La costante di velocit\u00e0, costante cinetica o costante specifica di velocit\u00e0 \u00e8 un parametro utilizzato per descrivere e quantificare la cinetica di una reazione chimica.\nLa velocit\u00e0 di una reazione chimica misura la quantit\u00e0 di materia che si consuma o si produce nel tempo per effetto di una reazione chimica; tale quantit\u00e0 di materia pu\u00f2 essere espressa sia in unit\u00e0 massiche (ad esempio in chilogrammi) sia in unit\u00e0 molari (cio\u00e8 in moli).\nLa velocit\u00e0 di una reazione dipende in generale dalle concentrazioni (volumiche per reazioni che coinvolgono la totalit\u00e0 di una fase o superficiale per reazioni di superficie) delle sostanze coinvolte nel processo chimico, dalla temperatura e dall'energia di attivazione intrinseca della reazione stessa. La costante cinetica lega la velocit\u00e0 di reazione alle concentrazioni, e a sua volta pu\u00f2 essere posta in relazione a temperatura ed energia di attivazione della reazione attraverso l'equazione di Arrhenius.\nOgni reazione chimica avviene seguendo un ben preciso meccanismo di reazione: le reazioni la cui velocit\u00e0 dipende solo dalla costante cinetica e dalla concentrazione di un reagente si dicono \"di primo ordine\", quelle la cui velocit\u00e0 dipende dalla costante cinetica e dal quadrato della concentrazione di un reagente, o dal prodotto delle concentrazioni di due reagenti si dicono \"del secondo ordine\" e cos\u00ec via, cio\u00e8 l'ordine di reazione coincide con la somma degli esponenti cui elevare le concentrazioni; nell'ordine \"0\" per esempio la velocit\u00e0 non dipende dalla concentrazione dei reagenti. In ogni caso tutti i meccanismi si esprimono mediante equazioni che dipendono in vario modo dalle costanti di velocit\u00e0. Gli ordini di reazioni sono dati trovabili solo in modo sperimentale.\nDimensioni della costante di velocit\u00e0.\nQuando l'espressione cinetica per una reazione chimica omogenea \u00e8 scritta nella forma:\nin cui l'ordine di reazione \u00e8 pari a:\nle dimensioni della costante cinetica \"k\" per una reazione di ordine \"n\" sono:\n (tempo)\u22121(concentrazione)1-\"n\"\nche per una reazione del primo ordine diviene semplicemente:\n (tempo)\u22121"}
{"id": "234843", "revid": "729019", "url": "https://it.wikipedia.org/wiki?curid=234843", "title": "Gemini 6", "text": "Gemini 6 (GT-6, anche \"Gemini 6A\") fu una missione nello spazio con equipaggio nel corso del programma Gemini degli Stati Uniti d'America.\nL'equipaggio.\nPoco dopo l'atterraggio di Gemini 3, il 5 aprile 1965 la NASA annunci\u00f2 che per la prossima missione disponibile, cio\u00e8 Gemini 6 (gli equipaggi per le missioni di Gemini 4 e di Gemini 5 furono determinati molto prima e si trovavano gi\u00e0 in fase di preparazione per le rispettive missioni), si sarebbe semplicemente proceduto alla sostituzione tramite inversione dei ruoli degli equipaggi principali e di quello di riserva di questa missione, mantenendo dunque la tradizione di affiancare un astronauta esperto ad uno senza un precedente volo nello spazio. Infatti venne nominato quale equipaggio della missione Walter Schirra, astronauta veterano del programma Mercury nel ruolo di comandante, con Tom Stafford nel ruolo di pilota (per l'appunto l'equipaggio di riserva di Gemini 3). Nello stesso momento vennero nominati membri dell'equipaggio di riserva gli astronauti appena rientrati dalla missione di Gemini 3, cio\u00e8 il comandante Virgil Grissom e John Young.\nPreparazione.\nGemini 6 avrebbe dovuto essere il primo volo del programma durante il quale il veicolo spaziale non solo avrebbe effettuato una manovra di avvicinamento (manovra rendezvous) verso un apposito satellite precedentemente lanciato in orbita, ma anche una manovra di aggancio (docking) a tale satellite. Una contemporanea attivit\u00e0 extraveicolare durante tale aggancio venne cancellata dal programma di volo nel mese di luglio.\nLa capsula Gemini venne consegnata a Cape Kennedy il 4 agosto, mentre il razzo vettore del tipo Titan venne assemblato sulla rampa di lancio il 31 agosto. A causa di un uragano, dovettero per\u00f2 essere sospesi i lavori, tanto che il montaggio della capsula sul razzo vettore venne concluso solo il 17 settembre.\nIl lancio della missione fu programmato per il 25 ottobre. Pochi giorni prima avvenne il lancio dell'apposito satellite \"GATV-6\" al quale la capsula avrebbe dovuto agganciarsi. Venne usato un razzo vettore del tipo Atlas-Agena: per\u00f2 lo stadio Agena non fu in grado di raggiungere l'orbita terrestre, e pertanto il satellite fu fatto esplodere. Per questo motivo, il lancio di Gemini 6 venne disdetto quando Schirra e Stafford si trovavano gi\u00e0 a bordo della capsula pronta per essere lanciata nello spazio.\nL'idea di un doppio lancio.\nTale insuccesso caus\u00f2 un enorme frustrazione all'interno della NASA fino a quando venne avanzata la proposta alquanto spavalda di sostituire la meta della manovra rendezvous, cio\u00e8 l'Agena, con una seconda capsula Gemini. Il maggior problema da superare fu quello di essere in grado di effettuare due lanci entro lo stretto arco di tempo di due settimane. L'idea venne in un primo momento ritenuta essere non realizzabile, dato che c'era a disposizione una sola rampa di lancio e i relativi preparativi e le esercitazioni prima del lancio vero e proprio impegnavano pi\u00f9 settimane.\nIn soli tre giorni si riusc\u00ec a discutere su tutte le problematiche di carattere tecnico e trovare soluzioni praticabili. L'importanza di un doppio lancio fu ritenuta talmente primaria, che il progetto venne annunciato personalmente dal Presidente degli Stati Uniti Lyndon B. Johnson il 28 ottobre. Il lancio venne annunciato ufficialmente per il gennaio 1966, anche se all'interno della NASA tutti i preparativi miravano ad effettuare la doppia missione entro dicembre 1965.\nUno dei problemi da risolvere fu che tutti i centri di controllo a terra, impegnati con l'osservazione delle traiettorie delle capsule Gemini, dovevano essere in grado di aver contatto contemporaneamente con entrambi i veicoli spaziali, sia per quanto concerneva il semplice contatto via radio per l'invio via voce di istruzioni di volo e colloqui in generale, come pure ed in particolar modo per la trasmissione di dati di telemetria.\nLa denominazione della missione venne modificata in Gemini 6-A, per segnalare chiaramente che il profilo era stato completamente modificato. Il lancio di Gemini 7, con l'equipaggio Frank Borman e Jim Lovell incaricato di una missione a lunga durata (due settimane), dovette essere effettuato prima del lancio di Gemini 6. Pertanto fu scombussolata la numerazione cronologica delle missioni.\nCome radiofonisti di contatto con Gemini 6 vennero impegnati gli stessi quattro astronauti gi\u00e0 in contatto con Gemini 7, cio\u00e8 Alan Bean, Elliott See, Charles Bassett e Eugene Cernan.\nDoppio lancio ed interruzione del lancio.\nImmediatamente dopo il lancio di Gemini 7, effettuato il 4 dicembre iniziarono i preparativi per il lancio di Gemini 6-A. I lavori di assemblaggio ed i test di lancio procedettero in una maniera talmente veloce e senza incontrare problemi, che il lancio precedentemente programmato per il 13 dicembre venne anticipato al 12 dicembre.\nSe i preparativi erano proceduti normalmente, gli eventi iniziarono a capovolgersi uno dietro l'altro poco prima del lancio stesso: i congegni di propulsione si erano gi\u00e0 accesi, quando un cavo non montato correttamente si sciolse dall'allacciamento al razzo. Questo cavo era programmato a staccarsi al momento del distacco da terra azionando in questo modo l'orologio all'interno della cabina di pilotaggio cronometrante la durata della missione. Siccome il cronometro era stato azionato mentre il razzo era ancora fermo a terra, i congegni di propulsione si spensero automaticamente.\nSchirra dimostr\u00f2 di avere nervi d'acciaio quando si accorse che il cronometro si era messo in funzione, mentre i congegni di propulsione si erano spenti. Ci\u00f2 fu infatti un segnale di evidente pericolo, in quanto segno inequivocabile che il lancio era fallito. Nella sua funzione di comandante, avrebbe dovuto immediatamente azionare gli appositi sedili, affinch\u00e9 l'equipaggio venisse catapultato fuori dall'abitacolo: infatti un razzo completamente pieno di combustibile che si trovava in pericolo di precipitare o come in questo caso rovesciarsi sulla rampa di lancio (dato che non era pi\u00f9 sostenuto dagli appositi congegni) sarebbe con ogni probabilit\u00e0 esploso. Entrambi gli astronauti non credettero alle indicazioni del cronometro, dato che non si erano accorti di alcun movimento verso l'alto del razzo. Pertanto rimasero calmi segnalando semplicemente lo spegnimento dei congegni di propulsione. Solo dopo che fu chiaro che il razzo non si sarebbe rovesciato, e che gli appositi sedili non erano stati azionati, gli astronauti vennero recuperati e fatti uscire dall'abitacolo della capsula Gemini.\nIl lancio dovette ovviamente essere spostato di qualche giorno: ma il ritardo fu ovviamente molto minore di quanto sarebbe capitato se i sedili fossero stati azionati.\nL'inchiesta per chiarire l'insuccesso del lancio svoltasi immediatamente dopo a questi fatti port\u00f2 alla luce non solo che ulteriori cavi erano stati montati in una maniera abbastanza malferma, ma che era addirittura stato dimenticato di levare un'apposita copertura dei congegni di propulsione onde evitare l'entrata di polvere, fatto che indipendentemente dal distacco del cavo avrebbe causato lo spegnimento dei congegni e la conseguente interruzione del lancio.\nLa fretta nell'assemblaggio fu dunque quasi la ragione di una tragedia in fondo scampata di poco.\nMissione.\nFinalmente il 15 dicembre il terzo tentativo di lancio (considerando come primo quello interrotto di ottobre), riusc\u00ec senza riscontrare alcun problema. Durante la quarta orbita intorno alla Terra, Gemini 6-A incontr\u00f2 la capsula di Gemini 7 che era in orbita da ormai undici giorni. Schirra e Stafford si avvicinarono a 40 metri da Gemini 7 in un momento durante il quale le due capsule si trovavano in una posizione relativamente ferma l'una verso l'altra.\nLe capsule sovietiche Vostok gi\u00e0 negli anni 1962 e 1963 si erano avvicinate l'una verso l'altra. Tale fatto avvenne comunque come risultato di una serie di precisissimi calcoli di traiettoria all'atto del lancio e non a causa di manovre effettuate pilotando direttamente le singole capsule. Pertanto le manovre di Gemini 6-A rispettivamente di Gemini 7 possono essere considerate come prime manovre di avvicinamento della storia dei voli nello spazio.\nGemini 6 era dotata di sufficiente carburante per eseguire diverse manovre. Una di queste avvicin\u00f2 le due capsule addirittura a 30 cm. Durante tale manovra, Schirra e Stafford ispezionarono la poppa della capsula di Gemini 7, durante un ulteriore manovra si avvicinarono naso a naso. Gemini 7 che si trovava nello spazio da diverso tempo, dovette risparmiare le sue riserve di carburante. Pertanto gli astronauti Borman e Lovell furono piuttosto obiettivi passivi per gli astronauti di Gemini 6, che parteciparono attivamente alle manovre.\nDurante una di queste manovre di rendezvous l'astronauta di Gemini 7 Lovell chiese: \"Come \u00e8 la vista?\". Schirra rispose: \"Pessima. Infatti se guardo dalla finestra posso vedere le vostre brutte facce.\"\nConsiderato che tutti gli obiettivi della missione erano stati raggiunti, il rientro di Gemini 6-A venne avviato dopo una sola giornata di volo. Per la prima volta nella storia, tale ammaraggio venne trasmesso in diretta. Nota finale interessante fu che Schirra e Stafford, recuperati dalla \"USS Wasp\", uscirono dalla loro capsula solo dopo essere stati portati a bordo della portaerei.\nImportanza per il programma Gemini.\nGemini 6-A e Gemini 7 furono la dimostrazione impressionante della possibilit\u00e0 di pilotaggio preciso delle capsule Gemini. Con una variazione di velocit\u00e0 di soli 3 cm al secondo fu possibile effettuare dei cambi e modifiche di traiettoria di carattere finissimo. La successiva missione Gemini 8 venne dunque concepita per assumere il piano di volo originario previsto per Gemini 6, cio\u00e8 l'agganciamento ad un satellite Agena (un ulteriore passo in avanti in direzione di un futuro volo verso la Luna)."}
{"id": "234844", "revid": "119425394", "url": "https://it.wikipedia.org/wiki?curid=234844", "title": "6-fosfofruttochinasi", "text": "La 6-fosfofruttochinasi (o PFK, o Fosfofruttochinasi 1) \u00e8 un enzima della glicolisi, appartenente alla classe delle transferasi, che catalizza la seguente reazione:\n\"ATP + D-fruttosio 6-fosfato = ADP + D-fruttosio 1,6-bisfosfato\"\nLa sua regolazione \u00e8 fondamentale nella glicolisi, dove catalizza la fosforilazione di F6P a F1,6BP.\nL'enzima \u00e8 controllato allostericamente dal fruttosio 2,6-bisfosfato la cui produzione a partire dal fruttosio 6-fosfato \u00e8 controllata da un enzima chiamato fosfofruttochinasi 2 situato in una catena polipeptidica, detta \"enzima tandem\", insieme all'enzima fruttosio 2,6 bisfosfatasi 2 che trasforma il fruttosio 2,6-bisfosfato in fruttosio 6-fosfato.\nL'attivazione di una delle due funzioni enzimatiche dell'enzima tandem \u00e8 regolata dalla fosforilazione di un residuo di serina. Se il residuo \u00e8 defosforilato, si attiva la fosfofruttochinasi2, viceversa, si attiva la bifosfatasi2. Il fruttosio 2,6-bisfosfato \u00e8 attivatore allosterico della PFK1 e inibitore allosterico della FBPasi1."}
{"id": "234845", "revid": "729019", "url": "https://it.wikipedia.org/wiki?curid=234845", "title": "Bastianelli PRB 1", "text": "Il PRB 1, realizzato in Italia nel 1920, \u00e8 stato uno dei primi grandi idrovolanti della storia dell'aeronautica.\nL'aeromobile venne costruito nello stabilimento \"Bastianelli\" di Monte Compatri (Roma), diretto in quegli anni dall'ing. Carlo Marchiori. Durante la prima guerra mondiale lo stabilimento aveva costruito i bombardieri \"C3\" per la Caproni.\nAl termine del conflitto si decise di riconvertire la produzione da aerei militari in aerei civili e Marchiori ebbe l'intuizione, molto in anticipo negli anni, di realizzare un grande idrovolante per il trasporto di persone, in vista del collegamento con le terre d'Africa ed eventualmente la traversata dell'Oceano Atlantico. Ricordiamo che Lindbergh attravers\u00f2 l'oceano circa sette anni pi\u00f9 tardi: alla luce del progetto del PRB 1 era stato fatto svolgere subito dopo il primo conflitto mondiale, degli studi sulle soluzioni tecniche pi\u00f9 adatte per le traversate oceaniche.\nTali relazioni furono alla base del progetto del PRB 1.\nIl PRB 1 era un idrovolante biplano, impennaggi biplani anch'essi, quadrimotore, e prendeva il nome dalle iniziali di Pegna (famoso progettista di idrovolanti anche per la Piaggio), Rossi e Bastianelli: il primo era il progettista, il secondo il collaudatore ed il terzo il proprietario dell'Azienda costruttrice.\nDi tale velivolo sembra persa la memoria: una rara citazione si trova (e la cosa non sorprende, visto che il generale Mitchell, fondatore dell'US Air Force, dimostr\u00f2 molto interesse per l'aereo, visit\u00f2 ripetutamente lo stabilimento ed assistette alle prove dell'aereo) in un sito statunitense.\nQuesto idrovolante fu realizzato a Monte Compatri e poi assemblato e collaudato con successo ad Ostia. Numerosi voli di prova vennero effettuati con successo anche ad Anzio e sul lago di Bracciano.\nNumerose altre delegazioni straniere (Francese, Belga, etc.) visitarono e provarono l'aereo, ma non seguirono ordini, neanche dalla Regia Aeronautica e lo stabilimento nel 1923 fall\u00ec.\nIl PRB aveva un'apertura alare di 30 metri, un perso a vuoto di 7\u00a0000 kg ed era spinto da 4 motori Fiat A.12 bis 6 cilindri in linea raffreddato ad acqua capaci di 300 CV (221 kW) ciascuno."}
{"id": "234846", "revid": "120104959", "url": "https://it.wikipedia.org/wiki?curid=234846", "title": "Glucosio-6-fosfato isomerasi", "text": "La glucosio-6-fosfato isomerasi (o fosfoglucosio isomerasi) \u00e8 un enzima appartenente alla classe delle isomerasi. Catalizza la reazione all'equilibrio di conversione del glucosio 6-fosfato in fruttosio 6-fosfato:\n\"D-glucosio 6-fosfato &lt;=&gt; D-fruttosio 6-fosfato\"\nL'enzima viene codificato dal gene GPI localizzato sul Cromosoma 19 19q12-13.2 a 39.55-39.58Mb.\nFunzione.\nLa proteina ha diverse funzioni sia all'interno che all'esterno della cellula. Nel citoplasma, viene coinvolta nella glicolisi, nella gluconeogenesi e nella via del pentosio-fosfato (fase delle interconversioni) mentre al di fuori della cellula assolve il ruolo di fattore neurotrofico per i neuroni spinali e sensoriali. Difetti nel gene GPI sono la causa principale di una forma di anemia emolitica e di deficit enzimatico e danni neurologici anche incompatibili con la vita.\nLa reazione pi\u00f9 importante nella quale viene coinvolto l'enzima \u00e8 la catalisi dell'isomerizzazione o modificazione geometrica del fosfoglucoso o glucosio-6-fosfato (G6P) a fruttosio-6-fosfato (F6P), durante la prima fase della glicolisi. Questo enzima sposta l'equilibro della reazione verso la forma enolica del glucosio la quale \u00e8 identica alla forma enolica del fruttosio, la reazione si completa quando la forma enolica si \"trasforma\" in fruttosio per opera dell'enzima.\nLa glucosio-6-fosfato isomerasi viene anche secreta da alcune cellule tumorali, dove per\u00f2 prende il nome di \"fattore autocrino di motilit\u00e0\" agisce stimolando il processo di metastasi."}
{"id": "234850", "revid": "6923", "url": "https://it.wikipedia.org/wiki?curid=234850", "title": "Bernardino Spada", "text": "Biografia.\nFiglio di secondo letto del tesoriere di Romagna (tra il 1560 e il 1564) Paolo Spada e di Daria Albicini da Forl\u00ec, fu precocemente indirizzato dal padre alla carriera ecclesiastica, come anche il fratello, Virgilio Spada (1596-1662), nella Congregazione dell'Oratorio. Suoi nipoti furono i cardinali Giambattista Spada e Fabrizio Spada, nonch\u00e9 Sigismondo Spada (1622-1675), prelato papale.\nAppena ordinato sacerdote, Bernardino Spada fu nominato nunzio apostolico alla corte di Francia, nel dicembre 1623, e in funzione di questo incarico fu ordinato arcivescovo di Damiata.\nElevato cardinale il 19 gennaio 1626 con il titolo di Santo Stefano al Monte Celio, oper\u00f2 nella Curia Romana. Fu in seguito nominato vescovo di Albano, Frascati, Sabina e Palestrina.\nNel 1627, per nomina di papa Urbano VIII, divenne il primo Prefetto dei Confini. Nello stesso anno fu nominato legato di Bologna. Torn\u00f2 a Roma nel 1631, per ricoprire importanti incarichi nella Curia romana.\nNel 1632 acquist\u00f2 per 32.000 scudi il Palazzo Capodiferro che da allora prese il nome di Palazzo Spada. Il cardinale commission\u00f2 lavori a Francesco Borromini, che modific\u00f2 la facciata e cre\u00f2 la famosa galleria prospettica.\nNel 1643 durante la guerra tra il Papato e il Ducato di Parma si adoper\u00f2 in qualit\u00e0 di negoziatore per trattare la pace insieme a suo fratello Virgilio. Successivamente venne eletto vescovo di Albano, Frascati, della Sabina e di Palestrina.\nMor\u00ec a Roma nel 1661 e fu sepolto nella tomba di famiglia nella chiesa di San Girolamo della Carit\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "234851", "revid": "466539", "url": "https://it.wikipedia.org/wiki?curid=234851", "title": "Leo Strauss", "text": "Filosofo politico di origini ebraiche, divenne cittadino statunitense in seguito alla fuga dalla Germania a causa delle persecuzioni razziali. Il fulcro di molti dei suoi testi \u00e8 la filosofia e la storia della tirannia.\nLo sviluppo del suo pensiero.\nIl suo cammino intellettuale fu profondamente influenzato dal clima culturale della Germania di Weimar e si concentr\u00f2 sull'analisi della crisi dell'Occidente, influenzato in questo dall'interpretazione nietzschiana della crisi della modernit\u00e0. Nel 1921 si laure\u00f2 all'Universit\u00e0 di Amburgo con una tesi sulla teoria della conoscenza di Jacobi, sotto la direzione di Ernst Cassirer.\nLa critica alla modernit\u00e0.\nRimase affascinato e profondamente influenzato dal pensiero di Martin Heidegger, del quale segu\u00ec le lezioni all'Universit\u00e0 di Friburgo in Brisgovia. Applic\u00f2 il metodo heideggeriano di decostruzione storica dei principi della modernit\u00e0 sin dal suo primo saggio su Spinoza (\"Die Religionskritik Spinozas\", 1928). Alla fine del suo percorso, Strauss divenne critico nei confronti di Heidegger che defin\u00ec lo \"storicista pi\u00f9 radicale di tutti\". \nFu allievo e poi collaboratore di Carl Schmitt, filosofo e scienziato della politica, importante giurista che forn\u00ec a Hitler il quadro giuridico per l'introduzione delle misure di emergenza che i nazisti inaugurarono all'indomani dell'incendio del Reichstag, il 27 febbraio 1933. Sfugg\u00ec alla persecuzione nazista, grazie a una Borsa di Studio della fondazione Rockefeller nel 1932, per lo studio di Hobbes, che gli permise di emigrare in Inghilterra. Determinante per la vincita del concorso fu il sostegno di Carl Schmitt.\nAl momento in cui la fuga del giovane filosofo ebreo interruppe la loro collaborazione, Strauss e Schmitt lavoravano assieme all'universit\u00e0 su quella teoria dello Stato totalitario che negli anni trenta era maggioritaria. Strauss cess\u00f2 di avere contatti con lui dopo aver lasciato la Germania.\nStrauss diffidava di ogni filosofia della storia che valorizzasse l'idea di progresso: la lezione di Nietzsche, da lui profondamente assimilata (un altro tratto di profonda vicinanza ad Heidegger) lo portava a disprezzare ogni forma di storicismo e di ottimismo metafisico circa l'umanit\u00e0. Strauss si rivolse a Platone. Nella visione straussiana del potere e del problema politico va sottoposta a critica sia l'ideologia democratica, sia - e soprattutto - l'ideologia liberale, che si mostrano strutturalmente incapaci di subordinare la tecnica alla morale, favorendo, con il loro relativismo, l'insorgere di un disordine sociale e di un ritorno alla barbarie politica e che ostacolano il formarsi di oligarchie illuminate ancorate alla convinzione che valore e idee precedono e fondano il divenire storico e lo strutturarsi della polis. Leo Strauss fu un lucido oppositore del relativismo e dello storicismo oggi imperanti.\nPer tutti gli anni venti e trenta si concentr\u00f2 su testi propriamente \"ebraici\", approfondendo Spinoza e Maimonide. Una portata forse pi\u00f9 dirompente, gi\u00e0 dal 1930, assunse lo studio di Hobbes, nel quale vide il fondatore della filosofia politica moderna e attraverso le cui letture torn\u00f2 indietro alla filosofia politica classica, a Platone in particolare. Nel 1935 pubblic\u00f2 \"The Political philosophy of Hobbes\". Quindi, appare evidente sin dall'inizio l'orientamento teologico-politico degli studi straussiani. Oltre a Platone e Schmitt, alcuni critici hanno sostenuto un'impronta del filosofo cattolico reazionario Joseph de Maistre sul pensiero di Strauss.\nLa scrittura reticente.\nEgli stesso consider\u00f2 una cesura nel proprio cammino filosofico la \"riscoperta\", sul finire degli anni trenta, della \"scrittura reticente\", ovvero della costruzione della filosofia come insegnamento esoterico, riservato agli iniziati.\nNel 1937 Strauss si trasfer\u00ec negli Stati Uniti, prima come ricercatore alla Columbia University, poi come docente in corsi superiori post-laurea (Graduate Faculty of Political and Social Science) alla New School for Social Research a New York . Negli USA Strauss non insegn\u00f2 mai in una facolt\u00e0 di filosofia, ma solo in facolt\u00e0 di Scienze politiche, e questo spiega l'influenza che in seguito ottennero le sue dottrine all'interno delle istituzioni governative. In questi anni approfond\u00ec gli studi sulla scrittura reticente, attraverso i testi di Senofonte, arrivando a formulare la sua \"ermeneutica della reticenza\", che espose in \"Persecution and the Art of Writing\" del 1941.\nApplicando questa visione del lavoro filosofico alla teoria e alla prassi politica Strauss interpret\u00f2 cultura e moralit\u00e0 come un prodotto umano dei filosofi/profeti. Strauss promosse un particolare tipo di sapiente: il filosofo legislatore. Dal momento che la verit\u00e0 \u00e8 oscura e sordida, essa deve essere riservata alle \u00e9lite. Ma in pubblico, il filosofo deve fingere di credere ai miti e alle illusioni, orditi ad uso delle moltitudini. Deve diventare un paladino dell'immutabilit\u00e0 della verit\u00e0, dell'universalit\u00e0 della giustizia, della bont\u00e0 disinteressata, anche se segretamente insegna ai suoi adepti che la verit\u00e0 \u00e8 costruita, la giustizia favorevole all'amico e avversa al nemico, e che il solo bene \u00e8 l'appagamento. Tutti i grandi filosofi sono stati degli scrittori esoterici, con un doppio messaggio, uno di salvezza per la massa, uno di potere per la minoranza.\nApplicando il modello della scrittura reticente al dialogo di Platone \"La Repubblica\" Strauss arriv\u00f2 a negare ci\u00f2 che tutti danno per scontato ovvero che Socrate fosse il portavoce di Platone. Strauss, nel suo libro \"The City and Man\" sostenne che il pensiero vero di Platone fosse in realt\u00e0 quello espresso da Trasimaco. Di conseguenza, sembra che Strauss condividesse le opinioni di Platone/Trasimaco che la giustizia sia semplicemente espressione dell'interesse del pi\u00f9 forte; che chiunque sia al potere faccia le regole a proprio vantaggio e le chiami giustizia. Leo Strauss difese ripetutamente il realismo politico di Trasimaco e Machiavelli.\nDal 1949 fu a Chicago, al Dipartimento di Scienza Politica, e nel 1953 pubblic\u00f2 \"Natural Right and History\", in cui la sua polemica contro lo storicismo e il positivismo, in favore della tesi della superiorit\u00e0 degli antichi sui moderni, si avvaleva di nuove interpretazioni di Max Weber, John Locke e Machiavelli. A quest'ultimo assegnava il ruolo di fondatore della filosofia politica moderna. Le opere della maturit\u00e0 approfondirono i dialoghi platonici e senofontei, in particolare la questione del rapporto tra vita filosofica e vita politica, della quale questione la vita di Socrate gli appariva essere il simbolo.\nInfluenza sul movimento neoconservatore americano.\nLo storico Gordon S. Wood considera l'impatto di Strauss sulla vita intellettuale americana come il \"pi\u00f9 ampio movimento accademico del XX secolo\". Gli \"straussiani\" hanno elaborato e continuano ad elaborare le dottrine di punta del movimento neoconservatore americano.\nI discepoli di Strauss occupavano gi\u00e0 delle importanti posizioni nell'amministrazione Ronald Reagan e George Bush padre, cos\u00ec come nel Partito Repubblicano: Paul Wolfowitz (che ha studiato sotto Allan Bloom, l'alter ego di Strauss all'Universit\u00e0 di Chicago), controverso presidente della Banca Mondiale per circa due anni, prima di doversi dimettere per vicende gestionali interne, Set Cropsey, portavoce di Caspar Weinberger, John T. Agresto, vicedirettore del \"National Endowment for the Humanities\", Carnes Lord, del Consiglio Nazionale di Sicurezza, Alan Keyes, vicesegretario dell'\" International Organization Affairs\", il giurista Robert Bork e il giudice della Corte Suprema Clarence Thomas, William Bennet, ex segretario all'Istruzione e William Kristol, Capo di gabinetto del vicepresidente Dan Quayle.\nTra gli straussiani di rilievo nell'amministrazione di George W. Bush, il vicesegretario alla Difesa Paul Wolfowitz. Al Pentagono Wolfowitz ha presieduto il direttorato delle politiche di intervento militare, costituito da: elementi della burocrazia di carriera; esperti \"politici\" incaricati dall'amministrazione di turno, e da ufficiali provenienti dai quadri militari. A Strauss fa riferimento anche il capo dello staff del vice presidente Dick Cheney, I. Lewis Libby, detto \"Scooter\", eminenza grigia all'interno del \"consiglio di sicurezza ombra\" dell'Old Executive Office Building, l'edificio pi\u00f9 prossimo alla Casa Bianca. Libby \u00e8 pi\u00f9 conosciuto dal grande pubblico per aver pubblicizzato il nome dell'agente \"coperto\" della CIA Valerie Plame, una ritorsione politica ordinata da Cheney; per questo Libby \u00e8 stato condannato a due anni e otto mesi per quattro diversi reati, pena immediatamente commutata da George W. Bush utilizzando la grazia presidenziale. Donald J. Trump gli ha concesso un perdono presidenziale pieno (con rimozione della condanna) nell'aprile del 2018 e Libby ha la fedina penale immacolata, senza aver mai scontato un solo giorno di prigione, pur essendo il detentore della carica pi\u00f9 alta all'interno della Casa Bianca ad essere stato condannato, dopo il Consigliere alla Sicurezza Nazionale di Ronald Reagan John Poindexter, nel corso dello scandalo Iran-Contra."}
{"id": "234856", "revid": "124393581", "url": "https://it.wikipedia.org/wiki?curid=234856", "title": "Le Figaro", "text": "Le Figaro \u00e8 un quotidiano francese, il pi\u00f9 longevo fra quelli ancora in pubblicazione. Fu fondato nel 1826 sotto Carlo X; prese il nome dal personaggio della trilogia di Beaumarchais (\"Le nozze di Figaro\", \"Il barbiere di Siviglia\", \"La madre colpevole\"). \nCon la sua linea editoriale di centrodestra, Le Figaro \u00e8 il pi\u00f9 grande quotidiano nazionale in Francia, davanti a Le Parisien e Le Monde.\nNel 2011 \u00e8 stato il pi\u00f9 diffuso quotidiano francese, con 320\u00a0000 copie di vendita media.\nPersonalit\u00e0.\nScrittori.\nHanno scritto sul \"Figaro\" :\n\"Le Figaro\" \u00e8 spesso considerato il \"giornale dell\"'Acad\u00e9mie fran\u00e7aise\"\", per il grande numero di \"immortali\" che vi hanno scritto.\nDiffusione.\nI dati sulla diffusione di \"Le Figaro\" sono presi da \"Diffusion Contr\u00f4le\"\nDal 2007 (campagna elettorale che ha visto l'elezione di Nicolas Sarkozy) \u00e8 stato effettuato il sorpasso sul concorrente storico Le Monde.\nPeraltro il sito internet \u00e8 il pi\u00f9 consultato sito d'informazione in Francia con 6.672.000 visite uniche."}
