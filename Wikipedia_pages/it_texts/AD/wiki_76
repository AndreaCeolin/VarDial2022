{"id": "240848", "revid": "767487", "url": "https://it.wikipedia.org/wiki?curid=240848", "title": "L'ombra (film 1923)", "text": "L'ombra \u00e8 un film del 1923 diretto da Mario Almirante.\nTrama.\nLa bella e giovane Berta Tr\u00e9gner, che a causa di un incidente \u00e8 rimasta paralizzata, trascorre la sua vita tra la sopportazione della sua sventura e l'illusione che suo marito Gerardo continui ad amarla. Dopo sei anni per\u00f2, quasi per miracolo, guarisce e scopre che Gerardo si \u00e8 creata un'altra famiglia con Elena, la sua migliore amica, e che hanno anche un figlio. Affranta, fugge da casa. Salva la situazione Michele, il padrino di Berta, che riesce a scoprire che Elena ha allacciato nuovamente rapporti col suo ex-marito Alberto, e ne informa Gerardo, il quale, respinta l'indegna Elena, pu\u00f2 ritornare da Berta per ritrovare l'amore.\nProduzione.\nSceneggiato dallo stesso Almirante, \u00e8 l'adattamento dell'omonima opera teatrale del 1915 scritta da Dario Niccodemi e rappresentata per la prima volta al teatro Manzoni di Milano nel 1916 dalla Compagnia Giannina Chiantoni, Irma Gramatica ed Ernesto Sabatini. Un adattamento \u00e8 gi\u00e0 stato portato sullo schermo (con lo stesso titolo, L'ombra) nel 1917 da Mario Caserini con protagonista Vittoria Lepanto. Nel 1954 un nuovo adattamento realizzato da Giorgio Bianchi: L'ombra.&lt;br&gt;\nQuesta versione muta ottiene il \"visto censura\" n. 18494 il 31 luglio 1923 ed \u00e8 presentata a Torino all\"'Esposizione Internazionale di Cinematografia\" dove riceve una medaglia d'oro.&lt;br&gt;\nUna versione restaurata di 60 minuti \u00e8 stata presentata dalla Cineteca di Bologna al festival cinematografico \"Il cinema ritrovato\" del 1994.\nCritica.\nGulliver in \"La rivista cinematografica\" del 25 aprile 1924: \u00ab Il dramma si svolge intenso e raccolto nell'animo della protagonista. Tutto racchiuso in lei, una lotta titanica fra opposti sentimenti e passioni erompenti, senza tuttavia affrontare problemi ideologici e morali. Se questi scoppiano improvvisi e veementi, senza preparazioni e quasi senza addentellati, \u00e8 per quello strano giuoco di cui alcune volte si compiace un autore per un senso di acrobatismo e virtuosismo teatrale [...]. L'intrico teatrale che in molte opere si estende dalla prima all'ultima scena con potenzialit\u00e0 progressiva, qui \u00e8 tenuto in sordina e solo appare nell'evoluzione dell'anima conseguente della donna, nei suoi passaggi, nelle sfumature e diremmo, nel presentimento dell'immanenza oscura del destino [...]. Ouesto aver voluto svolgere un concetto superiore crea evidentemente degli squilibri fra l'idea, astrazione e la realt\u00e0, materia: squilibri che permangono nel cinematografo, pur possedendo questi maggiori mezzi di attuazione e maggiori possibilit\u00e0, s\u00ec che la vicenda realistica soffoca il significato simbolico che noi, a differenza di altri scrittori, abbiamo voluto rilevare per una maggiore comprensione e penetrazione dell'opera, anche perch\u00e9 abbiamo seguiti i commenti del pubblico che affollava il \"Ghersi\", commenti impostati sull'esteriorit\u00e0 e sull'impressione. Invece, quanta comprensione sarebbe necessaria e quanta minor leggerezza di giudizio, per una giusta valorizzazione dell'arte. Se il pubblico ci legge, da queste note pu\u00f2 trarre un buon profitto \u00bb."}
{"id": "240851", "revid": "322321", "url": "https://it.wikipedia.org/wiki?curid=240851", "title": "Grantorto", "text": "Grantorto \u00e8 un comune italiano di abitanti della provincia di Padova in Veneto, percorso dal fiume Brenta in un tratto di particolare interesse ambientale.\nOrigine del nome.\nIl nome di questo paese viene registrato fin dal lontano Milleduecento nelle forme latinizzate di \"Grognotortum\", \"Grugnotortum\", \"Gromtortum\" o \"Gruntortum \"e attorno al Millequattrocento quella di \"Grontorto\". Questi toponimi derivano tutti dalla parola \"crumum\" o \"grumum \"che significa \"ripiano diluviale\". Infatti da una rapida occhiata ad una cartina si pu\u00f2 capire il perch\u00e9 di questo nome: Grantorto sorge in un lungo dosso naturale sopraelevato, circondato dalle campagne che nel tempo sono state modellate dalle molteplici alluvioni e dall'azione erosiva del fiume Brenta. A pochi chilometri dal paese troviamo la localit\u00e0 di Grantortino, che si trova nelle vicinanze di Grumolo delle Abbadesse: da qui possiamo dedurre quanta fortuna ebbe nell'alto medioevo il termine \"grumum \"per indicare questa caratteristica orografica che contraddistingue i paesi. Condividono la stessa conformazione geografica e origine del nome alcune localit\u00e0 tuttora esistenti del Nord Italia: Grontorto a Cremona, Gromlongo e Grugnotorto nel comune di Novara Milanese e Gromlongo, Grumalto e Gronfaleggio nel Bergamasco.\nStoria.\nSono databili all'et\u00e0 Paleoveneta i resti degli edifici, delle urne cinerarie e delle monete romane che sono state rinvenute nella zona tra Piazzola, Presina, Carmignano, San Pietro in G\u00f9 e la stessa Grantorto. Di particolare interesse \u00e8 il cippo gromatico trovato nei dintorni del paese che \u00e8 stato datato presumibilmente tra il 49 a.C. e il primo secolo d.C. e che lascia presumere che nella zona fossero in corso dei lavori di centuriazione basati sulla via Postumia, la grande strada romana fatta costruire nel 148 a.C. da Postumio Albino.\nAttorno al Mille solo Fontaniva (ricordata dal 1064) e Carturo, un villaggio a qualche chilometro pi\u00f9 a sud, si presentavano come dei nuclei demici realmente significativi, mentre tutte le altre zone del Brenta e delle risorgive presentavano sporadici insediamenti umani. Nel Medioevo, nello spazio attualmente occupato dal comune di Grantorto, esistevano due piccoli villaggi, uno dei quali ricordato fin dal 1191 con il nome di Canfriolo. La zona nella quale si era stabilita questa comunit\u00e0 viene ancora oggi chiamata cos\u00ec dagli abitanti delle zone limitrofe, anche se tutt'oggi si trovano solo dei piccoli gruppi di case.\nLe invasioni barbariche che succedettero al crollo dell'Impero Romano portarono ad un significativo calo della popolazione delle zone della pianura e di conseguenza un progressivo abbandono della manutenzione dei boschi, dei pascoli, delle strade e delle opere di bonifica e arginatura del fiume Brenta. In quel periodo si stabilirono alcune nuove comunit\u00e0 straniere di Longobardi soprattutto in Val di Fara, luogo di particolare rilevanza strategica nel quale lasciarono evidente traccia del loro insediamento.\nGeografia fisica.\nIl comune di Grantorto \u00e8 situato nella pianura veneta nella zona delle risorgive. Posto a nord della provincia di Padova, dista circa 25\u00a0km dal capoluogo, bagnato dal fiume Brenta. Facilmente raggiungibile da Padova (SP 94) e da Vicenza (SS53).\nConfina a:\nMonumenti e luoghi d'interesse.\nIl primo impianto risale al XV secolo, durante i secoli la chiesa ha subito diversi ampliamenti. Il frontale \u00e8 suddiviso in tre zone distinte da quattro lesene rastremate verso l'alto e poggia su quattro zoccoli marmorei; al centro in basso si apre il portale barocco e ai lati, entro due nicchie, sono presenti le due statue di Santa Maria Maddalena e di San Girolamo della scuola del Marinali(XVII secolo).\nIn localit\u00e0 \"Canfriolo\", arrivando da Via Dante Alighieri, sul margine destro della strada troviamo un capitello dedicato a San Carlo Borromeo: \u00e8 ci\u00f2 che rimane del seicentesco oratorio fatto erigere dalla Giovanni Malfatti nel 1635 per volere della sua famiglia e degli abitanti del posto.\nLa piccola chiesa dedicata a Sant'Antonio venne edificata alla fine dell'Ottocento per volere degli abitanti della zona dopo una \"dispendiosissima lite\" territoriale con i Contarini e venne benedetta de Licentia Episcopi nel 1886 da don Gennaro Gennari. L'oratorio di Sant'Antonio \u00e8 formato da un vano chiuso ad oriente da un'abside che si trova vicino alla sacrestia. Ha due porte, una che guarda alla strada e una a mezzogiorno ed \u00e8 illuminato da due finestre. Sopra l'unico altare si trova la statua in legno di Sant'Antonio da Padova, salvata il secolo scorso da una delle tante piene del fiume Brenta. La Pro Loco di Grantorto organizza ogni anno la sagra in onore del Santo che viene festeggiato il 13 giugno.\nEdificio gi\u00e0 presente a Grantorto nel 1456 come risulta da alcune documentazioni dell'epoca.\nAppartiene alla classe dei mulini di tipo romano, cio\u00e8 l'ingranaggio \u00e8 capace di moltiplicare per quattro, sei o otto volte il numero dei giri compiuti dalla ruota. Le documentazioni dei secoli precedenti riportano sempre il numero di tre ruote, collegate ad altrettanti palmenti (coppie di macine). Le parti in ferro delle ruote hanno un diametro di cinque metri e risalgono agli inizi del Novecento, la parte in legno \u00e8 stata recentemente restaurata. Oggigiorno si possono vedere ancora due delle tre ruote in movimento.\nLa storia dell'oratorio che viene ancora chiamato \"el capiteo dea Madona dee Grassie\" nasce nella primavera del 1901, quando a causa della forte grandine vennero completamente distrutte le messi e i vigneti. Cos\u00ec, come richiesta di protezione, venne iniziata la costruzione dell'oratorio. Nel 1910 e dopo la fine della prima guerra mondiale vennero eseguiti degli ampliamenti e nel 1920 venne dedicato alla Madonna della Grazia Divina.\nGeografia antropica.\nAll'interno del paese \u00e8 situato il borgo di Canfriolo, antico insediamento medievale di cui oggigiorno non resta traccia.\nLocalit\u00e0.\nCanfriolo, Due Albere, Madonna delle Grazie, Rossignolo, Sega, Sant'Antonio.\nEconomia.\n\u00c8 un comune in forte espansione urbanistica con la presenza di importanti industrie tessili, del riciclo dei rifiuti e della lavorazione della plastica."}
{"id": "240852", "revid": "438678", "url": "https://it.wikipedia.org/wiki?curid=240852", "title": "L'ombra (film 1954)", "text": "L'ombra \u00e8 un film del 1954, diretto dal regista Giorgio Bianchi, tratto dall'omonima opera teatrale di Dario Niccodemi.\nTrama.\nLa protagonista Alberta diventa paralitica in seguito ad un incidente stradale e viene assistita dal marito Gerardo ed una amica di giovent\u00f9, Elena. Tra i due per\u00f2 nasce l'amore e decidono di andarsene, lasciando sola Alberta.\nAnni dopo Alberta riesce a guarire mentre Elena muore in un altro incidente, la donna decide cos\u00ec di perdonare Gerardo e prendersi cura del figlio avuto dalla coppia.\nProduzione.\nIl film \u00e8 ascrivibile al filone dei melodrammi sentimentali \"strappalacrime\" (poi ribattezzati dalla critica come \"neorealismo d'appendice\"), allora in voga tra il pubblico italiano.\nDistribuzione.\nIl film venne distribuito nel circuito cinematografico italiano a partire dal 26 dicembre del 1954.\nVenne in seguito distribuito anche in Francia, il 29 settembre del 1955 con il titolo \"L'Ombre\"."}
{"id": "240853", "revid": "767487", "url": "https://it.wikipedia.org/wiki?curid=240853", "title": "L'ombra del dubbio (film 1935)", "text": "L'ombra del dubbio (\"Shadow of Doubt\") \u00e8 un film del 1935 diretto da George B. Seitz."}
{"id": "240855", "revid": "767487", "url": "https://it.wikipedia.org/wiki?curid=240855", "title": "L'ombra del dubbio (film 1993)", "text": "L'ombra del dubbio (\"L'ombre du doute\") \u00e8 un film del 1993 diretto da Aline Issermann."}
{"id": "240856", "revid": "767487", "url": "https://it.wikipedia.org/wiki?curid=240856", "title": "L'ombra del dubbio (film 1998)", "text": "L'ombra del dubbio (\"Shadow of Doubt\") \u00e8 un film del 1998 diretto da Randal Kleiser.\nTrama.\nLos Angeles. Jana Kalloway, una giovane donna figlia del noto uomo d'affari Norman Kalloway, viene assassinata e dell'omicidio viene accusato Bobby Medina, un rapper con un passato di spacciatore di droga che ha avuto rapporti sessuali con lei la notte in cui \u00e8 stata uccisa. Per la sua difesa egli si affida all'avvocato Kitt Devereux, una professionista che in passato ha sostenuto la difesa, facendolo assolvere, di Laird Atkins, un uomo accusato di stupro, divenuto per breve tempo suo amante, che successivamente le ha confessato la sua colpevolezza. L'accusa viene sostenuta da Jack Campioni, un ambizioso procuratore distrettuale ex marito di Kitt. Il caso presenta delle ambiguit\u00e0 e dei rischi in quanto potrebbe coinvolgere Paul Saxon, un uomo politico che ambisce a diventare presidente, a sua volta amante di Jana ed amico di Jack, al quale ha promesso, in caso di elezione, il posto di procuratore generale, ed \u00e8 ulteriormente complicato dalle continue molestie di Laird nei confronti di Kitt. La difesa rifiuta un accordo ed, una volta che il dibattimento \u00e8 iniziato, vengono alla luce i rapporti tra Paul e la vittima, forniti anonimamente a Kitt, la quale con uno stratagemma riesce a fare arrestare Laird ed a scoprire che l'assassinio \u00e8 stato commesso da Jack su commissione della famiglia Saxon, allo scopo di evitare la scoperta di una relazione imbarazzante, scoprendo, dopo il suo arresto, che i materiali necessari alla difesa le sono stati segretamente forniti da Norman."}
{"id": "240858", "revid": "767487", "url": "https://it.wikipedia.org/wiki?curid=240858", "title": "L'ora che uccide (film 1936)", "text": "L'ora che uccide (\"Charlie Chan's Secret\") \u00e8 un film del 1936 diretto da Gordon Wiles.\nFa parte della serie di Charlie Chan.\nTrama.\nIn seguito al naufragio del Nestor nelle Hawaii, Charlie \u00e8 incaricato dalla sua vecchia amica Henrietta Lowell delle ricerche di suo nipote, il disperso Allen Colby, in procinto di riavvicinarsi alla sua famiglia dopo ben 7 anni di assenza; alcuni pescatori ripescano un corpo che per\u00f2 non \u00e8 quello di Allen Colby che \u00e8 dunque l'unico che manca all'appello dei trenta dei naufraghi. Chan ritrova per\u00f2 i documenti di Colby e scopre che durante il viaggio aveva gi\u00e0 sventato due attentati.\nChan si sposta a San Francisco, residenza della famiglia Colby dove incontra i suoi parenti e gli comunica che secondo lui \u00e8 ancora in vita ma in pericolo. Charlie partecipa ad una serata spiritica alla presenza del professor Bowen e della medium Carlotta, durante la quale compare il corpo senza vita di Allen Colby, accoltellato alla schiena. Allen era contrario ai riti medianici, ed una sua eventuale ricomparsa in scena avrebbe privato gli altri membri della famiglia di ingenti somme di denaro per finanziare le ricerche medianiche; le autorit\u00e0 sospettano dunque di tutti. Charlie scopre che la stanza degli esperimenti \u00e8 stata attrezzata con altoparlanti per diffondere musica e suoni durante la seduta, e una misteriosa lampada a raggi ultravioletti nascosta dietro uno specchio.\nOra i sospetti pesano sul professore e sulla medium, e mentre Henrietta dice di voler cambiare il testamento, qualcuno tenta di ucciderla con un colpo di pistola, ma Charlie la salva. Guardandosi intorno, Charlie scopre un passaggio segreto che dalla sala degli esperimenti conduce fuori di Villa Colby.\nMorton arresta Carlotta e ricerca il professor Alfred Bowen, ma Charlie non \u00e8 convinto di questa soluzione, cos\u00ec durante la serata fa credere a tutti che Henrietta Lowell \u00e8 stata uccisa con un colpo d'arma da fuoco mentre si dilettava con l'alfabeto medianico. In realt\u00e0, temendo l'attentato Charlie aveva posizionato un manichino sulla sedia della signora Henrietta. Studiando la traiettoria del colpo, ritrova l'arma collegata alle campane di un orologio.\nViene rintracciato Bowen, e Charlie decide di ricreare la stessa situazione della sera della seduta medianica: durante la seduta, l'apparizione di Henrietta fa uscire allo scoperto l'assassino: si tratta di Fred Gage, genero di Henrietta, che intendeva nascondere una truffa nei conti di famiglia."}
{"id": "240859", "revid": "106376", "url": "https://it.wikipedia.org/wiki?curid=240859", "title": "Rivolta d'Adda", "text": "Rivolta d'Adda (\"Ri\u00f3lta\" in cremasco) \u00e8 un comune italiano di abitanti della provincia di Cremona in Lombardia.\nGi\u00e0 chiamato semplicemente Rivolta fino al 1863, fa parte della Gera d'Adda.\nGeografia fisica.\nTerritorio.\nQuesto comune \u00e8 in una condizione molto particolare, vale a dire che \u00e8 pi\u00f9 vicino alla maggior parte dei capoluoghi di provincia lombardi rispetto al capoluogo della provincia di cui fa parte, cio\u00e8 Cremona.\nDista dall'appena citato capoluogo circa , mentre di seguito \u00e8 riportata la lista dei capoluoghi di provincia lombardi e la loro distanza da questo paese:\nLodi, \nMonza, \nMilano, \nBergamo, \nLecco, \nPavia, \nComo, \nBrescia, \nVarese, \nMantova, \nSondrio, .\nSismologia.\nDal punto di vista sismico presenta un rischio molto basso e distribuito in modo uniforme sul territorio. Il comune \u00e8 stato infatti classificato come zona 4 (bassa sismicit\u00e0) dalla protezione civile nazionale.\nAltimetria.\nIl territorio comunale risulta compreso tra 87 e 110 metri sul livello del mare; il municipio del comune sorge a 101 m s.l.m.\nOrigini del nome.\nIl toponimo Rivolta d'Adda ha la sua origine dalla composizione delle parole Riva e Alta (Ripa \u2013 alta) alle quali venne aggiunto, nel 1863 dai nuovi governanti italiani, il nome del fiume Adda che scorre a ovest del centro abitato. Nei documenti del Medioevo il borgo \u00e8 indicato con il termine \"Ripalta Sicca\" perch\u00e9 potesse essere distinto da quei luoghi che, nella zona, avevano una simile denominazione.\nStoria.\nIl Medioevo.\nLe origini.\nIl primo documento scritto nel quale compare il nome di Rivolta \u00e8 datato 21 settembre 1090. Si tratta di una donazione fatta da Benedetto, Giovanni e Pietro, zio e nipoti, di Montanaso di un lotto di terra della grandezza di quattro pertiche, che si trova nella localit\u00e0 denominata Valle di Manfredo, a favore della Chiesa dei Santi Ambrogio e Benedetto, edificata \"nel luogo e nel fondo di Rivolta\".\nNello stesso periodo i Rivoltani costruivano la basilica di Santa Maria e San Sigismondo, donata con tutti i suoi beni a papa Urbano II che qui pass\u00f2 negli anni 1095-1096 durante un suo viaggio in Francia. Nel 1606 vi fu fondato un convento di frati Cappuccini e nel 1607 vi predic\u00f2 la Quaresima il padre cappuccino Mattia Bellintani da Sal\u00f2 (1534-1611). Gi\u00e0 parte per secoli della provincia di Milano, Rivolta fu spostata per breve tempo in provincia di Bergamo da Napoleone, per poi passare in provincia di Lodi sotto gli Asburgo, e finire definitivamente in provincia di Cremona dopo l'unit\u00e0 d'Italia.\nProprio per tutti questi cambiamenti di provincia, la cadenza dei cittadini \u00e8 mista tra il milanese e il bergamasco, mentre il dialetto rivoltano \u00e8 di origine milanese con qualche termine di natura bergamasca e lodigiana.\nMonumenti e luoghi d'interesse.\nArchitetture civili.\nTra i principali monumenti e luoghi d'interesse del paese abbiamo:\nAree naturali.\nTra le aree naturali comunali abbiamo:\nSociet\u00e0.\nEvoluzione demografica.\nNel censimento del 2001 ha fatto registrare una popolazione pari a 7007 abitanti, mostrando quindi nel decennio 1991 - 2001 una variazione percentuale di abitanti pari al -0,69%. All'1 Gennaio 2020 la popolazione residente \u00e8 di 7978 persone, di cui 3918 maschi e 4060 femmine.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nCultura.\nEventi.\nTra i principali eventi che si tengono sul territorio comunale abbiamo:\nInfrastrutture e trasporti.\nStrade.\nLe arterie di maggiore importanza sono le strade Rivoltana, 90 Rivolta-Pandino e 1 Rivolta-Boffalora d'Adda. Quest'ultima lambisce il centro storico del paese.\nMobilit\u00e0 urbana.\nIl paese, non attraversato da ferrovie, \u00e8 collegato mediante linee di autobus con le vicine stazioni di Cassano d'Adda, Pioltello, Caravaggio e Treviglio.\nSport.\nLo sport pi\u00f9 praticato \u00e8 il calcio: la societ\u00e0 calcistica cittadina, l'A.S.D. Rivoltana Calcio (fondata nel 1928) milita nel campionato di Prima Categoria lombarda."}
{"id": "240860", "revid": "438678", "url": "https://it.wikipedia.org/wiki?curid=240860", "title": "L'ora che uccide (film 1982)", "text": "L'ora che uccide (titolo originale: \"The Clairvoyant\" o \"The Killing Hour\".) \u00e8 un film del 1982, diretto dal regista Armand Mastroianni.\nTrama.\nNew York: un pescatore rinviene dalle acque del fiume Hudson il corpo di una donna completamente nuda con delle manette ai polsi.\nIn seguito, altre persone vengono ritrovate morte con delle manette ai polsi, circostanza che fa pensare che i vari omicidi siano collegati.\nPer venire a capo del mistero e catturare il serial killer, la polizia si serve anche dell'aiuto una sensitiva, Virna Ninghtbourne, che ha delle visioni sugli omicidi, sui quali realizza degli schizzi."}
{"id": "240861", "revid": "767487", "url": "https://it.wikipedia.org/wiki?curid=240861", "title": "L'orecchio (film 1946)", "text": "L'orecchio \u00e8 un documentario cortometraggio del 1946 diretto da Mario Bava, esordio del regista dietro la macchina da presa. Il film \u00e8 un documentario artistico sulla musica."}
{"id": "240862", "revid": "438678", "url": "https://it.wikipedia.org/wiki?curid=240862", "title": "L'orecchio (film 1970)", "text": "L'orecchio \u00e8 un film del 1970 diretto da Karel Kachy\u0148a.\n\u00c8 stato presentato in concorso al Festival di Cannes 1990."}
{"id": "240863", "revid": "1915706", "url": "https://it.wikipedia.org/wiki?curid=240863", "title": "Cloruro rameico", "text": "Il cloruro rameico (o cloruro di rame (II)) \u00e8 il sale di rame (II) dell'acido cloridrico.\nA temperatura ambiente si presenta come una polvere verde molto solubile in acqua, ha un aspetto cristallino colore verde-azzurro. Saggiandolo alla fiamma esso la colora di un blu acceso, mentre saggiandolo con il vetrino al cobalto esso crea effetti di colore violetto. \nUna soluzione acquosa di cloruro rameico pu\u00f2 apparire blu-azzurra quando ha bassa concentrazione, verde scuro quando la concentrazione di cloruro rameico \u00e8 alta.\nQuesto sale viene principalmente ottenuto per sintesi ed \u00e8 difficile trovarlo in natura.\nIl cloruro di rame \u00e8 nocivo e tossico.\nUsi ed applicazioni.\nViene utilizzato per la colorazione dei fuochi artificiali sul blu-verde.\nSintesi.\nUna piccola quantit\u00e0 di cloruro di rame pu\u00f2 essere prodotta in laboratorio facendo reagire dell'ossido rameico (CuO) con dell'acido cloridrico (HCl) secondo la reazione:\nSi pu\u00f2 ottenere anche facendo reagire rame metallico con acido cloridrico e acqua ossigenata: "}
{"id": "240864", "revid": "438678", "url": "https://it.wikipedia.org/wiki?curid=240864", "title": "L'ospite (film 1972)", "text": "L'ospite \u00e8 un film del 1972 diretto da Liliana Cavani."}
{"id": "240865", "revid": "767487", "url": "https://it.wikipedia.org/wiki?curid=240865", "title": "L'ospite (film 1998)", "text": "L'ospite \u00e8 un film del 1998, diretto dal regista Alessandro Colizzi."}
{"id": "240866", "revid": "438678", "url": "https://it.wikipedia.org/wiki?curid=240866", "title": "L'ostaggio (film 1943)", "text": "L'ostaggio (\"Northern Pursuit\") \u00e8 un film del 1943 diretto da Raoul Walsh."}
{"id": "240867", "revid": "767487", "url": "https://it.wikipedia.org/wiki?curid=240867", "title": "L'ostaggio (film 1975)", "text": "L'ostaggio \u00e8 un film del 1975 diretto da Luigi Valanzano, qui alla sua unica esperienza da regista.\nTrama.\nIn una contrada del far west infestata da pellirosse e banditi, l'ordine viene riportato da un gruppo di bambini che si improvvisano cowboy e che intraprendono tutti gli stereotipi dei film di questo genere: scazzottate, sparatorie, assalto al treno. L'ostaggio a cui fa riferimento il titolo \u00e8 il cane di una ragazza rapito da \"Billy il bugiardo\", che alla fine sar\u00e0 catturato dai ragazzini e punito con le frustate.\nIl film.\nLa pellicola, secondo quanto riportato dai giornali dell'epoca, fu girata nel Basso Lazio l'anno precedente e fu trasmessa in televisione alcune volte, tra cui una nel 1987 ed una nel 1990."}
{"id": "240868", "revid": "767487", "url": "https://it.wikipedia.org/wiki?curid=240868", "title": "Luce rossa (film 1949)", "text": "Luce rossa (\"Red Light\") \u00e8 un film del 1949, diretto da Roy Del Ruth.\nTrama.\nUn impiegato infedele finisce in carcere, e da qui si vendica facendo uccidere il fratello del principale che lo ha denunciato da un detenuto che sta per uscire. Ma la catena dei delitti continua fino a che giustizia sar\u00e0 fatta.\nProduzione.\nIl film fu prodotto dalla Roy Del Ruth Productions.\nDistribuzione.\nDistribuito dalla United Artists, il film usc\u00ec nelle sale cinematografiche statunitensi il 30 settembre 1949 con il titolo originale \"Red Light\".\nIn Italia, distribuito dalla D.A.I., usc\u00ec nel maggio 1952 con il titolo \"La luce rossa\"."}
{"id": "240869", "revid": "125744621", "url": "https://it.wikipedia.org/wiki?curid=240869", "title": "Jacksonville", "text": "Jacksonville \u00e8 una citt\u00e0 degli Stati Uniti, nello Stato della Florida, capoluogo della contea di Duval. Secondo una stima del 2017 dell'U.S. Census Bureau, la citt\u00e0 conta abitanti.\nGeograficamente, \u00e8 il comune pi\u00f9 esteso del territorio degli Stati Uniti continentali. Demograficamente \u00e8 il comune pi\u00f9 popolato dello Stato della Florida. L'area metropolitana di Jacksonville ha raggiunto oltre un milione di residenti nel 1996. Jacksonville ha anche la caratteristica di essere la citt\u00e0 pi\u00f9 grande del sud, escluso il Texas.\nJacksonville e la contea di Duval sono consolidate. Vale a dire che tutte le aree della contea di Duval sono considerate parte di Jacksonville, ciononostante le comunit\u00e0 di Baldwin, Neptune Beach, Atlantic Beach e Jacksonville Beach hanno un loro proprio governo municipale.\nL'area totale di Jacksonville \u00e8 di . Jacksonville originariamente si chiamava Cowford perch\u00e9 il fiume Saint Johns in quella zona ha un restringimento, che permetteva cos\u00ec agli allevatori di guadarlo con il bestiame. La citt\u00e0 fu rinominata nel 1822 con il nome del primo governatore territoriale della Florida e futuro 7\u00ba presidente degli Stati Uniti, Andrew Jackson. Jacksonville qualche volta \u00e8 abbreviato con Jax.\nGeografia e clima.\nGeografia fisica.\nJacksonville si trova a 30\u00b019'10 nord, 81\u00b039'36 ovest (30.319406, -81.659999).\nSecondo l'U.S. Census Bureau, la citt\u00e0 ha un'area totale di , su terraferma e che corrispondono a specchi d'acqua (13,34% del totale).\nClima.\nJacksonville gode di un clima mite in inverno e di un clima caldo in estate. Le temperature medie sono comprese tra i e i . Alti indici di caldo sono comuni per i mesi estivi nella zona di Jacksonville, quando le temperature massime possono toccare i con un indice di calore di . Tuttavia nei mesi invernali l'area pu\u00f2 subire gelate durante la notte, ma solitamente non ci sono pi\u00f9 di dieci o quindici giorni con temperatura minima sottozero. In alcuni anni, l'area vede la presenza di neve, anche se questo \u00e8 raro e la neve di solito si scioglie prima che tocchi terra.\nJacksonville \u00e8 una delle poche citt\u00e0 della costa orientale che \u00e8 stata risparmiata dalla collera di numerosi uragani. L'unico grande uragano che colp\u00ec la citt\u00e0 fu l'Uragano Dora, nel 1964 con venti che furono appena al di sotto di , rientrando addirittura nella \"Categoria 2\" sulla Scala Saffir-Simpson. Quest'area riceve una \u201cspazzolata\u201d da una tempesta tropicale ogni 3,05 anni. Anche se non direttamente colpita, quest'area ebbe diversi danni dai venti generati dagli uragani Frances e Jeanne nel 2004.\nLa piovosit\u00e0 media \u00e8 di circa l'anno, con i mesi pi\u00f9 piovosi tra giugno e settembre.\nStoria.\nPre coloniale.\nTestimonianze archeologiche indicano anni di insediamenti umani nella zona. Gli indiani Timucua erano la trib\u00f9 locale predominante quando arrivarono gli esploratori europei. La pi\u00f9 grande cittadina Timucua nella regione era Ossachite, che sorgeva approssimativamente dove ora si trova il palazzo di giustizia. Il nome \u00e8 uno dei primi registrati nella zona.\nStoria coloniale e territoriale.\nNel 1513, esploratori spagnoli giunsero in quella che successivamente fu chiamata Florida e attribuirono il diritto della loro scoperta alla Spagna. Nel 1562, l'esploratore ugonotto francese Jean Ribault esplor\u00f2 l'area del fiume Saint Johns e nel 1564 il francese edific\u00f2 Fort Caroline. Truppe spagnole, guidate da Pedro Men\u00e9ndez de Avil\u00e9s, dalla vicina St. Augustine attaccarono il forte e costrinsero i francesi ad allontanarsi nel 1565. La Spagna cedette la Florida agli Inglesi nel 1763, che successivamente ridiedero il controllo alla Spagna nel 1783. Il primo insediamento permanente fu fondato da Cow Ford nel 1791 e la Florida divenne territorio degli Stati Uniti nel 1821. Il 15 giugno 1822 i coloni mandarono una petizione al segretario di stato degli Stati Uniti chiedendo che Jacksonville venisse nominata come porto d'entrata; questo \u00e8 il primo uso registrato del nome. La carta per avere un governo cittadino fu approvata dal Concilio Legislativo della Florida il 9 febbraio 1823.\nGuerra di secessione.\nDurante la guerra di secessione americana, Jacksonville fu il punto chiave di rifornimento per suini e bovini che lasciavano la Florida, contribuendo alla causa Confederata. Per quasi tutta la durata della guerra, la Marina degli Stati Uniti mantenne un blocco attorno ai porti della Florida, tra cui Jacksonville. Nell'ottobre del 1862 le forze dell'Unione catturarono una batteria Confederata a St. Johns Bluff e occuparono Jacksonville. Per tutta la durata della guerra Jacksonville pass\u00f2 di mano diverse volte, anche se mai con una battaglia. Il 20 febbraio 1864 i soldati dell'Unione marciarono da Jacksonville nell'entroterra e affrontarono l'esercito Confederato nella Battaglia di Olustee la quale si concluse con la vittoria Confederata. Alla fine della guerra nel 1865, un comandante dell'Unione spieg\u00f2 che Jacksonville era diventata \u201cpateticamente dilaniata, un mero scheletro di ci\u00f2 che era, una vittima di guerra.\u201d\nL'epoca di Jacksonville come luogo di svago invernale.\nSuccessivamente alla guerra di secessione, durante la Ricostruzione e in seguito, Jacksonville e la vicina St. Augustine divennero popolari luoghi di svago invernale per i ricchi e famosi dell'Et\u00e0 d'Oro. Visitatori arrivarono con navi a vapore e (dall'inizio del 1880) con la ferrovia, e svernarono in dozzine di hotel e pensioni. L'area declin\u00f2 d'importanza come luogo di svago quando Henry Flagler estese la \u201cFlorida East Coast Railroad\u201d al sud, arrivando a Palm Beach nel 1894 e nella zona di Miami nel 1896. Nemmeno ospitare l'Esposizione Subtropicale, serv\u00ec a consentire una duratura crescita per il turismo a Jacksonville.\nEpidemie di febbre gialla.\nL'importanza di Jacksonville come luogo di svago invernale ricevette anche un colpo dalla scoppio della febbre gialla dal 1886 al 1888, durante quest'ultimo morirono quasi il 10% degli abitanti, per un totale di oltre vittime, compreso il sindaco della citt\u00e0. Nell'assenza di conoscenze scientifiche riguardanti la causa della febbre gialla, quasi met\u00e0 dei residenti della citt\u00e0, in preda al panico, fuggirono, nonostante l'imposizione di quarantena e l'incenerimento (in effettivo) della posta in entrata e in uscita. Non c'\u00e8 da sorprendersi se la reputazione di Jacksonville come salutare meta turistica ne risent\u00ec.\nGuerra Ispanico Americana.\nDurante la Guerra Ispanico Americana, i trafficanti di armi, aiutando i ribelli Cubani, usarono Jacksonville come centro per contrabbandare armi illegali e rifornimenti a Cuba. Lo sceriffo della contea di Duval, e futuro governatore di stato, Napoleone Bonaparte Broward fu uno dei tanti trafficanti di armi che operavano fuori dalla citt\u00e0.\nGrande incendio del 1901.\nIl 2 maggio 1901 ceneri bollenti provenienti dal camino di una baracca atterrarono sul muschio della Cleveland's Fiber Factory. A mezzogiorno e mezzo la maggior parte dei lavoratori della Cleveland erano a pranzo, ma quando tornarono l'intero isolato cittadino era immerso nelle fiamme. L'incendio distrusse il centro degli affari e rese residenti senza casa nel giro di 8 ore. Il Governatore della Florida, William S. Jennings, dichiar\u00f2 uno Stato di legge marziale a Jacksonville e invi\u00f2 diverse unit\u00e0 della milizia di stato nella citt\u00e0. La ricostruzione cominci\u00f2 immediatamente, e la citt\u00e0 torn\u00f2 all'autorit\u00e0 civile il 17 maggio. Il famoso architetto di New York, Henry Klutho aiut\u00f2 a ricostruire la citt\u00e0. Klutho e altri architetti, innamorati del \"Prarie Style\" dell'architettura, che venne poi reso popolare dall'architetto Frank Lloyd Wright a Chicago e in altre citt\u00e0 del Midwest, progettarono esuberanti edifici locali con un'attitudine tipica della Florida. Anche se molti degli edifici di Klutho furono demoliti negli anni ottanta, un buon numero delle sue creazioni rimane, incluso il St. James Building dal 1911 (un ex grande magazzino che ora \u00e8 il municipio di Jacksonville) e il Morocco Temple dal 1910. I Klutho Apartments a Springfield, sono stati recentemente restaurati e convertiti in spazio per uffici dal locale istituto di beneficenza Fresh Ministries. Malgrado le perdite degli ultimi decenni, Jacksonville ha ancora una della pi\u00f9 grandi collezioni di edifici Prarie Style (in particolar modo residenze) al di fuori del Midwest.\nIndustria del cinema.\nAll'inizio del Novecento, Jacksonville fu un centro della nuova industria del cinema. Il clima caldo della citt\u00e0, eccellente accesso della ferrovia e bassi costi hanno tutti contribuito a far diventare Jacksonville la \u201cCapitale Mondiale dei Film Invernali\u201d. Dall'inizio del 1910, Jacksonville ospit\u00f2 oltre 30 studi cinematografici impiegando oltre attori. Una politica conservatrice e la grande crescita di Hollywood hanno determinato la fine di questa industria che \u00e8 durata poco pi\u00f9 di un decennio.\n\"L'ingresso per la Florida\".\nGli anni venti portarono un significativo sviluppo delle propriet\u00e0 immobiliari e speculazione della citt\u00e0 durante il grande boom della grande terra della Florida. Orde di treni passarono attraverso Jacksonville sulla strada verso il Sud, verso le nuove destinazioni turistiche della Florida peninsulare. Il completamento della Dixie Highway (parti della quale divennero la U.S. Highway 1) negli anni venti cominci\u00f2 anche a delineare un significante traffico automobilistico. Dal 1870 Jacksonville \u00e8 divenuto un importante punto d'entrata dello Stato tanto da essere giustificatamente etichettata come l'\u201cIngresso per la Florida\u201d.\nMarina statunitense.\nUna significativa parte della crescita di Jacksonville nel XX secolo venne dalla presenza di basi navali nella regione. Il 15 ottobre 1940, la Naval Air Station Jacksonville (\u201cNAS Jax\u201d) sul lato occidentale divenne il primo insediamento navale in citt\u00e0. La base fu uno dei maggiori centri d'addestramento durante la Seconda guerra mondiale, oltre piloti e uomini d'equipaggio aereo vennero addestrati qui. Dopo la guerra, l'\u00e9quipe della Marina, Blue Angels fu stabilita al NAS Jax. Oggi il NAS Jax \u00e8 il terzo pi\u00f9 grande insediamento della marina nel paese e impiega oltre civile e personale attivo in servizio.\nNel giugno del 1941, la terra nella parte pi\u00f9 a ovest della contea di Duval fu destinata ad una seconda installazione aeronavale, il NAS Cecil Field, che durante la Guerra Fredda fu designato come Master Jet Base, l'unico nel Sud. Gli RF \u2013 8 Crusaders partiti da Cecil Field individuarono dei missili a Cuba, facendo precipitare la Crisi dei missili di Cuba. Nel 1993 la Marina decise di chiudere il NAS Cecil Field e nel 1999 fu completato lo smantellamento. La terra una volta occupata da questa installazione \u00e8 ora conosciuta come \u201cCecil Commerce Center\u201d e contiene uno dei campus del Florida Community College che ora offre lezioni di aeronautica civile.\nIl dicembre del 1942 ha visto l'aggiunta di una terza installazione navale a Jacksonville: la Naval Station Mayport alla foce del fiume St. Johns. Questo porto si \u00e8 sviluppato durante la Seconda guerra mondiale e oggi \u00e8 il porto principale per molti tipi di navi della marina, di cui tra i pi\u00f9 famosi l'USS \"John F. Kennedy\". L'NS Mayport attualmente impiega circa persone.\nTensione razziale.\nJacksonville ha una storia di segregazione razziale e violenza. Questa arriv\u00f2 all'apice con l'\"Ax Handle Saturday\u201d, il 27 agosto 1960. Un gruppo di uomini bianchi (alcuni erano presumibilmente membri del Ku Klux Klan) armati di mazze da baseball e impugnando asce attaccarono un gruppo di attivisti dei diritti civili che stavano conducendo dei sit\u2013in nei ristoranti segregati. La violenza si diffuse, e la banda di delinquenti bianchi cominci\u00f2 ad attaccare tutti gli afroamericani che vedevano. La polizia non fece un tentativo per fermare la violenza fino a quando i \u201cneri cominciarono a difendersi per bene\u201d.\nPrima del passaggio del Civil Rights Act nel 1964, agli afroamericani a Jacksonville furono negati servizi sanitari in ogni ospedale eccetto quello \"tutto nero\" Brewster Hospital, anche quando le loro condizioni erano critiche o in fin di vita. Nelle conseguenze del Civil Rights Act e dell'Ax Handle Saturday, gli afroamericani precedentemente segregati e le comunit\u00e0 bianche lavorarono insieme in dialogo aperto, integrazione e governo partecipatorio. Nonostante il progresso, la tensione razziale fu molto evidente quando le scuole pubbliche di Jacksonville furono integrate nel 1967. Gli studenti neri che frequentavano le scuole integrate dovettero subire epiteti razziali, sputi e, in qualche caso estremo, anche di venire lapidati dai loro compagni di classe bianchi.\nIl 1\u00ba giugno 2003, John Peyton divenne sindaco di Jacksonville dopo aver sconfitto il primo afroamericano candidato all'elezione di sindaco Nat Glover. Matt Carlucci, un bianco Repubblicano sostenne Glover (un democratico) dopo essere stato sconfitto nelle primarie. Poi, l'attivit\u00e0 commerciale di Carlucci fu vandalizzata con le parole \u201cAMANTE DEI NEGRI\u201d, e il quartier generale della campagna di Glover fu vandalizzato con le parole \u201cNESSUN SINDACO NEGRO\u201d. L'unico testimone del crimine disse di aver visto due maschi neri scappare dalla scena. \u00c8 da notare che Nat Glover fu il primo (e unico) sceriffo afroamericano nello Stato della Florida, vincendo due elezioni prima di candidarsi come sindaco.\nQuestioni correnti.\nAlcune questioni di cui la citt\u00e0 si sta occupando oggi sono il miglioramento del sistema scolastico (inclusa la violenza sugli scuolabus), risolvendo problemi di trasporto creati dall'esplosiva crescita demografica che Jacksonville ha avuto a partire dagli anni novanta. Un'iniziativa chiamata \"The Better Jacksonville Plan\" fu sviluppata e approvata dagli elettori per parlare di questioni portate da questa rapida crescita. Jacksonville affronta anche una lama a doppio taglio dello sviluppo. Mentre la popolazione aumenta, la citt\u00e0 \u00e8 costretta a vedersela con il mantenimento di infrastrutture che si tengano al passo con questa crescita. Le strade si stanno intasando sempre di pi\u00f9 con le automobili e le scuole pubbliche sono via via pi\u00f9 affollate. La citt\u00e0 sta lottando per mantenere un equilibrio tra le tasse, tradizionalmente pi\u00f9 basse, e l'adattamento della popolazione crescente.\nInoltre, il XXXIX Super Bowl del 2005 ha presentato una moltitudine di problemi e sfide per la zona di Jacksonville. Molte delle correnti questioni sui trasporti girarono attorno a questo evento, e molti servizi, come ad esempio il sistema di monorotaia di Jacksonville, conosciuto come Skyway, \u00e8 rimasto inutilizzato per molti anni. Lo Skyway, specificatamente, \u00e8 stato criticato nel senso che va da \u201cnessuna parte a nessuna parte\u201d nel suo percorso limitato.\nSociet\u00e0.\nEvoluzione demografica.\nCome dal censimento del 2017, ci sono persone, famiglie e famiglie residenti nella citt\u00e0. La densit\u00e0 di popolazione \u00e8 di 374,9/km\u00b2. Ci sono 308.826 unit\u00e0 abitative per una densit\u00e0 media di 157,4/km\u00b2. La composizione etnica della citt\u00e0 \u00e8 64,48% bianchi, 29,03% afroamericani, 0,34% nativi americani, 2,78% asiatici, 0,06% oceaniani, 1,33% di altre etnie e 1,99% di due o pi\u00f9 etnie. Il 4,16% della popolazione \u00e8 Ispanica o Latina di qualunque etnia.\nCi sono famiglie di cui il 33,9% ha figli al di sotto dei 18 anni che vivono con loro, 46,7% sono coppie sposate che convivono, 16,0% ha un capofamiglia femmina senza marito presente e il 33,0% non si possono considerare famiglie. Il 26,2% di tutte le famiglie e fatto da individui singoli e il 7,7% ha qualcuno che vive da solo dai 65 anni in su. La misura del nucleo familiare media \u00e8 di 2,53 e la misura media una famiglia \u00e8 3,07.\nNella citt\u00e0, la popolazione \u00e8 distribuita con il 26,7% sotto i 18 anni, 9,7% dai 18 ai 24 anni, 32,3% dai 25 ai 44 anni, il 21% dai 45 ai 64 anni e il 10,3% sono dai 65 anni in su. L'et\u00e0 media \u00e8 di 34 anni. Per ogni 100 femmine ci sono 93,9 maschi. Per ogni 100 femmine dai 18 anni in su, ci sono 90,6 maschi.\nIl reddito medio per una famiglia in citt\u00e0 \u00e8 di e il reddito medio per una famiglia pi\u00f9 ricca \u00e8 di . I maschi hanno un reddito medio di contro i per le femmine. Il reddito pro capite per la citt\u00e0 \u00e8 di . Il 12,2% della popolazione e il 9,4% delle famiglie sono al di sotto del livello di povert\u00e0. Della popolazione totale, il 16,7% di quelli sotto i 18 anni e il 12,0% di quelli dai 65 anni in su vivono al di sotto del livello di povert\u00e0.\nGoverno.\nStoria.\nDopo la Seconda guerra mondiale, il governo della Citt\u00e0 di Jacksonville cominci\u00f2 ad incrementare le spese per fondare nuovi progetti edilizi nel boom che ci fu dopo la guerra. Comunque, lo sviluppo dei sobborghi e una successiva ondata di \u201cvoli bianchi\u201d lasci\u00f2 Jacksonville con una popolazione pi\u00f9 povera di prima. Molte delle tasse base della citt\u00e0 furono sperperate, portando a problemi con i fondi per educazione, sanit\u00e0 e controllo del traffico all'interno dei limiti cittadini. In pi\u00f9, i residenti in sobborghi scorporati ebbero difficolt\u00e0 ad ottenere servizi municipali come fognature e applicazione del codice edilizio. Nel 1958, uno studio consigli\u00f2 che la Citt\u00e0 di Jacksonville cominciasse ad annettere spese comunitarie cos\u00ec da creare il bisogno di tassa base per migliorare i servizi attraverso tutta la contea. Gli elettori al di fuori dei limiti della citt\u00e0 rifiutarono i piani di annessione in sei referendum tra il 1960 e il 1965.\nA met\u00e0 degli anni sessanta, scandali di corruzione cominciarono a nascere tra molti ufficiali della citt\u00e0, che furono principalmente eletti attraverso il tradizionale \u201cgood ol' boy network\u201d. Dopo che un gran giur\u00ec fu chiamato per investigare, alcuni ufficiali furono incriminati e ancora peggio furono forzati a dare le dimissioni. Il consolidamento, guidato dallo sceriffo Dale Carson, cominci\u00f2 ad avere pi\u00f9 supporto durante questo periodo, sia dai neri del centro storico (che volevano pi\u00f9 coinvolgimento nel governo) sia dai bianchi dei sobborghi (che volevano pi\u00f9 servizi e pi\u00f9 controllo sul centro della citt\u00e0). Tasse pi\u00f9 basse, incremento dello sviluppo economico, unificazione della comunit\u00e0, spese pubbliche migliori ed efficace amministrazione da parte di un'autorit\u00e0 pi\u00f9 centrale furono tutte citate come ragioni per un nuovo governo consolidato.\nUn referendum per il \"consolidamento\" (vale a dire la realizzazione di un governo cittadino fuso con quello della contea) si tenne nel 1967 e gli elettori approvarono il progetto. Il 1\u00ba ottobre 1968, i governi si unirono per creare la Citt\u00e0 consolidata di Jacksonville.\nStruttura.\nJacksonville usa il Consiglio Sindacale come forma di governo cittadino. Il sindaco \u00e8 Capo Esecutivo e funzionario Amministrativo, chiamato \"Strong \u2013 Mayor\". Ha il potere di veto su tutte le risoluzioni e ordinanze prese dal consiglio cittadino. Ha anche il potere di assumere e licenziare i capi di diversi dipartimenti della citt\u00e0. Il consiglio cittadino ha 19 membri, 14 dei quali sono eletti dai distretti e 5 sono eletti a maggioranza. Quattro amministrazioni comunali nella contea di Duval hanno votato per non unirsi al governo consolidato. Queste comunit\u00e0 consistono solo nel 6% della popolazione totale all'interno della contea. I comuni di Baldwin, Neptune Beach, Atlantic Beach e Jacksonville Beach. Non tutti i servizi cittadini sono stati uniti, causando un minore consolidamento della contea cittadina. Diverse autorit\u00e0 rimangono indipendenti dall'associazione del governo della contea cittadina, incluso il consiglio scolastico, l'autorit\u00e0 elettrica, l'autorit\u00e0 portuale e l'autorit\u00e0 aeroportuale. Vigili del Fuoco, polizia, sanit\u00e0 e benessere, svago, lavori pubblici e sviluppo edilizio e urbano sono stati tutti associati sotto il nuovo governo. Le quattro comunit\u00e0 separate provvedono ai proprio servizi, mentre mantengono il diritto di accordarsi con il governo consolidato per provvedere ai loro servizi. Sotto la nuova struttura governativa, chiunque viva nella contea di Duval \u00e8 eleggibile per candidarsi come sindaco della Citt\u00e0 di Jacksonville, anche quelli che vivono nei quattro comuni separati.\nEducazione.\nScuole superiori pubbliche.\nJacksonville, in aggiunta ai distretti scolastici standard, \u00e8 sede di due scuole di International Baccalaureate (\"IB\"). Sono la Stanton College Preparatory School e la nuova Paxon School for Advanced Studies. Iniziando dalle classi diplomate del 2010, le scuole uniranno le richieste per il programma IB. Cos\u00ec come le scuole IB, c'\u00e8 anche la scuola superiore per lo studio delle arti dello spettacolo a Jacksonville, la Douglas Anderson School of the Arts.\nEducazione Universitaria.\nJacksonville \u00e8 sede del Brewer Christian College, dell'Edward Waters College, della Jacksonville University e dell'University of North Florida, cos\u00ec come il Florida Community College a Jacksonville, il Trinit\u00e0 Baptist College, il Jones College, il Florida Technical College, il Logos Christian College e la Florida Coastal School of Law.\nL'ex sindaco John Delaney (predecessore dell'attuale sindaco John Peyton) \u00e8 stato presidente dell'University of North Florida dal luglio 2003, sfruttando la popolarit\u00e0 acquisita assumendo un posto molto ambito nel sistema universitario statale.\nAttrazioni e luoghi d'interesse.\nJacksonville offre bellezze naturali, costituite dal fiume St. Johns e dall'Oceano Atlantico, e artificiali come il grattacielo del Bank of America Building, costruito nel 1990 (). Nel centro di Jacksonville vanno segnalati anche il centro commerciale Landing, il Riverwalk e altre strutture notevoli come il Modis Building (una volta era l'edificio che definiva il profilo di Jacksonville, di propriet\u00e0 dell'Indipendent Life) con la sua distintiva base svasata e la Riverplace Tower, la quale \u00e8 la pi\u00f9 alta struttura in cemento nel mondo.\nEventi festivi.\nI cittadini di Jacksonville e delle contee circostanti si recano a Jacksonville Riverwalk per essere abbagliati dai fuochi d'artificio. Il 4 luglio, tempo permettendo, la citt\u00e0 \u00e8 il centro di uno dei pi\u00f9 grandi spettacoli di fuochi artificiali di tutta la nazione. A migliaia si riuniscono al Metro Park, che \u00e8 anche il luogo dove si svolge l'Happy Birthday America Concert. Nella notte di San Silvestro, Jacksonville organizza un concerto con fuochi d'artificio sulle sponde del fiume per introdurre l'anno nuovo. Questi fuochi d'artificio fanno uso dei bellissimi grattacieli del centro di Jacksonville e i suoi numerosi ponti illuminati con colori brillanti per creare un'atmosfera di festivit\u00e0.\nJacksonville Zoological Gardens.\nI Jacksonville Zoological Gardens vantano la seconda collezione d'animali pi\u00f9 grande nello Stato, solo dietro al Disney's Animal Kingdom. Lo zoo ospita elefanti, leoni, giaguari, una moltitudine di rettilari e voliere a volo libero e molti altri animali.\nMusei.\nAltri punti d'interesse della citt\u00e0 sono:\nSport.\nJacksonville \u00e8 sede di numerose squadre sportive professionistiche, tra cui i pi\u00f9 famosi sono i Jacksonville Jaguars della National Football League, nati nel 1995. I Jacksonville Suns sono una formazione della lega minore di baseball affiliata con i Los Angeles Dodgers. La squadra di hockey su ghiaccio \u00e8 denominata Jacksonville Barracudas.\nJacksonville \u00e8 stata scelta per il Super Bowl XXXIX, diventando cos\u00ec la terza citt\u00e0 nello Stato della Florida (Miami e Tampa le altre) ad ospitare l'evento. La partita si \u00e8 tenuta il 6 febbraio 2005 e ha avuto come ospite principale al momento dell'intervallo, l'ex Beatle Sir Paul McCartney. A causa del clima pi\u00f9 mite e ad un ridotto numero di strutture alberghiere, molti critici hanno accusato Jacksonville di essere al di sotto dello standard di \"padrone di casa\" per un Super Bowl, anche se i leader locali hanno pensato che la critica fosse ingiustificata. La partita in s\u00e9 \u00e8 stata giocata sotto un clima ideale per il football (circa , cio\u00e8 12,7 Celsius), e i New England Patriots hanno sconfitto i Philadelphia Eagles, 24 \u2013 21.\nJacksonville \u00e8 anche un fulcro per quanto riguarda il gioco del golf del nord della Florida.\nA Ponte Vedra sorge il Tournament Players Club at Sawgrass, uno dei pi\u00f9 famosi campi da golf nel mondo e casa dell'annuale torneo PGA TPC (il Campionato dei Giocatori). Nei pressi di St. Augustine \u00e8 casa del World Golf Village e della World Golf Hall of Fame. Jacksonville ospita anche dozzine di altri campi da golf e country club.\nIl tennis professionistico \u00e8 in citt\u00e0 ogni anno quando la WTA tiene il Bausch &amp; Lomb Championship all'Amelia Island Plantation vicino a Fernandina Beach, appena a nord di Jacksonville. Altri eventi sportivi comprendono l'annuale Kingfish Tournament tenuto in luglio, la partita di football Florida \u2013 Georgia, comunemente nota come \u201cThe World's Largest Outdoor Cocktail Party\u201d tenuta ogni ottobre, l'ACC Championship e il Gator Bowl tenuto all'inizio di gennaio. L'University of North Florida, la Jacksonville University e l'Edward Waters College inoltre mettono in campo molte squadre d'atleti in numerosi sport.\nInfrastrutture e trasporti.\nLe autostrade interstatali 10 e 95 si incrociano a Jacksonville. L'autostrada interstatale 10 termina proprio con questa intersezione (l'altro capo \u00e8 in California). Il capolinea orientale dell'US-90 \u00e8 nelle vicinanze di Jacksonville Beach vicino all'Oceano Atlantico. In aggiunta, diverse altre strade, cos\u00ec come una delle maggiori strade statali locali, il J. Turner Butler Boulevard (SR 202) unisce anche Jacksonville alle spiagge. Il trasporto pubblico \u00e8 fornito dalla Jacksonville Transportation Authority. La citt\u00e0 ha una monorotaia, la Jacksonville Skyway, che si sviluppa attorno al distretto d'affari centrale ed \u00e8 abbastanza economica da usare ma ha poche stazioni e non risulta aver alleggerito il traffico cittadino nella misura sperata.\nL'Interstate 95 ha una tangenziale, I-295 la quale attualmente passa la citt\u00e0 da ovest. L'I-295 diventa poi un nodo quando la State Road 9A si completa nella porzione sud-est della contea. Jacksonville \u00e8 anche casa del quartier generale mondiale della CSX Transportation.\nCi sono anche numerosi ponti sul fiume Saint Johns a Jacksonville. Partendo dal pi\u00f9 lontano a valle, abbiamo il Dames Point Bridge, il Mathews Bridge, l'Isaiah D. Hart Bridge, il Main Street Bridge, l'Acosta Bridge, il Fuller Warren Bridge (che porta il traffico dell'I-95) e il Buckman Bridge (che porta il traffico dell'I-295).\nIl maggiore servizio di trasporto aereo a Jacksonville opera al Jacksonville International Airport. Aerei pi\u00f9 piccoli possono fare scalo al Craig Airport nella parte sud e all'Herlong Airport nella parte ovest. La citt\u00e0 gestisce anche un campo d'aviazione al Cecil Commerce Center che \u00e8 progettato per compagnie di fabbricazione aerospaziale.\nNel 2003 ha aperto il JAXPORT Cruise Terminal offrendo servizio di crociera per Key West, Florida, le Bahamas e il Messico.\nAmministrazione.\nGemellaggi.\nIl Sister Cities International nel 2000 ha premiato Jacksonville con l'\"Innovation Arts &amp; Culture Award\" per il programma della citt\u00e0 con Nantes, Francia."}
{"id": "240870", "revid": "767487", "url": "https://it.wikipedia.org/wiki?curid=240870", "title": "Luce rossa (film 1980)", "text": "Luce rossa \u00e8 un film pornografico del 1980, diretto dal regista Angelo Pannacci\u00f2."}
{"id": "240871", "revid": "2175", "url": "https://it.wikipedia.org/wiki?curid=240871", "title": "Cloruro di rame", "text": ""}
{"id": "240874", "revid": "125713370", "url": "https://it.wikipedia.org/wiki?curid=240874", "title": "Fato", "text": "Fato \u00e8 un termine derivato dal verbo latino \"fari\" che significa \"dire\", \"parlare\" e quindi \"fatum\", participio passato neutro che vuol dire \"ci\u00f2 che \u00e8 detto\" o \"la parola detta (dalla divinit\u00e0)\" a cui ci si deve adeguare e alla quale \u00e8 inutile tentare di sottrarsi:\nNella mitologia romana, anche Giove doveva sottostare al Fato (simbolizzato dalle Parche, sue figlie). Lo stesso nella mitologia greca, con Zeus e le moire. Idem nella mitologia norrena, con Odino e le norne.\nFato, destino e causalit\u00e0.\nNel linguaggio comune moderno il termine \u00e8 stato sostituito da quello di destino che nell'antichit\u00e0 per\u00f2 differiva nel suo significato da quello di fato. Questo infatti, indica l'essere sottoposto a una necessit\u00e0 che non si conosce, che appare casuale e che invece guida il susseguirsi degli eventi secondo un ordine non modificabile.\nIl destino invece pu\u00f2 essere cambiato poich\u00e9 esso \u00e8 inerente alle caratteristiche umane: \u00abfaber est suae quisque fortunae\u00bb (Ciascuno \u00e8 artefice della propria sorte) L'unico artefice del proprio destino \u00e8 dunque l'uomo stesso: questa concezione ricorrente nella mentalit\u00e0 romana, che si contrappone all'idea del fato, dominante nel mondo classico, che implica spesso rassegnazione e passivit\u00e0 di fronte al corso necessitato degli avvenimenti. L'uomo romano si considera invece responsabile protagonista delle sue azioni e della lotta contro il bisogno e la miseria.\nIl concetto di fato inoltre va distinto da quello di determinismo, per cui in natura nulla avviene a caso, ma tutto accade secondo ragione e necessit\u00e0. Il determinismo dal punto di vista ontologico indica quindi il dominio incontrastato della necessit\u00e0 causale in senso assoluto giudicando quindi nel contempo inammissibile l'esistenza del caso.\nIl determinismo dei cosiddetti compatibilisti per\u00f2 afferma che la catena immodificabile degli eventi \u00e8 immanente alle cose umane e quindi indagabile e conoscibile attraverso un'analisi razionale che renda possibile l'azione del libero arbitrio.\nFato e provvidenza.\nIl concetto di fato appare definito soprattutto nella corrente filosofica dello stoicismo che lo concepisce come regolatore della vita dell'uomo e ordinatore della natura.\nNello stoicismo, in particolare quello di Cleante il corso inesorabile e causale degli avvenimenti stabilito dal fato (\u03b5\u1f30\u03bc\u03b1\u03c1\u03bc\u03ad\u03bd\u03b7) potr\u00e0 essere modificato dall'intervento provvidenziale (\u03c0\u03c1\u03cc\u03bd\u03bf\u03b9\u03b1) degli dei.\nDestino e provvidenza cio\u00e8 nella visione stoica corrono su due binari paralleli poich\u00e9 ambedue sono immanenti alla realt\u00e0 umana.\nNelle opere di Cicerone e Seneca il termine latino di \"providentia\" \u00e8 ancora collegato al significato di \"pre-vedere\". L'uomo, cio\u00e8, nonostante il fato preordini la sua vita, pu\u00f2 liberamente agire pre-vedendo il proprio destino, magari ricorrendo alla divinazione e alla mantica, e quindi adeguando, per evitare i mali previsti, i suoi comportamenti a quanto gli riserva il destino.\nSuccessivamente ad opera di platonici e plotiniani la \"providentia\" diviene \"pro-(v)videnza\" acquisisce cio\u00e8 quel valore di intervento divino trascendente sulle sorti umane che si ritrova nel cristianesimo.\nIl cristianesimo polemizza contro questa concezione della sovrana libert\u00e0 dell'uomo nei confronti del fato e ritiene necessario invece al libero agire morale dell'uomo, nonostante che il mondo sia stato regolato \"ab aeterno\" da Dio, il contemporaneo intervento della provvidenza.\nIl pensiero di Agostino attraverser\u00e0 tutto il Medioevo nei dibattiti sulla prescienza di Dio e sulla libert\u00e0 dell'uomo: tema questo fondamentale ripreso dalla Riforma protestante a proposito del libero arbitrio.\nL'antico simbolismo della Ruota della fortuna \u00e8 riproposto nel \"De consolatione philosophiae\" (II, 1; IV, 6) di Boezio dove la dea bendata si presenta al filosofo incarcerato come una delle molteplici forze che volgono \u00abla ruota in un cerchio capriccioso\u00bb, e godono nel \u00abportare al fondo quel che \u00e8 pi\u00f9 in alto e al sommo quel che \u00e8 pi\u00f9 in basso\u00bb perch\u00e9 \u00e8 proprio di ci\u00f2 che \u00e8 creato una precaria e perpetua instabilit\u00e0.\nSimile alla Legge del contrappasso dantesca, la Ruota della Fortuna si presenta come una forza che innalza gli umili e che umilia i superbi, secondo una lettura salmica che spiegherebbe in parte il successo di questo simbolismo nell'arte sacra medievale.\nIl neoplatonico Calcidio concep\u00ec per primo l'esistenza di una serie di potenze subordinate alla divina Provvidenza: Destino (in latino: \"Fatum\"), Natura, Fortuna, demoni che sono ministri delle anime razionali (Commento al \"Timeo\" cap. 188). Il Fato \u00e8 una legge interna degli enti che li muove nella direzione del loro fine proprio naturale, creato ed essenziale. Boezio richiama questa concezione nel dualismo fra Provvidenza e Fato: la prima \u00e8 eterna, immutabile, esterna alle creature e si limita a intervenire nel mondo solo in via residuale, e la legge interiore degli enti che governa il loro divenire.\nIn modo parzialmente simile, Scoto Eriugena nel \"De divisione naturae\" riferisce di una legge interna degli enti creati: \u00e8 una legge di movimento fisico di tipo \"dialettico\" in due fasi cicliche: una fase di divisione dall'Uno al molteplice individuale e una fase successiva di analisi-sintesi che permette il ritorno dei singoli e molteplici individui all'unit\u00e0; si tratta tuttavia di una legge ordinata e periodica rispetto al Fato-Ruota della Fortuna menzionati, che si contrappone all'operare provvidenziale dello Spirito Santo Dio nel mondo visibile e invisibile delle nature create. L'unione di voci contrarie le rende comprensibili come naturale dolcezza del Creatore.\nRinascimento ed et\u00e0 moderna.\nLa questione del fato torner\u00e0 ad essere dibattuta, spoglia delle speculazioni teologiche che l'avevano caratterizzata nell'epoca precedente, da Pietro Pomponazzi il quale sostiene, seguendo la dottrina aristotelica, che il fato non esclude una certa libert\u00e0 nelle azioni umane.\nLa problematica religiosa per Spinoza si risolve in modo assolutamente originale nella sua concezione della Natura determinata dalla necessit\u00e0 e coincidente con Dio che come sostanza unica \u00e8 assolutamente libero\nGli uomini hanno reso imperfetto Dio facendolo agire per un fine, il Bene, a cui lui stesso sarebbe poi subordinato. Se invece ci convinciamo che volont\u00e0 e intelletto, mente e corpo, sono in Lui la stessa cosa, cio\u00e8 che la mente \u00e8 un \"modo\" dell'attributo pensiero e il corpo un \"modo\" dell'attributo estensione - poich\u00e9 pensiero ed estensione sono i due attributi dell'unica sostanza divina anzi sono essi stessi la sostanza divina - allora non essendo l'intelletto, distinto dalla volont\u00e0, e quindi non essendoci libero arbitrio, nel senso di un intelletto che guidi liberamente la volont\u00e0, noi dobbiamo vivere nel mondo non cercando un fine e pensando di poterlo trovare liberamente, ma convincendoci che l'uomo \u00e8 compartecipe della natura divina e quindi pu\u00f2 vivere tranquillo e sereno \u00absopportando l'uno e l'altro volto della fortuna, giacch\u00e9 tutto segue dall'eterno decreto di Dio con la medesima necessit\u00e0 con cui dall'essenza del triangolo segue che i suoi tre angoli sono uguali a due retti...Non odiare, non disprezzare, non deridere, non adirarsi con nessuno, non invidiare in quanto negli altri come in te non c'\u00e8 una libera volont\u00e0 (tutto avviene perch\u00e9 cos\u00ec \u00e8 stato deciso)\u00bb\nRecuperando nell'ambito del suo pensiero la concezione cristiana Leibniz contrappone quello che chiama il fato \"maomettano\" (riprendendo l'argomentazione di Cicerone del cosiddetto \u00abragionamento pigro\u00bb (\u1f00\u03c1\u03b3\u1f78\u03c2 \u03bb\u03cc\u03b3\u03bf\u03c2) secondo il quale se mi ammalo non vale chiamare il medico per curarmi poich\u00e9 il corso della malattia \u00e8 gi\u00e0 scritto dal fato) al fato come lo intendevano gli stoici che vedevano il corso degli eventi umani come una concatenazione di cause nella quale l'uomo poteva inserirsi liberamente realizzando la sua volont\u00e0 secondo ragione. Il mondo infatti nella visione di Leibniz \u00e8 un insieme ordinato nelle sue parti stabilito da Dio da sempre ed \u00e8 questa \"armonia prestabilita\" che rende possibile l'accordo tra la predeterminazione divina e la libert\u00e0. L'uomo cio\u00e8 agisce liberamente integrandosi in un mondo dove ciascuno fa la sua parte armonizzandosi con il tutto ordinato prestabilito da Dio.\nKant riporta la questione del fato nell'ambito di quelle leggi a priori che da sempre regolano la natura per le quali \u00abnulla avviene per un cieco caso (in mundo non datur casus)\u00bb e \u00abnella natura non c'\u00e8 necessit\u00e0 cieca, ma condizionata, quindi intelligibile (non datur fatum)\u00bb\nNon esiste n\u00e9 il caso n\u00e9 il fato ma una necessit\u00e0 ipotetica nel senso che si tratta semplicemente di effetti necessari conseguenti a precise cause secondo leggi che stabiliscono che tutto quello che accade \u00ab\u00e8 determinato a priori nel fenomeno\u00bb\nLa libert\u00e0 dell'uomo \u00e8 invece incondizionata nell'agire morale che ha come suo postulato ineliminabile la libert\u00e0 del soggetto che nella descrizione della morale formale supera il determinismo naturale.\nL'antico significato di fato \u00e8 invece recuperato da Nietzsche con la dottrina di ispirazione stoica dell'\"eterno ritorno\" e dell'\"amor fati\" (letteralmente dal latino \"amore per il fato, per il destino\") che caratterizzano la costituzione dell'oltreuomo, unico capace di accettare un senso della vita che si ripete sempre uguale e di esprimere la sua superiorit\u00e0 anche di fronte al fato, alla casualit\u00e0 dell'esistenza, che non gli impedir\u00e0 di attuare gioiosamente, con l'entusiasmo che gli viene dallo spirito dionisiaco, la sua volont\u00e0 di potenza."}
{"id": "240875", "revid": "767487", "url": "https://it.wikipedia.org/wiki?curid=240875", "title": "Lucia di Lammermoor (film 1946)", "text": "Lucia di Lammermoor \u00e8 un film del 1946, diretto dal regista Piero Ballerini.\nVera e propria versione filmata dell'omonima opera lirica."}
{"id": "240876", "revid": "767487", "url": "https://it.wikipedia.org/wiki?curid=240876", "title": "Lucia di Lammermoor (film 1971)", "text": "Lucia di Lammermoor \u00e8 un film-opera del 1971, diretto dal regista Mario Lanfranchi.\nVera e propria versione filmata dell'omonima opera lirica."}
{"id": "240877", "revid": "767487", "url": "https://it.wikipedia.org/wiki?curid=240877", "title": "Lucrezia Borgia (film 1912)", "text": "Lucrezia Borgia \u00e8 un film del 1912, diretto dal regista Gerolamo Lo Savio, sul personaggio di Lucrezia Borgia.\nTrama.\nIl film ripercorre i tratti della figlia dei Borgia, nobile casata medievale.\nDai suoi numerosi ed infelici matrimoni, fino alla monacazione forzata, per volere della sua famiglia.\nDistribuzione.\nIl film \u00e8 uscito in Europa con i seguenti titoli: in Italia con \"Lucrezia Borgia\", in Inghilterra e in USA con \"Lucretia Borgia\" e in Spagna con \"Lucrecia Borgia\"."}
{"id": "240878", "revid": "767487", "url": "https://it.wikipedia.org/wiki?curid=240878", "title": "Lucrezia Borgia (film 1919)", "text": "Lucrezia Borgia \u00e8 un film del 1919 diretto da Augusto Genina, sul personaggio di Lucrezia Borgia.\nTrama.\nIl film narra in breve la vita di Lucrezia Borgia, sorella di Cesare Borgia e figlia illegittima di Papa Alessandro VI.Fin da piccola la ragazza \u00e8 stata costretta a sposare vari uomini a scelta del padre ed infine morta di parto in un monastero dove si era ritirata a pregare."}
{"id": "240879", "revid": "28530", "url": "https://it.wikipedia.org/wiki?curid=240879", "title": "Deliberate Force", "text": ""}
{"id": "240880", "revid": "1543377", "url": "https://it.wikipedia.org/wiki?curid=240880", "title": "Giro dell'Appennino", "text": "Il Giro dell'Appennino \u00e8 una corsa in linea maschile di ciclismo su strada, che si svolge annualmente in Liguria e Piemonte. In passato ha cambiato pi\u00f9 volte collocazione nel calendario, essendo stato disputato, in diverse edizioni, a settembre, agosto, aprile, maggio, giugno. Dal 2005 fa parte del circuito UCI Europe Tour, come prova di classe 1.1.\n\u00c8 organizzata dall'Unione Sportiva Dilettantistica Pontedecimo 1907.\nStoria.\nLa prima edizione si disput\u00f2 nel 1934 e la corsa si \u00e8 da allora svolta ogni anno senza interruzioni, con la sola esclusione del periodo della seconda guerra mondiale (1940-1945). Fino al 1939 era riservata agli individuali e ai dilettanti.\nNel secondo dopoguerra divenne una delle pi\u00f9 importanti corse ciclistiche del panorama internazionale per professionisti, ed ebbe tra i vincitori ciclisti come Fausto Coppi, Emile Daems, Franco Balmamion, Michele Dancelli, Gianni Motta, Felice Gimondi, G\u00f6sta Pettersson, Giovanni Battaglin, Francesco Moser e Gianbattista Baronchelli, che detiene il record di vittorie (6, tutte consecutive). A partire dagli anni 1980 la corsa si \u00e8 ridimensionata, a causa dei regolamenti UCI, sia come chilometraggio (gradualmente, da oltre 250 a meno di 200 km) sia come partecipazione. Comunque in questo periodo vincono ciclisti come i Campioni del Mondo Gianni Bugno (tre volte consecutive), Moreno Argentin, Claudio Chiappucci, Pavel Tonkov (due volte consecutive), Gilberto Simoni (due volte), Damiano Cunego (due volte), Vincenzo Nibali.\nPercorso.\nIl percorso storico partiva e arrivava a Pontedecimo, quartiere della periferia nord di Genova, nella piazza Giuseppe Arimondi, e presentava come difficolt\u00e0 principale il passo della Bocchetta (772\u00a0m). Un'altra salita sempre presente nel percorso \u00e8 quella del passo della Castagnola, cos\u00ec come il passo dei Giovi, almeno dal lato di Busalla. Altre salite inserite nel percorso, ma non in tutte le edizioni, sono il passo dei Giovi lato sud, il passo della Scoffera, il passo del Turchino (due volte), la Crocetta d'Orero, Crocefieschi (due volte), Castellania, Creto, Sant'Agata Fossili (una sola volta), Fraconalto.\nNegli ultimi anni la partenza del Giro \u00e8 stata spostata nel basso Piemonte, ad esempio nell'edizione del 2010 la competizione \u00e8 partita simbolicamente dall'outlet di Serravalle mentre ufficialmente il via \u00e8 stato dato nel centro di Novi Ligure. L'arrivo di Pontedecimo \u00e8 invece stato da qualche anno spostato da Piazza Arimondi a via Fiorenzo Semini, sulla sponda destra del Polcevera. Le edizioni 1999, 2011, 2012, 2014 e dal 2018 si sono concluse nel centro di Genova, in via XX Settembre. L'edizione 2005, invece, anche per celebrare il cinquantesimo anniversario della vittoria (ultima in una gara in linea) di Fausto Coppi, si \u00e8 conclusa a Novi Ligure, davanti al Museo dei campionissimi.\nL'edizione 2016 \u00e8 partita da Serravalle Scrivia con arrivo, per la prima volta, a Chiavari, con l'eliminazione dal percorso del passo della Castagnola e del passo dei Giovi e la scalata del Passo della Bocchetta dal versante piemontese.\nIdentiche le localit\u00e0 di arrivo e partenza per l'edizione 2017, ma per la terza volta nella storia del giro \u00e8 stato escluso dal percorso il passo della Bocchetta.La prima volta che fu esclusa la salita della Bocchetta fu nell'edizione del 1951, per decisione dell'UVI, dopo che fu deciso che la gara fosse valida per l'assegnazione del Campionato Italiano indipendenti. Analogamente avvenne nel 1952, quando la gara fu valida come terza prova per assegnare la maglia tricolore assoluta: anche in questa occasione l'UVI impose l'eliminazione della salita della Bocchetta. \nScalata del Passo della Bocchetta.\nLa prima edizione in cui fu cronometrata la scalata della Bocchetta fu quella del 1955, in cui Fausto Coppi impieg\u00f2 il tempo di 25 minuti esatti (anche se vi \u00e8 qualche dubbio sull'esattezza del cronometraggio): questo tempo rimase imbattuto per 15 anni, fino al 1970, quando Gianni Motta riusc\u00ec a migliorare il tempo in 24'22\".\nIl tempo record pi\u00f9 duraturo appartiene a Gianbattista Baronchelli che nell'edizione del 1977 lo percorse in 22'46\", tempo rimasto imbattuto per ben diciassette anni fino all'arrivo del russo Evgenij Berzin.\nIl record attuale di scalata del Passo della Bocchetta appartiene a Gilberto Simoni, con 21'54\", stabiliti durante l'edizione del 2003. Il record precedente apparteneva a Marco Pantani con 21'56\" detenuto per ben otto anni.\nAlbo d'oro.\n\"Aggiornato all'edizione 2021.\""}
{"id": "240881", "revid": "767487", "url": "https://it.wikipedia.org/wiki?curid=240881", "title": "Lucrezia Borgia (film 1940)", "text": "Lucrezia Borgia \u00e8 un film del 1940, diretto dal regista Hans Hinrich.\nTrama.\nLa vita romanzata di Lucrezia Borgia al tempo del suo matrimonio con Alfonso I d'Este: la gelosia del consorte, gli svaghi alla corte ducale di Ferrara e un variegato stuolo di spasimanti, dal nobile Alessandro Strozzi, al letterato Pietro Bembo, all'inventore e scultore Ranuccio.\nProduzione.\nIl film venne realizzato presso gli stabilimenti della Scalera Film a Roma.\nDistribuzione.\nLa pellicola venne distribuita nel circuito cinematografico italiano il 29 novembre del 1940.\nLa critica.\n\u00ab Le riabilitazioni storiche sono di moda. Non staremo qui a discutere sulla veridicit\u00e0 della storia trattata, sull'esattezza o meno di una cronaca troppo lontana e troppo poco documentata. Quel che importa \u00e8 che il film sa di non abusare del fasto, che in genere circonda simili ricostruzioni e non ridonda eccessivamente di stucchi e di trappeggi...\u00bb Giuseppe Isani in Cinema del 10 gennaio 1941."}
{"id": "240882", "revid": "36426", "url": "https://it.wikipedia.org/wiki?curid=240882", "title": "Particolato carbonioso", "text": "Il particolato carbonioso, spesso indicato anche con i nomi comuni di fuliggine o nerofumo (nella letteratura tecnica anche indicato con il termine inglese di \"soot\") \u00e8 una tipologia di particolato ovvero polvere nera (essenzialmente carbonio incombusto amorfo, pi\u00f9 tracce di altri composti) che si pu\u00f2 ottenere come sottoprodotto della combustione incompleta di una qualsiasi sostanza organica.\nDescrizione.\nLo si pu\u00f2 vedere facilmente osservando ad esempio la sottile polvere nera che si forma avvicinando una fiamma a una superficie metallica fredda come quella di un cucchiaino. Si pu\u00f2 comunque trovare facilmente su tutte le superfici esposte a fumi di combustione (ciminiere, condotti di scarico), in particolare in caso di combustione \"ricca\" di carbonio o comunque povera di ossigeno.\nPi\u00f9 nel dettaglio, esso \u00e8 un agglomerato di particelle carboniose (dall'80% fino a circa il 96% di carbonio allo stadio finale, con percentuali variabili a seconda del tipo di combustione) di circa 1\u00a0\u00b5m di diametro, prodotte durante la combustione quando la quantit\u00e0 di ossigeno \u00e8 insufficiente a bruciare completamente gli idrocarburi in CO2 e acqua (combustione \"ricca\"), oppure quando la temperatura di fiamma \u00e8 bassa.\nSebbene abbia alcuni utilizzi industriali, generalmente \u00e8 un componente \"indesiderato\" dei processi con fiamma, sia dal punto di vista tecnologico, sia da quello ambientale e relativo alla salute umana, in quanto riconosciuto come forte agente inquinante oltre che come collettore di diversi composti cancerogeni.\nSpesso viene indicato anche con i nomi comuni di \"fuliggine\" o \"nerofumo\" (detto anche nero di carbone o \"carbon black\" secondo la dizione inglese). In particolare si conviene di definire \"nerofumo\" il particolato carbonioso di diametro particellare definito, prodotto per utilizzi industriali, mentre pi\u00f9 in generale il nome \"fuliggine\" viene comunemente dato al particolato ottenuto come sottoprodotto della combustione.\nStruttura.\nLa visualizzazione al microscopio rivela delle strutture a catena lineare o ramificata le cui unit\u00e0 strutturali sono particelle quasi sferiche di diametro compreso tra i 20 e i 50 nanometri.\nMaggiori ingrandimenti evidenziano in queste particelle una struttura interna composta da pi\u00f9 piccole unit\u00e0 strutturali di circa 2 nanometri, orientate in maniera casuale e costituite da molecole di policiclici aromatici (PAH) organizzate, secondo il modello pi\u00f9 diffuso, \"a sandwich\". Inoltre, ulteriori studi indicano che tali particelle hanno una struttura amorfa mancante di un qualsiasi ordine cristallino (modello \"turbostratico\" di soot).\n\u00c8 da notare che tutto il processo di formazione e crescita delle molecole, che parte da molecole di 0,1 nanometri fino ad arrivare a 1 micron di diametro, avviene, ad esempio all'interno di una camera di combustione di un motore, in una scala di tempi dell'ordine del millisecondo.\nFormazione e ossidazione.\nDa un punto di vista termodinamico, la formazione di particolato carbonioso si dovrebbe avere soltanto quando, nella reazione di combustione:\nCmHn + yO2 \u2192 2yCO + (n/2) H2 + (m-2y) CSoot\nsi ha m-2y &gt; 0, e cio\u00e8 quando il rapporto C/O supera l'unit\u00e0. D'altra parte misure sperimentali su fiamme premiscelate mostrano che il rapporto C/O di soglia \u00e8 generalmente minore di 1 e in alcuni casi anche di 0,5 (cio\u00e8 in ambiente ancora ossidante).\nOvviamente nelle fiamme a diffusione la situazione \u00e8 ancora pi\u00f9 complicata in quanto la composizione della miscela aria-combustibile varia da punto a punto e con essa il valore del rapporto C/O. In tale caso la capacit\u00e0 di produrre soot dipende fortemente dalle caratteristiche (anche di turbolenza) del flusso.\nTutto il processo di formazione di soot si pu\u00f2 schematizzare attraverso tre fasi principali: \"nucleazione\", \"crescita superficiale\" e \"coagulazione\" delle particelle carboniose.\nNucleazione.\nPer grandi linee, punto di partenza per la formazione di soot risulta essere la decomposizione delle molecole di combustibile (in ambiente ossidante e ad alta temperatura) formanti radicali e specie molecolari tra cui l'acetilene C2H2 come maggiore prodotto di reazione. Le reazioni seguenti conducono alla formazione prima di un anello aromatico e quindi di maggiori strutture aromatiche, principalmente attraverso addizioni di C2H2. Ove queste strutture non vengano ossidate possono costituire dei nuclei per la susseguente formazione di particolato.\nOvviamente questa prima parte del processo \u00e8 quella che pi\u00f9 di tutte varia a seconda dell'idrocarburo di partenza e in generale al variare delle condizioni operative; inoltre \u00e8 la fase pi\u00f9 lenta del processo e quindi quella maggiormente caratterizzante.\nCrescita superficiale.\nQuando i nuclei sono formati essi contengono ancora grosse quantit\u00e0 di idrogeno; a questo punto cominciano a perdere idrogeno e a ricevere carbonio dalla fase gassosa. Parte di questo materiale pu\u00f2 a sua volta rientrare nella fase gassosa oppure essere incorporata nel particolato carbonioso; si parla in tal caso della fase di \"crescita superficiale\".\nMisure sperimentali mostrano che, per una data specie, ci\u00f2 avviene anche a temperature pi\u00f9 basse di quelle necessarie per la generazione delle particelle stesse. Inoltre la crescita superficiale pu\u00f2 continuare anche per concentrazioni di idrocarburo inferiori al valore di soglia necessario per la nascita del particolato carbonioso; la reattivit\u00e0 della superficie delle particelle \u00e8 tale che la presenza di particolato carbonioso pu\u00f2 inoltre accelerare la decomposizione degli idrocarburi rimasti.\nIn ogni caso, a parte tali comportamenti, il meccanismo di crescita superficiale non \u00e8 stato ancora ben compreso.\nCoagulazione.\nUna parte significativa della crescita delle particelle \u00e8 dovuta alla coagulazione, attraverso la quale le particelle collidono e si fondono, cos\u00ec da ridurre la loro densit\u00e0 numerica e far crescere il diametro medio.\n\u00c8 stato evidenziato che, mentre la frazione volumetrica di particolato carbonioso ancora cresce per il meccanismo di crescita superficiale, la densit\u00e0 numerica ben presto decresce con un andamento che teoricamente pu\u00f2 essere simulato dalla legge di Smoluchowski:\ncon \"k\" che dipende dal diametro medio \"d\" delle particelle.\nInfine, quando verso la fine del processo di formazione la frazione volumetrica di particolato carbonioso rimane pressoch\u00e9 costante, la coagulazione delle particelle diventa l'unico fattore che determina l'ulteriore crescita delle particelle.\nOssidazione.\nPer concludere dobbiamo dire che il particolato carbonioso durante tutta la sua \"storia\" viene continuamente bruciato dall'ossigeno e che quindi alla fine la quantit\u00e0 di particolato carbonioso che ritroviamo \u00e8 molto minore di quella prodotta durante la combustione.\nPer quanto riguarda la simulazione del meccanismo di ossidazione di particolato carbonioso sono stati ottenuti buoni risultati con la formula semi-empirica di Nagle e Strickland-Constable, basata sul concetto che esistono due zone diverse sulla superficie delle particelle che vengono attaccate dall'ossigeno; una prima zona, pi\u00f9 reattiva perch\u00e9 libera da ossidi in cui l'ordine di reazione \u00e8 compreso tra 0 e 1, e una seconda zona, meno reattiva in cui l'ordine di reazione \u00e8 unitario.\nUn aspetto non chiarito risulta il ruolo degli ioni O e OH, anche se sembra che questi abbiano \"presa\" soprattutto sui precursori di soot e le particelle in via di formazione.\nFormazione al variare delle condizioni operative.\nTutto il processo di formazione di particolato carbonioso \u00e8 influenzato, oltre che dal tipo di fiamma e di flusso, anche da parametri operativi tra cui molto importanti sono soprattutto il tipo di idrocarburo combusto, dalla pressione e la temperatura .\nPropriet\u00e0 del combustibile.\nIl tipo di combustibile pu\u00f2 influenzare la produzione di particolato carbonioso in due modi: in primo luogo inducendo la formazione di zone localmente pi\u00f9 ricche di combustibile e in secondo luogo esercitando una maggiore o minore resistenza alla formazione di particolato carbonioso.\nNel primo caso il fenomeno \u00e8 controllato da propriet\u00e0 fisiche quali la viscosit\u00e0 e la volatilit\u00e0 che hanno influenza sul diametro delle goccioline di combustibile o sulla velocit\u00e0 di evaporazione delle stesse; nel secondo caso dipende dalla struttura molecolare dal combustibile.\nSperimentalmente si ricavano infatti dipendenze dalle varie classi di idrocarburi e, all'interno della stessa classe, dal rapporto C/H; queste dipendenze (soprattutto la prima) sono a loro volta influenzate dal tipo di flusso e, soprattutto, dal tipo di fiamma. Ad esempio, per fiamme premiscelate la tendenza a produrre particolato carbonioso che si ricava \u00e8:\nmentre per fiamme a diffusione:\nAll'interno di una stessa classe tale tendenza generalmente cresce con il rapporto C/H.\nPressione.\nLa produzione di particolato carbonioso \u00e8 in genere molto sensibile alle variazioni di pressione, in particolare \u00e8 stato evidenziato che la crescita della pressione \u00e8 in grado sia di accelerare la produzione di soot sia di incrementarne la quantit\u00e0 prodotta; ci\u00f2 per diverse ragioni.\nPrima di tutto c'\u00e8 da dire che la crescita della pressione estende i limiti di infiammabilit\u00e0, cosicch\u00e9 il particolato carbonioso pu\u00f2 essere prodotto in regioni che a pressioni minori sarebbero troppo ricche per bruciare. Un altro effetto della pressione \u00e8 quello di ritardare l'evaporazione delle goccioline di combustibile favorendo cos\u00ec la formazione di particolato carbonioso a partire dalla fase liquida; inoltre essa ha l'effetto di restringere l'angolo conico di emissione dello spray di combustibile facendo crescere il diametro medio delle particelle e quindi, per quanto visto, accentuando ulteriormente la formazione di particolato. Per concludere c'\u00e8 da dire che la pressione fa aumentare le velocit\u00e0 delle reazioni chimiche cos\u00ec che la combustione comincia prima e quindi maggiori quantit\u00e0 di combustibile possono bruciare nelle pi\u00f9 ricche regioni iniziali, dove \u00e8 maggiore la possibilit\u00e0 di produrre particolato carbonioso.\nMisure sperimentali evidenziano che la quantit\u00e0 di particolato carbonioso prodotto cresce, fino a circa 10 bar cresce con legge quadratica, oltre, con andamento lineare. Per fiamme premiscelate si \u00e8 inoltre visto che esiste un valore di pressione di soglia (circa 0,6 bar per fiamme aria-kerosene) al di sotto del quale non si riscontra formazione di particolato carbonioso; tale valore dipende dal tipo di idrocarburo.\nTemperatura.\nLa quantit\u00e0 di particolato carbonioso prodotto presenta un massimo al variare della temperatura; al di sotto di una certa temperatura infatti il processo di formazione non riesce ad attivarsi, mentre oltre una certa temperatura il meccanismo di ossidazione diventa preponderante. Si riscontra un andamento simile a quello per la produzione delle strutture aromatiche intermedie.\nPer quanto riguarda ad esempio i combustori aeronautici si pu\u00f2 dire che un aumento della temperatura nella zona primaria favorisce la formazione di particolato carbonioso, mentre un'alta temperatura nella zona di diluizione ne favorisce l'ossidazione (ma per contro favorisce la formazione di NOx).\nRapporto aria-combustibile e qualit\u00e0 del flusso.\nIn una camera di combustione di un motore \u00e8 molto importante, allo scopo di limitare la formazione di particolato carbonioso, avere un alto rapporto aria-combustibile (che d'altra parte per\u00f2 pu\u00f2 favorire la nascita di ossidi di azoto); ci\u00f2 \u00e8 tuttavia inutile se la qualit\u00e0 dell'atomizzazione \u00e8 insoddisfacente in quanto nascerebbero comunque zone dove la miscela \u00e8 ricca, fortemente produttrici di particolato carbonioso.\nMolto importante \u00e8 anche la qualit\u00e0 del miscelamento; in particolare un'adeguata ricircolazione di fluido pu\u00f2 limitare la produzione di particolato carbonioso limitando la formazione di zone localmente ricche; in tale ambito anche la turbolenza ha un effetto positivo.\nModelli numerici per la formazione e ossidazione di \"soot\".\nIl processo di formazione e ossidazione del particolato carbonioso nella combustione di flussi turbolenti rimane essenzialmente poco compreso nonostante la sua basilare importanza. Ci\u00f2 si riflette in una difficolt\u00e0 di simulare e analizzare efficacemente il processo.\nA dispetto di ci\u00f2, anche a causa delle forti problematiche tecnologiche e ambientali connesse alla sua formazione (e conseguente emissione nell'ambiente), negli ultimi anni sono fioriti tutta una serie di modelli semiempirici che, pur se con grossi limiti, tentano di simulare il fenomeno.\nModelli di formazione.\nIl punto maggiormente caratterizzante di qualsiasi modello riguarda senza dubbio la simulazione della formazione del soot, data la forte e non completamente chiara dipendenza del fenomeno dal tipo di combustibile usato. \u00c8 allora su questa parte che si effettua una prima classificazione dei modelli in due grandi gruppi: i primi utilizzano una sola equazione per ottenere la frazione di massa o la frazione volumetrica di particolato carbonioso: in tal caso la formazione e ossidazione di soot viene evidenziata nel termine produttivo di un'equazione di bilancio.\nLa seconda tipologia comprende modelli a due equazioni (maggiormente rispondenti alla realt\u00e0 fisica), in cui \u00e8 richiesta la soluzione di due equazioni di bilancio, generalmente una per la frazione volumetrica (\"fv\" [m3soot/m3]) e una per la densit\u00e0 numerica (\"n\" [1/m3]) o la concentrazione di particelle di soot (np [part/m3]).\nAlcuni di questi modelli vengono di seguito elencati.\nProblema comune a tutti i modelli \u00e8 la definizione delle numerose costanti, problema che diventa critico nel caso del modello di Gilyazetdinov. Un modello pi\u00f9 semplice, come ad esempio quello di Khan-Greeves, risulta meno sensibile a tale problema anche se, grazie alla maggiore rispondenza fisica, il primo d\u00e0 migliori risposte quantitative una volta che siano state fissate efficacemente le costanti.\nModelli di ossidazione.\nTali modelli consistono generalmente di un solo termine che descrive la velocit\u00e0 di ossidazione di soot e che poi viene inglobato nei termini di sorgente dell'unica o delle due equazioni del bilancio.\nIn questo caso il problema delle costanti non \u00e8 pi\u00f9 critico come accadeva per i modelli di formazione e spesso le costanti esistenti vengono fissate a priori. Tale maggiore semplicit\u00e0 dipende dal fatto che il fenomeno dell'ossidazione risulta meglio compreso e comunque non dipende pi\u00f9 dal combustibile di partenza ma solo dalla concentrazione di particolato e dalle condizioni operative. Nonostante ci\u00f2 i modelli proposti partono da basi fisiche molto diverse.\nUn limite comune ai modelli qui elencati \u00e8 che essi analizzano soltanto il ruolo tenuto dall'ossigeno molecolare e non quello relativo agli ioni O e OH; tuttavia questa approssimazione si rende necessaria per non rendere eccessivamente pesante il calcolo.\nAspetti riguardo all'implementazione matematica.\nNel caso tipico di modelli a due equazioni, i termini definiti nei modelli di formazione e ossidazione diventano i termini di \"produzione\" (o \"sorgente\") delle due equazioni di bilancio della frazione volumetrica di particolato e della densit\u00e0 numerica (ovvero numero di particelle per unit\u00e0 di volume).\nTali equazioni vengono poi inserite nel sistema di equazioni complessivo del campo di moto (equazioni di Navier-Stokes e della combustione).\nSpesso l'inserimento di queste equazioni viene fatto semplicemente \u201cpost-processando\u201d la soluzione (come si fa ad esempio generalmente per il calcolo degli NOx), anche se cos\u00ec facendo si suppone che il \"soot\" non influenzi in modo apprezzabile il campo di moto e di temperatura predeterminato.\nIn realt\u00e0 cos\u00ec non \u00e8, infatti la produzione di soot influenza il campo di temperatura attraverso una crescita dello scambio termico per irraggiamento e il campo della frazione di miscela dato che pu\u00f2 agire come un \"pozzo\" per il carbonio poich\u00e9 questo \u00e8 in genere uno stato meno reattivo della fase gassosa; tali equazioni dovrebbero dunque essere risolte contemporaneamente alle altre equazioni del campo.\nProblematiche connesse alla formazione ed emissione di \"soot\".\nProblematiche ambientali e connesse alla salute.\nIn base agli studi pi\u00f9 recenti si pu\u00f2 affermare che il particolato carbonioso pu\u00f2 essere considerato dannoso sia per l'ambiente sia per la salute umana.\nIn quanto sottoprodotto di praticamente quasi tutti processi di combustione (sebbene con una grande variabilit\u00e0 di forme e quantit\u00e0 prodotte), esso \u00e8 un componente \"abituale\" dell'atmosfera, in particolare delle zone a maggiore urbanizzazione. Tali particelle, inoltre, costituiscono lo \"scheletro\" attorno al quale si coagula e si forma lo smog delle aree urbane; \u00e8 da considerare inoltre che la dimensione tipica di tale particolato (dell'ordine del micron) lo pone al di sotto della \"soglia di inalabilit\u00e0\", convenzionalmente posta a 10\u00a0\u00b5m (PM10), rivelandole cos\u00ec anche come causa di disturbi degli apparati cardiovascolare e respiratorio .\nIl nerofumo \u00e8 inoltre (insieme con l'amianto) al centro di una battaglia a favore dell'ambiente e della salute condotta da diversi enti, atta a informare il pubblico che ha a che fare con queste sostanze dei rischi che corre e a ridurre il pi\u00f9 possibile il loro utilizzo.\nTale particolato, infine, contiene, nella propria struttura un gran numero di composti organici (come ad esempio i PAH fortemente indiziati di contenere agenti cancerogeni), ed \u00e8 stata ormai evidenziata in molte ricerche una stretta relazione tra inquinamento ambientale da particolato carbonioso e morti per cancro.\nTale pericolosit\u00e0 si traduce ovviamente nell'esistenza accertata di malattie professionali collegate all'esposizione e al contatto con il nerofumo di lavoratori dell'industria della produzione, del trasporto e dell'utilizzo di tale sostanza. In particolare, \u00e8 stata accertata in diverse ricerche epidemiologiche (ad esempio uno studio epidemiologico sui lavoratori portuali di Genova, a cura dell'INAIL e dell'IST ) una stretta correlazione tra esposizione cutanea al nerofumo e una maggiore incidenza del normale di tumori alla vescica.\nProblematiche tecnologiche.\nLa formazione di particolato carbonioso \u00e8 un sottoprodotto \"indesiderato\" praticamente in quasi tutti i processi di combustione; in particolare perch\u00e9, ove questo residuo solido non venga successivamente combusto, esso pu\u00f2 andare a ostruire i condotti di scarico delle camere di combustione depositandosi sulle pareti meno calde. Inoltre tale residuo pu\u00f2 contenere composti corrosivi pericolosi per le superfici.\nTali problematiche diventano critiche nei motori a getto, in cui il particolato non combusto, trascinato dal flusso ad alta velocit\u00e0 in uscita dal combustore, diviene uno dei responsabili dell'usura della palettatura di turbina.\nLe particelle di soot risultano inoltre indesiderate anche in camera di combustione (e in particolare nei combustori di tipo aeronautico) in quanto hanno la capacit\u00e0 di accrescere di molto il flusso radiativo di calore dalla zona della fiamma verso le pareti del combustore. A pressione atmosferica queste particelle emettono infatti soprattutto nello spettro di radiazione visibile (\"radiazione luminosa\"); e al crescere della pressione tale radiazione cresce in intensit\u00e0, mentre la radiazione dovuta ai gas caldi combusti (H2O e CO2) diviene meno pronunciata. Agli alti livelli di pressione delle moderne turbine a gas le particelle di soot raggiungono dimensioni e concentrazione sufficienti per emettere come un corpo nero nella regione infrarossa e la fiamma stessa \u00e8 dunque caratterizzata dalla predominanza di tale radiazione.\nIn pratica, dal punto di vista \"tecnologico\" il particolato carbonioso risulta \"problematico\" non solo nella fase di emissione, ma anche durante la stessa fase di formazione, anche se seguita da conseguente ossidazione.\n\u00c8 interessante notare che, storicamente, i primi studi per limitare l'emissione del particolato carbonioso furono fatti proprio nel campo dell'aeronautica militare, in quanto le scie di \"soot\" costituivano una \"traccia\" facilmente visibile per i radar nemici.\nUtilizzi industriali e produzione del nerofumo.\nTipologie appositamente prodotte di particolato carbonioso che hanno molteplici applicazioni in ambito industriale vengono normalmente dette nerofumo o Carbon Black o nero di carbone.\nIl suo utilizzo principale \u00e8 nel processo di produzione della gomma (in particolare pneumatici per uso automobilistico), ma viene anche utilizzato come colorante nei toner, nonch\u00e9 nella produzione di cavi, elettrodi per saldatura, inchiostri, carta carbone, prodotti per tipografia, nelle industrie poligrafiche, nella produzione di vernici e nell'industria petrolchimica.\nViene prodotto con tre processi principali:"}
{"id": "240884", "revid": "767487", "url": "https://it.wikipedia.org/wiki?curid=240884", "title": "Lucrezia Borgia (film 1990)", "text": "Lucrezia Borgia \u00e8 un film del 1990, diretto dal regista Lorenzo Onorati, sul personaggio di Lucrezia Borgia.\nTrama.\nIl giovane Amleto vaga nel suo castello, indeciso se avere o no dolci approcci sessuali con le sue fanciulle, considerato che ha gi\u00e0 rapporti amorosi con sua sorella Lucrezia Borgia."}
{"id": "240886", "revid": "20654", "url": "https://it.wikipedia.org/wiki?curid=240886", "title": "Giro dell'Appennino 2005", "text": "Il Giro dell'Appennino 2005, sessantaseiesima edizione della corsa, si svolse il 24 aprile 2005, per un percorso totale di 198,3\u00a0km. Venne vinto dall'italiano Gilberto Simoni che termin\u00f2 la gara in 4h51'27\".\nL'edizione di quest'anno vide lo spostamento del traguardo a Novi Ligure per onorare i campionissimi Costante Girardengo e Fausto Coppi, nel cinquantenario della vittoria di quest'ultimo nel sedicesimo Circuito dell'Appennino. Partenza classica da Pontedecimo.\nIl miglior tempo della scalata del Passo della Bocchetta fu del polacco Przemys\u0142aw Niemiec con 22'32\"."}
{"id": "240887", "revid": "438678", "url": "https://it.wikipedia.org/wiki?curid=240887", "title": "L'ultima canzone (film 1932)", "text": "\"L'ultima canzone (Melodie der Liebe)\" \u00e8 un film del 1932, diretto da Georg Jacoby.\nProduzione.\nIl film fu prodotto dalla Reichsliga-Film. Venne girato ad Amburgo.\nDistribuzione.\nDistribuito dalla Heros-Film Verleih, il film usc\u00ec nelle sale tedesche il 25 aprile 1932. Nei Paesi Bassi, venne distribuito dalla City Film il 9 settembre 1932."}
{"id": "240889", "revid": "486946", "url": "https://it.wikipedia.org/wiki?curid=240889", "title": "Kasimir Malevich", "text": ""}
{"id": "240890", "revid": "438678", "url": "https://it.wikipedia.org/wiki?curid=240890", "title": "L'ultima canzone (film 1942)", "text": "L'ultima canzone (\"Az utols\u00f3 dal\") \u00e8 un film del 1942 diretto da Frigyes B\u00e1n.\nProduzione.\nIl film fu prodotto dalla Hunnia Filmst\u00fadi\u00f3.\nDistribuzione.\nIn Austria, venne distribuito in una versione in originale con sottotitoli dalla Star-Film Wirtschafter &amp; Co.."}
{"id": "240893", "revid": "438678", "url": "https://it.wikipedia.org/wiki?curid=240893", "title": "L'ultima canzone (film 1958)", "text": "L'ultima canzone \u00e8 un film italiano del 1958 diretto da Pino Mercanti."}
{"id": "240894", "revid": "438678", "url": "https://it.wikipedia.org/wiki?curid=240894", "title": "L'ultima carta (film 1913)", "text": "L'ultima carta o L'ultimo atout \u00e8 un film del 1913 diretto da Baldassarre Negroni."}
{"id": "240895", "revid": "1452073", "url": "https://it.wikipedia.org/wiki?curid=240895", "title": "Pok\u00e9mon Giallo", "text": ", o semplicemente Pok\u00e9mon Giallo, \u00e8 il quarto videogioco della serie \"Pok\u00e9mon\" uscito in Giappone, il terzo pubblicato in occidente. Distribuito per Game Boy, \u00e8 il seguito di \"Pok\u00e9mon Rosso\" e \"Blu\".\nIl nome e la copertina ricalcano il fatto che il protagonista ottiene un Pikachu come suo Pok\u00e9mon iniziale (come Ash Ketchum) invece di poter scegliere tra Bulbasaur, Charmander e Squirtle.\nPok\u00e9mon Giallo pu\u00f2 essere giocato anche sulla TV tramite \"Pok\u00e9mon Stadium\" e \"Pok\u00e9mon Stadium 2\", usando il Nintendo 64 Transfer Pack.\nModalit\u00e0 di gioco.\nIl gameplay rimane invariato. Come negli altri capitoli, il giocatore dovr\u00e0 allevare e catturare 151 specie di Pok\u00e9mon. La differenza pi\u00f9 evidente \u00e8 che Pikachu seguir\u00e0 il giocatore in tutto il corso dell'avventura fuori dalla sua Pok\u00e9 Ball. Inoltre nel corso dell'avventura verranno regalati al giocatore i tre Pok\u00e9mon principali: Squirtle, Bulbasaur e Charmander.\nDifferenze con le versioni precedenti.\nA differenza delle altre versioni, \"Giallo\" non consente di scegliere fra tre differenti tipi di Pok\u00e9mon. Questo cambiamento rende il gioco leggermente pi\u00f9 difficile, visto che gli attacchi elettrici di Pikachu sono inefficaci contro i Pok\u00e9mon del primo capopalestra, Brock. Inoltre sono state modificate le locazioni di alcuni Pok\u00e9mon, tra cui quelle di Mankey e Pidgeotto, rispetto ai titoli precedenti.\nI tre Pok\u00e9mon iniziali che erano disponibili nei primi due giochi, possono essere presi come regalo da alcuni personaggi sparsi per il gioco. Bulbasaur viene donato da una ragazza di Celestopoli non appena Pikachu sar\u00e0 di buon umore, Squirtle viene regalato dall'agente Jenny dopo aver sconfitto Lt. Surge e infine Charmander verr\u00e0 regalato da un ragazzo lungo il Percorso 24. La scelta di ottenere i tre Pok\u00e9mon in questo modo \u00e8 dovuta al fatto che il gioco rispecchia in un certo modo la storia dell'anime. Inoltre, nel gioco vengono introdotti i membri del Team Rocket, Jessie e James, con i Pok\u00e9mon che possiedono nell'anime, Ekans, Koffing e Meowth. Appaiono di tanto in tanto e sostituiscono un singolo membro del Team.\nOltre alle posizioni, sono state modificate anche le mosse di quasi tutti i Pok\u00e9mon, aggiungendo nuovi attacchi o permettendo di apprendere gli stessi a livelli inferiori. Ad esempio, a partire da \"Giallo\" Pikachu pu\u00f2 apprendere naturalmente la mossa Fulmine (Thunderbolt), in sostituzione di Comete (Swift), mentre nelle versioni precedenti era necessario ricorrere alla MT 24.\nPikachu in \"Pok\u00e9mon Giallo\".\n\"Pok\u00e9mon Giallo\" \u00e8 stato il primo gioco della serie \"Pok\u00e9mon\" che non permette al giocatore di scegliere fra tre differenti Pok\u00e9mon iniziali. Non \u00e8 inoltre possibile, nel corso del gioco, farlo evolvere in Raichu, liberarlo o catturare altri Pikachu nella regione di Kanto.\nLa caratteristica unica di questo Pikachu, che lo differenzia dagli altri Pok\u00e9mon catturati nel gioco, \u00e8 quella di poter vedere il suo stato d'animo. Il giocatore pu\u00f2 parlare con il piccolo Pok\u00e9mon ovunque egli sia. Fatto ci\u00f2, comparir\u00e0 una piccola finestra al centro dello schermo che mostra la sua faccia. Pikachu pu\u00f2 cambiare espressione in base a ci\u00f2 che \u00e8 successo di recente, come una sconfitta contro un altro Pok\u00e9mon. Man mano che si prosegue nel gioco, Pikachu si affezioner\u00e0 sempre di pi\u00f9 al giocatore, mostrando dei cuoricini.\nRiedizioni.\n3DS Virtual Console.\nIl 27 febbraio 2016 sono state pubblicate le conversioni del gioco e di \"Pok\u00e9mon Rosso\" e \"Blu\" e \"Pok\u00e9mon Giallo\" per la Virtual Console del Nintendo 3DS. Annunciati tramite Nintendo Direct il 12 novembre 2015, i videogiochi non sono remake delle versioni per Game Boy, ma una fedele riproposizione dei titoli originali. La grafica \u00e8 in scala di grigio e tra le migliorie apportate vi \u00e8 la possibilit\u00e0 di utilizzare la connessione wireless in sostituzione del Game Link Cable per effettuare scambi e lotte. Sono state inoltre modificate alcune animazioni per prevenire episodi di epilessia fotosensitiva nei soggetti sensibili. I videogiochi sono inoltre compatibili con il software Banca Pok\u00e9mon. Ad aprile 2016 risultano scaricate oltre 1,5 milioni di copie di \"Rosso\", \"Blu\", \"Giallo\" e \"Verde\", quest'ultimo distribuito solamente in Giappone."}
{"id": "240897", "revid": "767487", "url": "https://it.wikipedia.org/wiki?curid=240897", "title": "L'ultima carta (film 1934)", "text": "\"L'ultima carta (Gambling Lady)\" \u00e8 un film del 1934 diretto da Archie L. Mayo.\nProduzione.\nIl film, sotto la supervisione di Henry Blanke (che non appare accreditato), fu prodotto dalla Warner Bros. Pictures che si presentava con il nome The Vitaphone Corporation.\nDistribuzione.\nDistribuito dalla Warner Bros. Pictures, il film usc\u00ec nelle sale cinematografiche USA il 31 marzo 1934 con il titolo originale \"Gambling Lady\"."}
{"id": "240903", "revid": "767487", "url": "https://it.wikipedia.org/wiki?curid=240903", "title": "L'ultima carta (film 1938)", "text": "L'ultima carta \u00e8 un film del 1938, diretto dal regista Piero Ballerini."}
{"id": "240914", "revid": "438678", "url": "https://it.wikipedia.org/wiki?curid=240914", "title": "L'ultima sfida (film 1948)", "text": "L'ultima sfida (\"The Babe Ruth Story\") \u00e8 un film del 1948 diretto da Roy Del Ruth."}
{"id": "240917", "revid": "767487", "url": "https://it.wikipedia.org/wiki?curid=240917", "title": "L'ultima sfida (film 1951)", "text": "L'ultima sfida (\"Fort Worth\") \u00e8 un film del 1951 diretto da Edwin L. Marin."}
{"id": "240918", "revid": "767487", "url": "https://it.wikipedia.org/wiki?curid=240918", "title": "L'ultimo cacciatore (film 1980)", "text": "L'ultimo cacciatore \u00e8 un film di guerra italiano del 1980 diretto da Antonio Margheriti. La pellicola, firmata dal regista con lo pseudonimo Anthony M. Dawson, nasce sulla scia del successo di film come Il cacciatore del 1978 e Apocalypse Now del 1979.\nTrama.\nGennaio 1973 periferia di Saigon. Durante la guerra del Vietnam il Capitano Harry Morris, insieme ai soldati Steve e Walsh, si reca in un bordello di Saigon. Steve, sconvolto dalla morte di Carol (una ragazza con cui ha condiviso la rivolta studentesca del '68 e della quale \u00e8 ancora innamorato), dopo essersi ubriacato cade in preda alla follia e uccide un uomo, per poi suicidarsi sparandosi in bocca con la pistola. Morris, ancora sotto shock per la perdita dell'amico, accetta di partire per una missione speciale tanto importante quanto pericolosa. Lo scopo dell'operazione \u00e8 quello di individuare la base di una misteriosa stazione radiofonica da dove una speaker americana, con i suoi programmi, tende a indebolire lo spirito dei soldati. Dopo averla scovata l'ordine \u00e8 quello di farla saltare in aria. Insieme al Capitano vi sono anche alcuni soldati e una fotoreporter con il vizio di fotografare sempre tutto perfino nei momenti pi\u00f9 pericolosi.\nProduzione.\nSpinto dal produttore Gianfranco Couyoumdjian, Margheriti, decide di realizzare questa pellicola sulla scia del successo di film come \"Apocalypse Now\" e \"Il Cacciatore\". Dopo aver visitato i luoghi dove Francis Ford Coppola aveva girato il suo capolavoro i due decisero di ambientarci anche il loro film.\nIl titolo di lavorazione, utilizzato durante le riprese della pellicola, \u00e8 stato: \"Cacciatore 2\".\nCast.\nIl ruolo di protagonista, anche per favorire la distribuzione internazionale, viene affidato ad un attore di lingua inglese che il regista aveva gi\u00e0 conosciuto anni prima sul set di \"Gi\u00f9 la testa\" di Sergio Leone, il giovane neozelandese David Warbeck. Dopo questa pellicola Warbeck e Margheriti lavoreranno insieme molte altre volte. A Warbeck viene affiancato Malik Farrakhan, alias Tony King, un attore statunitense di colore.\nRiprese.\nLe riprese del film sono avvenute per gli esterni nelle Filippine in localit\u00e0 Pagsanjan e nella provincia di Laguna della baia di Manila. Per gli interni invece sono stati utilizzati gli studi IN.CI.R. De Paolis in Italia.\nDistribuzione.\nIl film \u00e8 stato distribuito nelle sale cinematografiche italiane nel mese di agosto del 1980.\nData di uscita.\nLe date di uscita internazionali nel corso degli anni sono state:\nLa pellicola \u00e8 conosciuta, a livello internazionale, anche con il titolo inglese \"The Last Hunter\"."}
{"id": "240919", "revid": "1345932", "url": "https://it.wikipedia.org/wiki?curid=240919", "title": "Modanatura", "text": "Una modanatura \u00e8 una fascia sagomata secondo un profilo geometrico, continuo per tutta la sua lunghezza, che si trova nel mobilio o nella decorazione architettonica, con la funzione decorativa di sottolineare la suddivisione in parti dell'oggetto, oppure di mediare il passaggio tra due superfici disposte ad angolo, per esempio per le parti sporgenti.\nLe modanature possono essere lisce oppure essere intagliate con decorazioni, prevalentemente motivi vegetali stilizzati o geometrici.\nA parte lo scopo originario, vi sono altre tipologie di modanature.\nModanature lisce.\nLe modanature lisce assumono nomi diversi a seconda del loro profilo:\nModanature decorate.\nSui profili delle modanature lisce possono venire quindi intagliate delle decorazioni stilizzate, elaborate sin dalle origini dell'architettura greca e da qui passate in seguito a quella romana e in quella delle epoche successive. Le varie modanature decorate prendono il nome dai motivi decorativi, che continuano ad essere ripetuti nei secoli con piccole varianti.\nAltre applicazioni.\nLe modanature trovano applicazione anche al di fuori del loro originario scopo. Ad esempio:"}
{"id": "240920", "revid": "767487", "url": "https://it.wikipedia.org/wiki?curid=240920", "title": "L'ultimo cacciatore (film 1995)", "text": "L'ultimo cacciatore (\"Last of the Dogmen\") \u00e8 un film del 1995 diretto da Tab Murphy.\nTrama.\nLewis Gates, cacciatore famoso per la sua abilit\u00e0 nel seguire le tracce, \u00e8 ingaggiato dal suocero, sceriffo, per rintracciare tre pericolosi evasi che sono fuggiti in una impervia zona montuosa del Montana. Gates ritrova le tracce dei latitanti, ha le prove che sono stati uccisi ma non rinviene i corpi, trovandosi quindi alle prese con un mistero. Accompagnato dall'antropologa Lillian Sloane, studiosa ed esperta dei nativi americani Cheyenne, Gates si avventura in montagna e viene catturato da alcuni guerrieri Cheyenne che sembrano usciti dal passato.\nAttraverso un passaggio segreto sotto una cascata, Gates e Sloane scoprono un villaggio isolato abitato da una trib\u00f9 di nativi americani Cheyenne sfuggiti ai massacri dei coloni bianchi di un secolo prima. Dopo la cattura da parte dei guerrieri pellerossa, Lewis e Lillian riescono gradualmente ad essere accettati all'interno della trib\u00f9 ed essere considerati amici, anche per aver salvato un giovane Cheyenne ferito dai tre pericolosi evasi. Gates \u00e8 costretto a ritornare tra i \"bianchi\" per procurarsi la penicillina necessaria per curare il ferito, ma lo sceriffo Deegan intraprende una battuta in montagna sulle tracce del genero; il cacciatore Gates e l'antropologa Sloane riescono ad impedire che la trib\u00f9 venga massacrata, convincendo lo sceriffo a desistere da ogni azione cruenta."}
{"id": "240921", "revid": "767487", "url": "https://it.wikipedia.org/wiki?curid=240921", "title": "L'ultimo giorno (film 1985)", "text": "L'ultimo giorno \u00e8 un film del 1985 diretto dal regista Amasi Damiani.\nTrama.\nIl sessantenne Carlo Salvi sa che la sua vita \u00e8 legata a un filo, a causa d'un problema cardiaco. In realt\u00e0 non \u00e8 affatto preoccupato per la propria vita, bens\u00ec per quella del figlio Marco, un ventenne disabile non autosufficiente, per il quale non riesce a trovare nessuna persona fidata ad accudirlo. Quasi miracolosamente, la soluzione al suo problema viene da Monica, una ragazza che, senza chiedere nulla, decide di stare vicino al ragazzo. Quando per l'uomo giunge la fine, ha comunque la consapevolezza che suo figlio non rester\u00e0 solo."}
{"id": "240922", "revid": "767487", "url": "https://it.wikipedia.org/wiki?curid=240922", "title": "L'ultimo giorno (film 2003)", "text": "L'ultimo giorno \u00e8 un cortometraggio del 2003 diretto da Alex Infascelli."}
{"id": "240923", "revid": "438678", "url": "https://it.wikipedia.org/wiki?curid=240923", "title": "L'ultimo testimone (film 1960)", "text": "L'ultimo testimone (\"Der letzte Zeuge\") \u00e8 un film del 1960 diretto da Wolfgang Staudte, presentato in concorso al Festival di Cannes 1961.\nProduzione.\nIl film fu prodotto dalla Kurt Ulrich Filmproduktion.\nDistribuzione.\nDistribuito dalla Europa-Filmverleih AG, il film usc\u00ec nelle sale della Germania Occidentale il 30 dicembre 1960."}
{"id": "240926", "revid": "767487", "url": "https://it.wikipedia.org/wiki?curid=240926", "title": "L'ultimo testimone (film 1970)", "text": "L'ultimo testimone (\"Ostatni swiadek\") \u00e8 un film del 1970, diretto da Jan Batory."}
{"id": "240928", "revid": "767487", "url": "https://it.wikipedia.org/wiki?curid=240928", "title": "Luna di miele (film 1928)", "text": "The Honeymoon (Luna di miele) \u00e8 un film del 1928 scritto, prodotto, diretto e interpretato da Erich von Stroheim. \u00c8 la seconda parte di \"Sinfonia nuziale\", che racconta la storia dell'amore di Mitzi per Nicki, dal loro primo incontro fino alla loro separazione quando il principe sposa, per convenienza, la ricca Cecilia.\nTrama.\nDopo il matrimonio, Nicki e Cecilia si recano in Tirolo per la luna di miele. Cecilia si affeziona pian piano al marito, il quale invece rimane freddo e distaccato. Frattanto Schani capisce che Mitzi \u00e8 ancora innamorata di Nicki e decide cos\u00ec di rintracciarlo in Tirolo per ucciderlo; sar\u00e0 Cecilia a salvarlo facendo scudo col suo corpo, mentre Schani precipiter\u00e0 in un crepaccio. Mitzi a questo punto vorrebbe ritirarsi in un convento, ma Nicki, che \u00e8 stato richiamato in guerra, la convince ad aspettare il suo ritorno (che non avverr\u00e0 mai, poich\u00e9 il principe morir\u00e0 in combattimento).\nProduzione.\nIl film fu inizialmente prodotto dalla Paramount Famous Lasky Corporation, affiliata della Paramount, alla quale fu passato perch\u00e9 se ne affidasse il montaggio a Josef von Sternberg.\nDistribuzione.\nErich von Stroheim, non approvando il lavoro compiuto dallo Sternberg, disconobbe la paternit\u00e0 dell'opera. Il film, che non usc\u00ec mai negli Stati Uniti, risulta attualmente perduto."}
{"id": "240929", "revid": "767487", "url": "https://it.wikipedia.org/wiki?curid=240929", "title": "Luna di miele (film 1941)", "text": "Luna di miele \u00e8 un film del 1941, diretto dal regista Giacomo Gentilomo.\nTrama.\nMario, nonostante l'opposizione del ricco zio, sposa la sartina Nicoletta e vanno a vivere in un grande appartamento. Devono per\u00f2 trovare un lavoro per vivere. Lui fa un tentativo come venditore di auto in un garage di un amico ma il primo tentativo di vendita fallisce miseramente. Lei invece, grazie alla segnalazione del vicino si presenta presso una casa di mode e nonostante la diffidenza di una responsabile viene subito assunta come modista su insistenza dei proprietari. Mario geloso si fa assumere come commesso ma invece di lavorare continua a tenere sotto controllo la giovane moglie fino ad un litigio dovuto ad un equivoco che ne sancisce la separazione. Grazie all'aiuto di Annibale, vecchio amico di Mario e dal cuore buono la coppia riuscir\u00e0 a ritrovarsi e a fare pace."}
{"id": "240932", "revid": "767487", "url": "https://it.wikipedia.org/wiki?curid=240932", "title": "Luna di miele (film 1959)", "text": "Luna di miele (\"Luna de miel\") \u00e8 un film del 1959 diretto da Michael Powell.\n\u00c8 stato presentato in concorso al 12\u00ba Festival di Cannes.\nTrama.\nIn viaggio di nozze in Europa, Kit Kelly, un agricoltore australiano, insieme ad Anna, la sposa, si fermano per aiutare un motociclista in panne. Scoprono che \u00e8 Antonio, un famoso ballerino. Quando Antonio viene a sapere che anche Anna \u00e8 stata una danzatrice, cerca di indurla a tornare sulle scene insieme alla sua compagnia.\nProduzione.\nIl film, un co-produzione anglo-spagnola, fu prodotto dalla Ces\u00e1reo Gonz\u00e1lez Producciones Cinematogr\u00e1ficas, dalla Everdene e dalla Suevia Films - Ces\u00e1reo Gonz\u00e1lez.\nMusica.\n\"El Amor Brujo\" - musiche di Manuel de Falla, coreografia di Antonio.\n\"Los amantes de Teruel\" - musiche di Mik\u012bs Theod\u014drak\u012bs, coreografia di L\u00e9onide Massine\nDirezione orchestrale di sir Thomas Beecham.\nDistribuzione.\nIn Spagna, il film fu presentato in prima a Madrid il 29 marzo 1959. In Francia usc\u00ec con il titolo \"Lune de miel\" il 18 marzo 1961. In Giappone, il 23 settembre dello stesso anno mentre, nel 1962, usc\u00ec nel Regno Unito (8 febbraio) e in Messico (4 maggio)."}
{"id": "240933", "revid": "767487", "url": "https://it.wikipedia.org/wiki?curid=240933", "title": "Luna nuova (film 1919)", "text": "Luna nuova (\"The New Moon\") \u00e8 un film muto del 1919 diretto da Chester Withey. Il regista firma anche la sceneggiatura basata su un soggetto di H.H. Van Loan.\nTrama.\nUn attentato anarchico interrompe il gran ballo della principessa Marie Pavlovna che riesce a fuggire con l'aiuto del fidanzato, il principe Michail Koloyar. Il nuovo dittatore, Theo Kameneff, emana un editto dove tutte le donne tra i 17 e i 32 anni devono registrarsi, diventando propriet\u00e0 della stato. Marie, indignata, si traveste per mettersi alla testa di un movimento per organizzare la resistenza femminile. Imprigionata da Orel Kosloff, uno scagnozzo di Kemeneff, la giovane rifiuta l'offerta del dittatore che vuole averla per amante e che in cambio le promette di abrogare l'editto. Per vendicarsi, Kemeneff inasprisce la legge, massacrando tutte le donne che non vi si adeguano: una delle vittime sar\u00e0 pure sua sorella, che lui non riesce a salvare. Intanto Michail, che si era infiltrato tra i bolscevichi, viene scoperto e condannato alla fucilazione. Ma il principe riesce a fuggire e, insieme all'amata Marie, si porta in salvo dopo che Kemeneff viene ucciso da un vasaio che vendica cos\u00ec il rapimento di sua figlia.\nProduzione.\nIl film fu prodotto dalla Norma Talmadge Film Corporation.\nDistribuzione.\nDistribuito dalla Select Pictures Corporation, il film - presentato da Joseph M. Schenck - usc\u00ec nelle sale cinematografiche USA l'11 maggio 1919 con il titolo originale \"The New Moon\".\nCopia della pellicola - un positivo 35\u00a0mm - viene conservata negli archivi della Library of Congress."}
{"id": "240936", "revid": "767487", "url": "https://it.wikipedia.org/wiki?curid=240936", "title": "Luna nuova (film 1940)", "text": "Luna nuova (\"New Moon\") \u00e8 un film del 1940, diretto da Robert Z. Leonard e, non accreditato, da W. S. Van Dyke. Seconda versione cinematografica dopo quella del 1930 con Grace Moore e Lawrence Tibbett dell'operetta \"The New Moon\" presentata con grande successo a Broadway nel 1928. Fu il sesto film degli otto musical girati dalla coppia Jeanette MacDonald - Nelson Eddy.\nNel 1978, il film \u00e8 stato inserito nella lista dei cinquanta peggiori film di sempre nel libro \"The Fifty Worst Films of All Time\".\nProduzione.\nIl film fu prodotto dalla MGM e dalla Loew's, la catena di sale della casa di produzione. Le riprese furono effettuate all'isola di Santa Catalina.\nDistribuzione.\nDistribuito dalla MGM, usc\u00ec nelle sale il 28 giugno 1940.\nData di uscita.\nIMDb\nAlias"}
{"id": "240937", "revid": "767487", "url": "https://it.wikipedia.org/wiki?curid=240937", "title": "Luna nova", "text": "Luna nova \u00e8 un film del 1955, diretto dal regista Luigi Capuano.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", allora molto in voga tra il pubblico italiano ed in seguito ribattezzato dalla critica con il termine \"neorealismo d'appendice\".\nVenne realizzato negli studi dell'Istituto Luce a Roma.\nDistribuzione.\nIl film venne distribuito nel circuito cinematografico italiano il 12 maggio del 1955."}
{"id": "240938", "revid": "767487", "url": "https://it.wikipedia.org/wiki?curid=240938", "title": "Luna rossa (film 1951)", "text": "Luna rossa \u00e8 un film del 1951 diretto da Armando Fizzarotti, ispirato alla celebre canzone omonima.\nTrama.\nMaria \u00e8 fidanzata con Carlo un giovane di bell\u2019aspetto e di larghi mezzi essendo figlio di un noto commerciante di Napoli proprietario di un bar; il fratello di Maria, Paolo emigrato in Argentina, \u00e8 legato sentimentalmente ad una giovane molto avvenente, Lucia, figlia di una donna senza scrupoli che la manovra a suo piacimento. Carlo conosce Lucia e se ne invaghisce e la madre di Lucia convince la figlia a raggirarlo per ottenere soldi e regali ed entrambe decidono di tenere nascosto a Carlo che Lucia \u00e8 promessa sposa del fratello della sua fidanzata.\nMaria rendendosi conto che Carlo non \u00e8 pi\u00f9 lo stesso gli chiede spiegazioni e Carlo confessa di essere innamorato di un\u2019altra donna di cui per\u00f2 tace l\u2019identita. Maria sconvolta torna a casa e incontra il suo portinaio che avendo anch\u2019egli perduto una figlia sedotta e abbandonata da un uomo senza scrupoli decide di vendicare Maria. Nel frattempo un uomo balbuziente ma bravo a cantare ha scritto una lettera a Paolo, in procinto di tornare dall\u2019Argentina, dove lo informa del tradimento di Lucia; l\u2019uomo per\u00f2 si pente di aver scritto la lettera e si reca dal portinaio per farsi aiutare a riparare al male fatto. Lucia intanto istruita dalla madre fa capire a Carlo che \u00e8 disposta a fuggire con lui ma Carlo prima di recarsi all\u2019albergo dove l\u2019aspetta Lucia viene a sapere che Maria ha tentato il suicidio per lui anche perch\u00e9 ormai disonorata e in attesa di un figlio. Carlo si precipita a casa di Maria dove incontra il portinaio uscito di casa giusto per uccidere Carlo ma quando quest\u2019ultimo gli confessa di essere pentito e di voler chiedere il perdono di Maria lo accompagna dalla ragazza che lo perdona. Intanto \u00e8 arrivato Paolo che dopo aver letto la lettera incontra Carlo a casa propria mentre si riconcilia con la sorella. I due hanno un chiarimento e Carlo gli racconta che Lucia non gli ha mai detto di essere la sua fidanzata e che anzi era pronta a fuggire con lui. Paolo costringe Carlo a rivelargli il luogo dell\u2019incontro e precipitatosi nell\u2019albergo trova Lucia e la uccide accecato dalla gelosia. L\u2019ultima inquadratura fa vedere la luna rossa che come lui stesso aveva detto scendendo dalla nave \u00e8 foriera di sfortuna \u00e8 tragedie.\nProduzione.\nIl film rientra nel filone dei melodrammi sentimentali, comunemente detto \"strappalacrime\" (poi ribattezzato dalla critica con il termine \"neorealismo d'appendice\"), allora molto in voga tra il pubblico italiano.\nProdotto da Natale Montillo per la S.A.P., la pellicola venne girata per gli interni negli studi della Scalera alla Circonvallazione Appia di Roma e per esterni tra Napoli e Castellammare di Stabia.\nDistribuzione.\nIl film fu distribuito nelle sale cinematografiche italiane a partire dal 23 novembre del 1951.\nIncassi.\nIncasso accertato sino a tutto il 31 marzo 1959: 335.028.553 lire dell'epoca."}
{"id": "240940", "revid": "767487", "url": "https://it.wikipedia.org/wiki?curid=240940", "title": "Lungo il fiume (film 1989)", "text": "Lungo il fiume \u00e8 un film italiano del 1989 diretto da Vanna Paoli.\nTrama.\nMichele, balordo di una cittadina del Nord Italia, decide di rapire la piccola Elena con la complicit\u00e0 della sua ragazza Gina e di Carmen, proprietaria della casa sul delta del Po in cui nascondono la bambina rapita. Michele chiede come riscatto solo la somma necessaria per l'acquisto di un bar, pensando che questo gli permetter\u00e0 di vivere una vita tranquilla.\nProduzione.\n\u00c8 stato girato sulle rive e lungo il delta del Po, lungo i villaggi abbandonati usati per \"Ossessione\" di Luchino Visconti e de \"Il grido\" di Michelangelo Antonioni; nella citt\u00e0 di Ferrara e in una serie di paesi quali Crespino, Polesella, Guarda Veneta e Comacchio, sempre nelle province di Ferrara e Rovigo. Le riprese del film sono state effettuate per nove settimane dal maggio al luglio del 1989. Il film \u00e8 stato presentato al Festival di Locarno del 1990. Il comune di Ferrara ha concesso il permesso di allestire alcuni interni nelle sale del \"Museo Giovanni Boldini\", lasciando alle pareti alcuni grandi quadri dell'artista ferrarese."}
{"id": "240941", "revid": "767487", "url": "https://it.wikipedia.org/wiki?curid=240941", "title": "Lungo il fiume (film 1992)", "text": "Lungo il fiume \u00e8 un film documentario del 1992, diretto dal regista Ermanno Olmi.\nTrama.\nIl film \u00e8 costituito da sequenze che mostrano paesaggi, flora, fauna e alcune attivit\u00e0 antropiche lungo il fiume Po, con il sottofondo musicale di brani di musica lirica e classica intervallati dalla lettura di passi biblici."}
{"id": "240945", "revid": "767487", "url": "https://it.wikipedia.org/wiki?curid=240945", "title": "L'uomo che visse due volte (film 1936)", "text": "L'uomo che visse due volte (\"The Man Who Lived Twice\") \u00e8 un film del 1936 diretto da Harry Lachman."}
{"id": "240946", "revid": "767487", "url": "https://it.wikipedia.org/wiki?curid=240946", "title": "L'uomo che visse due volte (film 1956)", "text": "L'uomo che visse due volte \u00e8 un film del 1956, diretto dal regista Richard Bartlett."}
{"id": "240949", "revid": "438678", "url": "https://it.wikipedia.org/wiki?curid=240949", "title": "L'uomo che voglio (film 1929)", "text": "L'uomo che voglio (\"Hold Your Man\") \u00e8 un film del 1929, diretto da Emmett J. Flynn.\nGirato all'epoca del passaggio dal muto al sonoro, il film ebbe due versioni. Quella parlata venne distribuita come \"Full-sound film\".\nTrama.\nMary Hopkins parte per andare a stare a Parigi dove vuole studiare pittura, lasciando negli Stati Uniti il marito Jack, un avvocato. L'uomo viene convinto da Rhea, un'ex fidanzata, a recarsi in Francia per chiedere il divorzio in seguito alla notizia che Mary ha una relazione con un altro. A Parigi, per\u00f2, quando ritrova la moglie, Jack torna sulle sue decisioni: il supposto amante non \u00e8 mai esistito, Rhea viene sbugiardata e lui si rende conto di amare ancora Mary.\nProduzione.\nIl film fu prodotto dall'Universal Pictures.\nDistribuzione.\nDistribuito dall'Universal Pictures, usc\u00ec nelle sale cinematografiche USA il 15 settembre 1929 con il titolo originale \"Hold Your Man\"."}
{"id": "240950", "revid": "767487", "url": "https://it.wikipedia.org/wiki?curid=240950", "title": "L'uomo che voglio (film 1940)", "text": "L'uomo che voglio \u00e8 un film del 1940, diretto dal regista Schamyl Bauman."}
{"id": "240951", "revid": "438678", "url": "https://it.wikipedia.org/wiki?curid=240951", "title": "L'uomo dai due volti (film 1929)", "text": "L'uomo dai due volti (\"Skin Deep\") \u00e8 un film del 1929, diretto da Ray Enright. La storia \u00e8 tratta dal romanzo \"Lucky Damage\" di Marc Edmund Jones ed \u00e8 il remake di una pellicola precedente, \"Skin Deep\" (1922), diretta da Lambert Hillyer.\nProduzione.\nPer il film, prodotto dalla Warner Bros. Pictures, la compagnia adott\u00f2 per sonorizzarlo il suo nuovo sistema chiamato Vitaphone e ne pubblicizz\u00f2 l'impiego mettendo nei titoli, invece che il nome della casa di produzione, quello di \"The Vitaphone Corporation\".\nDistribuzione.\nDistribuito dalla Warner Bros. Pictures, il film usc\u00ec nelle sale in due versioni, muto e sonoro. Il 7 settembre, venne presentata la versione sonora; poi, il 2 novembre, usc\u00ec anche quella muta.\nDate di uscita.\nIMDb\nAlias\nNon si conoscono copie ancora esistenti della pellicola che viene considerata presumibilmente perduta."}
{"id": "240954", "revid": "438678", "url": "https://it.wikipedia.org/wiki?curid=240954", "title": "L'uomo dai due volti (film 1935)", "text": "L'uomo dai due volti (\"Charlie Chan in Paris\") \u00e8 un film del 1935, diretto da Hamilton MacFadden e Lewis Seiler.\nTrama.\nDopo il caso risolto a Londra (ogni film della serie menziona il precedente), Charlie Chan \u00e8 in vacanza a Parigi, almeno cos\u00ec sembra; in realt\u00e0 \u00e8 stato assunto da banchieri londinesi e da alcuni clienti per indagare sui bond emessi dalla banca Lamartine di Parigi, tra cui ci sono dei falsi; Chan comincia a raccogliere indizi e sospetta di: Max Corday, un artista del posto che cerca la fama per arricchirsi; Albert Dufresne, assistente del presidente della banca, che vive oltre i mezzi economici a sua disposizione; Henri Latouche, impiegato con accesso alle informazioni finanziarie della banca; Yvette Lamartine, figlia del presidente, che cerca di recuperare vecchie lettere d'amore dall'ex fidanzato Albert Dufresne; l'ultimo \u00e8 Marcel Xavier, un mendicante cieco e menomato, veterano della Grande Guerra, considerato da tutti impazzito perch\u00e9 inveisce contro la banca accusandola di avergli portato via il suo denaro.\nDopo vari tentati omicidi nei confronti di Chan, e altre morti tra cui il suo assistente Nardi e il sospettato Dufresne, Chan conclude che \u00e8 opera di Xavier; ma scoprir\u00e0 che non \u00e8 proprio cos\u00ec!\nXavier non \u00e8 mai esistito veramente! Era un personaggio inventato dai due colpevoli, Corday e Latouche; costoro lo interpretavano a turno per fornire all'altro un alibi con Chan. Questi riesce con l'aiuto del giovane Victor Descartes a trovare il rifugio di Xavier, dove i due complici stampavano i bond falsi, quando arriva Latouche truccato da Xavier; Chan e Descartes spengono le luci, e Latouche spara alla torcia di Chan, ma essa era stata montata su una scopa come specchio per le allodole; Descartes ne approfitta e cattura Latouche; arriva la polizia chiamata dal giovane Lee Chan (uno dei figli adulti di Charlie) e il mistero viene svelato.\nProduzione.\nIl film fu prodotto da John Stone e da Sol M. Wurtzel per la Fox Film Corporation con un budget stimato di 110.000 dollari. Le riprese furono effettuate dal 12 novembre al 17 dicembre 1934.\nDistribuzione.\nDistribuito dalla Fox Film Corporation, il film usc\u00ec in sala il 21 gennaio 1935."}
{"id": "240955", "revid": "767487", "url": "https://it.wikipedia.org/wiki?curid=240955", "title": "L'uomo di ferro (film 1951)", "text": "L'uomo di ferro (\"Iron Man\") \u00e8 un film del 1951 diretto da Joseph Pevney. La sceneggiatura di George Zuckerman e Borden Chase si basa sul romanzo \"The Iron Man\" di William Riley Burnett, pubblicato a New York nel 1930 che era gi\u00e0 servito alla Universal come spunto per altre due pellicole, \"Iron Man\" diretta da Tod Browning nel 1931; e \"Some Blondes Are Dangerous\", diretta da Milton Carruth nel 1937, con protagonista Noah Beery.\nTrama.\nMentre sta per iniziare l'incontro di campionato dei pesi massimi e il pubblico fischia il detentore del titolo, Coke Mason, sua moglie Rose ricorda amaramente la loro vita. Lei era una commessa, Coke, invece, faceva il minatore e risparmiava ogni soldo per poterla sposare e portarla via da quella squallida cittadina della Pennsylvania. Dopo aver avuto dei ripetuti scontri con Alex, un altro minatore, suo fratello George li incoraggia a incontrarsi sul ring. L'incontro sembra non aver storia, perch\u00e9 viene dominato da Alex. Ad un certo punto, per\u00f2, Coke si infuria, perde il controllo e batte brutalmente l'avversario. La sua stessa furia spaventa Coke, che si ripromette di non combattere mai pi\u00f9.\nAlcuni giorni dopo, Alex usa troppa dinamite per aprire un varco nella miniera e provoca un grave incidente. Coke si mette alla testa dei soccorsi e lavora giorno e notte per salvare i compagni. All'ospedale, Rose gli chiede di lasciare quel lavoro pericoloso e di continuare con il pugilato, cos\u00ec da mettere via il denaro per aprire una piccola attivit\u00e0 che li render\u00e0 autonomi. Coke comincia ad allenarsi con l'amico Tommy \"Speed\" O'Keefe per i suoi primi incontri. Ma il suo modo brutale di combattere, pur se vincente, lo rende inviso al pubblico, che lo accusa di giocare sporco tanto che Max Watkins, uno stimato giornalista sportivo, scrive che dovrebbe essergli impedito di combattere perch\u00e9, sul ring, lui \u00e8 una macchina per uccidere. Ma George e Rose, invece, lo incoraggiano a continuare. Un giorno, per\u00f2, Coke viene battuto da un altro pugile, Jackie Savella. I suoi si rendono conto che lui non \u00e8 questo grande campione, ma che la sua sola forza \u00e8 la brutalit\u00e0 e gli chiedono di smettere. Coke, per\u00f2, ormai non torna indietro e vuole dimostrare a tutti che lui \u00e8 un vero campione. Nel frattempo, Speed - che ha affrontato anche lui diversi incontri - sta crescendo come pugile e si \u00e8 guadagnato l'affetto del pubblico per il suo modo pulito di combattere.\nDopo un incontro truccato da George e da Rose, che hanno pagato perch\u00e9 Coke vincesse, Max, il giornalista, sospetta una combine. Coke scopre che n\u00e9 il fratello n\u00e9 Rose hanno avuto fiducia in lui e si rivolge allora proprio a Max, confessando che lui \u00e8 l'unica persona di cui ha fiducia. Gli racconta della propria infanzia infelice, costretto sempre a lottare per sopravvivere, un'esperienza che ha segnato la sua vita. Max decide di fargli da manager, ma gli chiede di non vedere pi\u00f9 nell'avversario un nemico da uccidere. Coke comincia a cambiare e, guidato da Max, arriva a conquistare il titolo dei pesi massimi. A sfidarlo, sar\u00e0 proprio Speed. Quando salgono sul ring, la lotta \u00e8 durissima ma leale e, all'ultimo, Speed riesce a strappare il titolo a Coke. Tifosi e giornalisti si sono tutti resi conto che il pugile ha combattuto pulito e quando George aiuta il fratello a lasciare il ring, tutto il pubblico si alza e applaude con una standing ovation l'ex campione. Rose corre dal marito che l'abbraccia mentre i tifosi applaudono.\nProduzione.\nIl film fu prodotto dalla Universal International Pictures (UI).\nVenne girato negli Universal Studios, al 100 di Universal City Plaza, Universal City e le riprese durarono dal 12 gennaio al 16 febbraio 1951.\nDistribuzione.\nDistribuito dalla Universal Pictures, il film usc\u00ec nelle sale cinematografiche USA il 18 agosto 1951 dopo essere stato presentato in prima mondiale a Pittsburgh e a New York il 17 agosto."}
{"id": "240957", "revid": "438678", "url": "https://it.wikipedia.org/wiki?curid=240957", "title": "L'uomo di ferro (film 1981)", "text": "L'uomo di ferro (\"Cz\u0142owiek z \u017celaza\") \u00e8 un film del 1981 diretto da Andrzej Wajda, vincitore della Palma d'oro come miglior film al 34\u00ba Festival di Cannes. Fu nominato all'Oscar al miglior film straniero.\nL'opera prende in parte le mosse dal precedente \"L'uomo di marmo\" (1976).\nTrama.\nDanzica, 1980. Nella citt\u00e0 lo sciopero dei lavoratori dei cantieri navali continua. Tra questi, un ruolo importante \u00e8 svolto dall'attivista Maciek Tomczyk, un lavoratore segnato dalla morte del padre. Il governo comunista incarica Winkel, un dipendente della televisione di stato, di infiltrarsi nel movimento degli scioperanti e indagare su Tomczyk per screditarlo agli occhi dell'opinione pubblica.\nWinkel incontra la moglie ed alcuni conoscenti di Maciek, ricostruendone le attivit\u00e0 nel movimento sindacale. Scopre tra l'altro che il padre di Tomczyk, Mateusz Birkut (protagonista delle vicende del film \"L'uomo di marmo\"), non aveva permesso al figlio di prendere parte alle proteste studentesche nel marzo 1968. Nel 1970 gli operai polacchi si ribellarono di nuovo e in uno degli scontri con la polizia il padre di Maciek muore, colpito dalle milizie della ZOMO. Maciek \u00e8 costretto ad andare in un centro psichiatrico in seguito a questo fatto. Dopo un periodo in manicomio, Maciek esce ma \u00e8 pronto ad abbandonare gli studi per l'attivismo sindacale. \nMaciek inizia a lavorare nei cantieri navali ma viene presto licenziato dopo aver provato a ricostruire i fatti riguardanti la morte del padre. Senza lavoro, Maciek si dedica alla scrittura di testi contro il governo e il comunismo e viene imprigionato per tre mesi. In seguito, Maciek si unisce allo sciopero dei cantieri di Danzica del 1980.\nDurante le sue indagini, Winkel si rende quindi conto di essere vittima di manipolazioni e delle ingiustizie del regime e nonostante le pressioni dei suoi superiori, finisce per unirsi agli scioperanti e decide di non girare il reportage."}
{"id": "240958", "revid": "767487", "url": "https://it.wikipedia.org/wiki?curid=240958", "title": "L'uomo nell'ombra (film 1953)", "text": "L'uomo nell'ombra (\"Man in the Dark\") \u00e8 un film thriller stereoscopico del 1953, diretto dal regista Lew Landers.\nTrama.\nL'uomo nell'ombra fu la prima produzione di 3-D della Columbia. Il gangster Steve Rawley, in prigione per rapina, accetta di farsi operare al cervello dal Dr. Marston, per sradicare le sue tendenze criminali. L'esperimento ha successo ma gli procura un'amnesia completa. Steve crede di chiamarsi James Brooks e che la perdita della memoria sia dovuta ai postumi di un incidente stradale. I compagni della sua vecchia banda, Peg, Lefty e Arnie, lo rapiscono per obbligarlo a rivelare il nascondiglio del bottino e lo travolgono in un susseguirsi di avventure sempre pi\u00f9 pericolose, convinti che lui finga l'amnesia per non spartire con loro il malloppo. Frattanto anche l'investigatore dell'assicurazione, Jawald, lo insegue, convinto di poterlo smascherare e recuperare il denaro. In un crescendo di angoscia, Steve piomba in uno stato di confusione mentale in cui viene travolto da un incubo terribile, ambientato in un Luna Park. Da questo momento comincia il recupero della memoria e Steve si lancia nello scontro finale con i vecchi sodali, aiutato da Peg, innamorata di lui. Seguendo l'ispirazione del sogno, Steve si ritrova in un vero Luna Park dove affronta Lefty ed Arnie in una caccia selvaggia che culmina sulle curve vertiginose di una montagna russa. La conclusione \u00e8 il classico lieto fine: Lefty muore travolto da una macchina, Arnie \u00e8 ucciso dalla polizia, Steve restituisce il denaro a Jawald e inizia con Peg una nuova vita.\nIn Italia la realizzazione dei manifesti pubblicitari fu affidata ad Anselmo Ballester"}
{"id": "240961", "revid": "767487", "url": "https://it.wikipedia.org/wiki?curid=240961", "title": "L'uomo nell'ombra (film 1956)", "text": "L'uomo nell'ombra (\"The Unguarded Moment\") \u00e8 un film del 1956 diretto da Harry Keller. Il film \u00e8 conosciuto anche con il titolo di Mister X, l'uomo nell'ombra.\nTrama.\nLois Conway \u00e8 una professoressa di musica in un istituto superiore, dove involontariamente suscita i desideri di uno studente con problemi di equilibrio mentale di nome Leonard Bennett. Il giovane soffre di gravi disturbi psichici suscitati dall'educazione fanaticamente misogina indotta da suo padre. Combattuto dai suoi sentimenti di attrazione e di odio nei confronti della sua insegnante, il giovane Leonard inizia a pedinare la donna con insistenza sempre pi\u00f9 frequente. Dopo essere stata pubblicamente aggredita dal ragazzo, Lois viene tuttavia sospesa dalla scuola perch\u00e9 accusata di essere la responsabile dell'accaduto, ma, con l'aiuto di un ufficiale di polizia, Harry Graham, riuscir\u00e0 a far emergere la verit\u00e0 e ad aiutare il giovane a curare i suoi disturbi e a proteggere se stessa dalle sue aggressioni.\nProduzione.\nLa pellicola vede il ritorno in un ruolo drammatico dell'attrice Esther Williams, celebre per i suoi film musicali-acquatici. La sceneggiatura \u00e8 dell'attrice Rosalind Russell."}
{"id": "240962", "revid": "767487", "url": "https://it.wikipedia.org/wiki?curid=240962", "title": "L'uomo ombra (film 1934)", "text": "L'uomo ombra (\"The Thin Man\") \u00e8 un film del 1934 diretto da W. S. Van Dyke.\nTratto dall'omonimo romanzo giallo di Dashiell Hammett, il film \u00e8 una brillante commedia sofisticata con spunti gialli.\nCandidato a quattro premi Oscar, nel 1997 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nNick e Nora Charles sono due coniugi (ex investigatore lui, ricca ereditiera lei sempre accompagnati dalla cagnetta Asta) amanti della baldoria e dell'alcol, visitano New York City per trascorrere le vacanze di Natale.\nQui Nick viene rimesso in servizio da Dorothy Wynant, una giovane donna il cui padre Clyde era stato a sua volta un vecchio cliente di Nick. Clyde avrebbe dovuto essere in viaggio di lavoro segreto e aveva promesso di essere a casa prima del matrimonio di sua figlia, ma \u00e8 misteriosamente scomparso. Dorothy convince Nick a occuparsi del caso ma, quello che sembra essere un caso di persona scomparsa, si trasforma in un caso di omicidio quando Julia Wolf, ex segretaria e amante di Clyde, viene trovata morta e le prove indicano Clyde come il principale sospettato. Dorothy, per\u00f2, rifiuta di credere che suo padre sia colpevole.\nNick allora va a indagare nel laboratorio di Clyde in quanto \u00e8 chiuso mentre le altre volte che andava via lo lasciava aperto, e qui trova sepolto un corpo nella calce viva per cui si riesce solo a recuperare i vestiti che rivelano essere un \"uomo grasso\" perch\u00e9 indossava abiti oversize e un bastone, che rivela essere zoppo e una cintura con delle iniziali \"DWR\". Gli indizi quindi si indirizzano contro Clyde pensando che fosse il corpo di uno scienziato rivale di Clyde e per il fatto che Clyde era un \"uomo magro\" (\"thin man\" da cui il titolo del film). Tuttavia Nick non \u00e8 convinto e sostiene che gli abiti siano stati piantati per depistare sulla vera identit\u00e0 del corpo, per cui segue le analisi ai raggi X sullo scheletro che rivela avere una scheggia da una vecchia ferita di guerra in una gamba, cos\u00ec come aveva Clyde.\nNick organizza allora una cena dove invita i sospettati e qui annuncia che Clyde non \u00e8 l'assassino e che il corpo ritrovato \u00e8 quello di Clyde, e qui rivela piano piano l'ipotesi sul vero assassino.\nProduzione.\nCast.\nI due protagonisti vengono interpretati da William Powell e Myrna Loy, all'epoca attori di film di serie B che, grazie al successo del film, diverranno una delle coppie pi\u00f9 amate del cinema hollywoodiano.\nAccoglienza.\nIl film, che nel 1934 \u00e8 stato indicato tra i migliori dieci film dell'anno dal National Board of Review of Motion Pictures, ha ricevuto quattro candidature ai Premi Oscar 1935: miglior film, miglior regista, miglior sceneggiatura non originale e miglior attore protagonista.\nNel 1997 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nOpere derivate.\nIl film diede vita a una celebre serie. I film successivi furono \"Dopo l'uomo ombra\" (\"After the Thin Man\", 1936), \"Si riparla dell'uomo ombra\" (\"Another Thin Man\", 1939), \"L'ombra dell'uomo ombra\" (\"Shadow of the Thin Man\", 1941), diretti ancora da Van Dyke, \"L'uomo ombra torna a casa\" (\"The Thin Man Goes Home\", 1945) di Richard Thorpe e \"Il canto dell'uomo ombra\" (\"Song of the Thin Man\", 1947) per la regia di Edward Buzzell.\nNel 1957 venne realizzata la serie Tv omonima composta di 72 episodi, prodotta dalla Clarington Productions e dalla MGM Television e trasmessa dalla NBC TV tra il 1957 e il 1959; Nick e Nora vennero interpretati rispettivamente da Peter Lawford e Phyllis Kirk.\nI protagonisti possono essere considerati il prototipo delle successive coppie di coniugi-detective (spesso con un cane da compagnia), protagoniste di serie televisive quali \"McMillan e signora\" e \"Cuore e batticuore\".\nNel 2011 fu annunciata la lavorazione di un remake del film diretto da Rob Marshall con protagonista Johnny Depp."}
{"id": "240965", "revid": "767487", "url": "https://it.wikipedia.org/wiki?curid=240965", "title": "L'uomo senza volto (film 1928)", "text": "L'uomo senza volto (\"The Man Without a Face \") \u00e8 un film del 1928, diretto da Spencer Gordon Bennet."}
{"id": "240966", "revid": "1543377", "url": "https://it.wikipedia.org/wiki?curid=240966", "title": "Locativo", "text": "Il locativo \u00e8 un caso originario della lingua protoindoeuropea e attestato in varie lingue antiche. Attualmente \u00e8 presente solo nelle lingue baltiche, in alcune lingue slave e nella lingua sanscrita. La sua funzione negli idiomi antichi era quella di indicare il complemento di stato in luogo, ma nelle lingue baltiche e nelle lingue slave in cui \u00e8 ancora utilizzato indica anche il complemento di argomento e altri complementi, a seconda delle preposizioni da cui \u00e8 preceduto.\nLatino.\nIl caso locativo, ancora vitale nel latino arcaico, si riscontra raramente nel latino classico, dove permane in forme utilizzate come avverbi per marcare lo stato in luogo con i nomi di citt\u00e0 o piccola isola delle prime due declinazioni, e per alcune espressioni cristallizzate della III e della IV declinazione; al singolare viene espresso con la desinenza \"-\u012b\" (nella I declinazione l'antica terminazione \"-a\u012b\" diviene \"-ae\"), \"-\u012bs\" per il plurale:\nLa desinenza del locativo \u00e8 ancora evidente in \"dom\u012b\" = a casa, in patria; \"r\u016br\u012b\" = in campagna; \"hum\u012b\" = a terra; \"vesper\u012b\" = di sera; \"h\u012bc\" = qui; \"her\u012b\" = ieri, ecc.\nPoich\u00e9 nella prima e nella seconda declinazione presenta al singolare le stesse desinenze del genitivo, \u00e8, specie nelle scuole, adottata l'erronea denominazione di \"genitivo locativo\": il locativo non ha infatti nulla a che vedere col genitivo e l'identit\u00e0 delle forme \u00e8 semplicemente frutto del caso. Anche la desinenza del plurale, \"-\u012bs\", \u00e8 spesso definita come ablativo locativo, ma in questo caso non si pu\u00f2 parlare propriamente di errore, dato che le funzioni del locativo, al di fuori dei casi detti sopra, sono state assorbite dall'ablativo e quindi la desinenza \"-\u012bs\" pu\u00f2 tanto essere relitto di locativo quanto effettivamente autentico ablativo.\nGreco antico.\nAnche in greco antico il locativo \u00e8 ridotto a un semplice relitto (\u00e8 stato assorbito dal dativo) e ne rimangono tracce, riconoscibili per l'uscita in -\u03b9, in parole come \"a terra\", \"a casa\", \"sempre\", \"qui\", ecc.\nIn etrusco.\nIn etrusco si forma aggiungendo -\"i\" al tema del nome.\nEs. \"tmia\" (tempio) \"\u2192 tmiai (nel tempio); divenuto poi \"tmie per (\"ai\" &gt; e)\nPer formare il locativo si pu\u00f2 aggiungere anche il suffisso -\"\u03b8i\" , che significa \"nel\".\nIn ittita.\nIn ittita si pu\u00f2 aggiungere -\"i\" o -\"ya\" per il singolare, mentre -\"a\u0161\" per il plurale.\nEs. \"la\u1e2b\u1e2ba\" (spedizione militare) \u2192 \"la\u1e2b\u1e2bi o \"la\u1e2b\u1e2bya (nella spedizione militare); \"la\u1e2b\u1e2ba\u0161\" (nelle spedizioni militari)\nIn sanscrito.\nIn sanscrito, lingua parlata tuttora in India, si aggiunge il suffisso -\"i\" al singolare, -\"os\" al duale e -\"su\" al plurale."}
{"id": "240967", "revid": "438678", "url": "https://it.wikipedia.org/wiki?curid=240967", "title": "L'uomo senza volto (film 1936)", "text": "L'uomo senza volto (\"Preview Murder Mystery\") \u00e8 un film del 1936, diretto da Robert Florey. Il film, che avrebbe dovuto avere come protagonista John Gilbert, fu interpretato da Reginald Denny, Frances Drake, Gail Patrick e da tutta una serie di nomi molto noti dello schermo appartenenti alla scuderia Paramount, molti dei quali appaiono in ruoli di contorno o facendo solo una fugace apparizione.\nTrama.\nUn regista sta girando a Hollywood il remake di un film muto che ebbe grande successo, ma finite le riprese gli attori muoiono uno dopo l'altro in circostanze misteriose.\nProduzione.\nIl film, la cui lavorazione inizi\u00f2 il 4 dicembre 1935, fu prodotto dalla Paramount Pictures.\nHollywood Reporter accreditava come co-sceneggiatori Jane Storm per il soggetto e Max Marcin alla sceneggiatura\nDistribuzione.\nIl copyright del film, richiesto dalla Paramount Productions, Inc., fu registrato il 28 febbraio 1936 con il numero LP6203.\nDistribuito dalla Paramount Pictures, il film - presentato da Adolph Zukor - usc\u00ec nelle sale cinematografiche statunitensi il 28 febbraio 1936"}
{"id": "240969", "revid": "767487", "url": "https://it.wikipedia.org/wiki?curid=240969", "title": "L'uomo ucciso due volte (film 1936)", "text": "L'uomo ucciso due volte (\"The Case of the Velvet Claws\") \u00e8 un film del 1936, diretto da William Clemens.\nTratto da Erle Stanley Gardner, il libro, pubblicato nel 1933 con il titolo italiano \"Perry Mason e le zampe di velluto\", \u00e8 il debutto della figura dell'avvocato Perry Mason sulla scena del romanzo poliziesco.\nNel film, il protagonista \u00e8 interpretato da William Wellman, che imperson\u00f2 per quattro volte Perry Mason sullo schermo. La prima, nel 1934, in \"Il lupo scomparso\", diretto da Alan Crosland. Claire Dodd impersona la segretaria Della Street per la seconda volta, dopo \"The Case of the Curious Bride\" del 1935.\nTrama.\nIl celebre avvocato Perry Mason convola a giuste nozze con la segretaria Della Street. Ma la luna di miele si interrompe bruscamente quando a Mason viene richiesto di patrocinare la difesa di una donna accusata di omicidio.\nProduzione.\nIl film, con la supervisione di Bryan Foy, fu prodotto dalla First National Pictures (controllata dalla Warner Bros. Pictures Inc.)\nDistribuzione.\nDistribuito dalla Warner Bros. Pictures, il film usc\u00ec nelle sale cinematografiche USA il 15 agosto 1936 con il titolo originale di \"The Case of the Velvet Claws\"."}
{"id": "240970", "revid": "767487", "url": "https://it.wikipedia.org/wiki?curid=240970", "title": "L'uomo ucciso due volte (film 1959)", "text": "L'uomo ucciso due volte (\"Der blaue Nachtfalter\") \u00e8 un film tedesco del 1959, diretto da Wolfgang Schleif.\nTrama.\nJulia Martens \u00e8 una ex cantante lirica che - dopo aver scontata una pena di tredici anni per omicidio - ha trovato lavoro come cantante in un locale notturno, La falena blu. Tra i clienti, anche suo figlio Thomas che crede la madre morta. Quando il giovane viene accusato di omicidio, Julia cerca in tutte le maniere il modo di aiutarlo.\nProduzione.\nIl film fu prodotto dalla Berolina.\nDistribuzione.\nDistribuito dall'Union-Film, il film fu presentato in prima a Hannover il 27 agosto 1959 con il titolo originale \"Der blaue Nachtfalter\"."}
{"id": "240971", "revid": "767487", "url": "https://it.wikipedia.org/wiki?curid=240971", "title": "L'urlo (film 1966)", "text": "L'urlo \u00e8 un cortometraggio del 1966, diretto da Camillo Bazzoni, con un giovane Vittorio Storaro alla fotografia e il futuro regista Francesco Barilli come protagonista. Bazzoni firma il primo capitolo di una trilogia di fantascienza che comprende altri due cortometraggi: \"L'invasione\" (vincitore del Sigillo d'oro al Festival internazionale del film di fantascienza di Trieste) e \"La caduta di Varema\" (che rappresent\u00f2 l'Italia ai premi Oscar). Il corto, girato in bianco e nero con una tecnica fortemente innovativa e sperimentale per l\u2019epoca, trae ispirazione dai classici del genere di Orwell e Bradbury. Presentato con successo a Cannes nel 1966 e successivamente in altre importanti manifestazioni ha avuto il merito di lanciare la carriera dei tre cineasti coinvolti. Barilli ne realizzer\u00e0 un remake a colori nel 2019 dal titolo omonimo.\nTrama.\nIn un futuro dispotico e in disfacimento, la societ\u00e0 \u00e8 controllata da una speciale forza di polizia e le emozioni sono proibite. Il giovane Paolo Caren \u00e8 ricercato perch\u00e9 non segue le regole abbandonandosi alle proprie emozioni.\nProduzione.\nCon questo cortometraggio, il direttore della fotografia Vittorio Storaro, vinse un Nastro d'argento nel 1967.\nFrancesco Barilli, Camillo Bazzoni e Vittorio Storaro si erano conosciuti un paio di anni prima di realizzare il corto sul set del film Prima della rivoluzione di Bernardo Bertolucci. Barilli era il protagonista, Bazzoni e Storaro lavoravano al film come operatori."}
{"id": "240973", "revid": "438678", "url": "https://it.wikipedia.org/wiki?curid=240973", "title": "L'urlo (film 1968)", "text": "L'urlo \u00e8 un film del 1968 diretto da Tinto Brass e interpretato da Gigi Proietti e Tina Aumont.\nIl film \u00e8 stato girato all'interno del penitenziario dell'Isola di Santo Stefano e a Sermoneta. Il film risale al 1968, tuttavia la sua distribuzione ha subito notevoli ritardi per via della censura ed \u00e8 stato proiettato nelle sale italiane soltanto a partire dal 1974.\n\u00c8 stato presentato nella Quinzaine des R\u00e9alisateurs al Festival di Cannes 1970.\nTrama.\nUna ragazza abbandona sull'altare il promesso sposo, rifuggendo cos\u00ec il mondo borghese che lui rappresenta. Scappa con un altro uomo con cui conduce un'esistenza libertina, contornata dalle pi\u00f9 varie esperienze senza la bench\u00e9 minima inibizione."}
{"id": "240975", "revid": "1632387", "url": "https://it.wikipedia.org/wiki?curid=240975", "title": "Industria mineraria", "text": "L'industria mineraria (o anche \"industria estrattiva\") \u00e8 la parte del settore primario che si occupa dell'estrazione e della trasformazione delle materie prime minerali (solidi, fluidi, gassosi), energetiche e non energetiche di valore o di altri materiali geologici dalla crosta terrestre, solitamente (ma non sempre) da un giacimento, da un filone o da uno strato di carbone attraverso scavi in miniera. I materiali comunemente coperti dall'industria mineraria includono ferro, carbone, rame, diamanti, bauxite, oro, piombo, manganese, magnesio, nickel, fosfato, platino, salgemma, argento, stagno, titanio, uranio, zinco e terre rare. Altri materiali particolarmente utili che vengono estratti sono argilla, sabbia, cenere, ghiaia, granito e calcare. Qualsiasi materiale che non possa essere ottenuto da lavorazioni agricole deve essere ottenuto tramite l'industria mineraria. L'industria mineraria include anche l'estrazione di petrolio, gas naturale e anche di falde acquifere.\nStoria.\nLa miniera pi\u00f9 antica conosciuta negli annali archeologici \u00e8 la \"Grotta del leone\" nello Swaziland. In questo sito, che \u00e8 stato datato al carbonio vecchio di 43.000 anni, gli uomini del paleolitico hanno cercato l'ematite, un minerale dal contenuto ferroso, che probabilmente veniva macinato per produrre l'ocra dal pigmento rosso.\nSiti di un'et\u00e0 simile in cui gli uomini di Neanderthal potrebbero aver estratto della pietra focaia per armi e attrezzi trovati in Ungheria.\nUn'altra antica attivit\u00e0 mineraria era la miniera di turchese gestita dagli antichi Egizi a Wady Maghareh nella penisola del Sinai. Il turchese veniva anche scavato nell'America pre-colombiana nel distretto minerario dei Cerillos nel Nuovo Messico, dove una massa rocciosa di 60\u00a0m di profondit\u00e0 e 90\u00a0m di larghezza \u00e8 stata spostata con attrezzi in pietra; la zona mineraria copre una superficie di 81\u00a0km\u00b2.\nLa polvere da sparo nera nell'industria mineraria fu usata per la prima volta in miniere ad effetto Bartolomej sotto la citt\u00e0 di Bansk\u00e1 \u0160tiavnica in Slovacchia nel 1627. Ci sono circa 100\u00a0km di gallerie sotto questa cittadina scavati in circa 1000 anni.\nDescrizione.\nTecniche minerarie.\nLe tecniche minerarie possono essere divise in due tipi di estrazione essenziali:\nMetallurgia estrattiva.\nLa scienza della metallurgia estrattiva \u00e8 lo studio dei benefici e dell'estrazione di metalli e minerali di valore dai loro giacimenti. Sebbene la metallurgia estrattiva sia totalmente onnicomprensiva, la lavorazione mineraria o rivestimento minerario \u00e8 spesso il termine utilizzato per lo studio della lavorazione del carbone, dei minerali industriali e delle pietre preziose, siccome questi non sono metalli.\nIndustria mineraria.\nMentre l'esplorazione e l'industria mineraria possono essere gestite a volte da singoli imprenditori o da piccole aziende, la maggior parte delle miniere moderne sono grandi aziende che richiedono grandi quantit\u00e0 di capitale per essere costituite. Di conseguenza l'industria \u00e8 dominata da grandi imprese, spesso multinazionali e in larga parte di quotazione pubblica.\nVedi anche per un elenco.\nProgrammazione di progettazione mineraria.\nUno dei cambiamenti pi\u00f9 drammatici nell'industria mineraria \u00e8 stato il ruolo che sofisticati pacchetti di progettazione mineraria tridimensionale hanno avuto. Inizialmente compiti relativamente semplici - come rendere immagini grafiche di cavit\u00e0 perforate - voleva dire che divenne pi\u00f9 facile per i supervisori, i geologi, i progettisti delle miniere, gli ingegneri minerari e altro staff tecnico per manipolare e visualizzare i dati. Comunque, in anni pi\u00f9 recenti la gamma di attrezzi di progettazione mineraria integrata ha voluto dire che i modelli di massa complicati possono essere costruiti per ottimizzare l'estrazione e la lavorazione delle risorse minerarie.\nEffetti sull'ambiente.\nLe aziende minerarie moderne in molti paesi richiedono di seguire strette norme ambientali e di recupero, che assicurino che l'area mineraria sia tornata alla sua condizione originaria o addirittura ad una condizione ambientale pure migliore a quella precedente a quando l'industria mineraria abbia avuto luogo. I metodi minerari del passato hanno avuto (e i metodi usati in paesi con regolamentazioni ambientali blande continuano ad avere) effetti devastanti sulla salute pubblica e sull'ambiente. Il risultato pu\u00f2 essere una concentrazione insolitamente alta di elementi chimici su un'area o una superficie significativamente pi\u00f9 estesa. Unita agli effetti dell'acqua e dei nuovi 'canali' creati perch\u00e9 l'acqua possa attraversarli, scolano e sono a contatto con questi elementi chimici, una situazione tale che viene creata quando pu\u00f2 aver luogo una contaminazione su larga scala.\nAlcuni esempi di problemi di impatto ambientale dovuti a gestioni minerarie sono:\nSebbene queste idee sono state associate con alcune operazioni minerarie nel passato, le pratiche dell'industria mineraria moderna sono migliorate significativamente e sono soggette ad uno scrutinio ambientale ravvicinato. I problemi rimangono specialmente in quei paesi con regolamenti ambientali blandi o di rafforzamento.\nEffetti sui conflitti sociali.\nNel 2017 l'Unione europea ha approvato un nuovo regolamento che entrer\u00e0 in vigore il 1\u00ba gennaio 2021, per l'importazione di metalli e materiali grezzi provenienti da zone di conflitto, che dovranno sottostare a controlli ed obblighi secondo le regole di \"Due diligence\" prevista dall'Ocse"}
{"id": "240976", "revid": "767487", "url": "https://it.wikipedia.org/wiki?curid=240976", "title": "L'usurpatore (film 1932)", "text": "L'usurpatore (\"Strangers in Love \") \u00e8 un film del 1932, diretto da Lothar Mendes.\nProduzione.\nIl film fu prodotto dalla Paramount Pictures.\nDistribuzione.\nDistribuito dalla Paramount Pictures, il film usc\u00ec in prima a New York il 5 marzo 1932."}
{"id": "240978", "revid": "767487", "url": "https://it.wikipedia.org/wiki?curid=240978", "title": "Ma l'amor mio non muore", "text": "Ma l'amor mio non muore \u00e8 un film del 1913, diretto dal regista romano Mario Caserini. \u00c8 considerato dagli storici del cinema uno dei film muti pi\u00f9 importanti e significativi prodotti in Italia negli anni che precedono la Grande guerra. Segn\u00f2 l'esordio cinematografico di Lyda Borelli, destinata poi a diventare una delle \"dive\" dell'epoca.\nTrama.\nNel Granducato di Wallenstein vive la bellissima Elsa Holbein, figlia del capo di Stato Maggiore, il colonnello Julius Holbein, che si uccide perch\u00e9 accusato ingiustamente di tradimento, mentre i piani militari scomparsi gli sono stati rubati da Moise Stahr. Elsa, per quanto innocente, viene esiliata e trova rifugio in Riviera. Qui incomincia a calcare le scene come cantante e pianista con lo pseudonimo di \"Diana Cadouleur\" e, grazie a un ingaggio dell'impresario Schaudard, ottiene notevole successo e ritrova la serenit\u00e0.\nNel pieno del suo successo Elsa conosce il Principe Massimiliano, erede del Granduca, che non sa della sua vera identit\u00e0. I due si innamorano, ma durante una gita in battello sul Lago Maggiore, incontrano Stahr che, riconosciuta la donna e venendo da essa respinto, si vendica diffondendo le notizie sulla relazione del Principe, che viene richiamato in patria. Massimiliano, contravvenendo agli ordini di suo padre il Granduca, torna a cercare Elsa, ma ormai lei si \u00e8 avvelenata.\nRealizzazione del film.\nLa nascita della \"Gloria Film\". Nel dicembre 1912, uno dei pi\u00f9 affermati registi italiani, Mario Caserini, che l'anno prima aveva lasciato la \"Cines\" per la torinese \"Ambrosio Film\", rompe il contratto anche con quest'ultima e partecipa con l'esercente Domenico Cazzulino e altri soci alla costituzione di una nuova Casa di produzione cinematografica, la \"Film artistica Gloria\". Nella nuova Casa Caserini porta con s\u00e9 la moglie, l'attrice Maria Caserini, e un buon numero di attori e attrici che aveva gi\u00e0 diretto alla \"Cines\" e all'\"Ambrosio\".\nIl soggetto. Dopo aver realizzato i primi due film (\"Il treno degli spettri\" e \"Florette e Patapon\"), le prospettive della \"Gloria\" decollano, quando riesce a scritturare una delle pi\u00f9 applaudite attrici teatrali del momento, Lyda Borelli che sino ad allora non aveva mai lavorato nel cinema. Caserini si mette quindi alla ricerca di un soggetto adatto alla Borelli e lo trova nello scritto di due autori non professionisti genovesi, il medico, ma anche appassionato di spettacolo e musica, Emiliano Bonetti, e l'insegnante e giornalista Giovanni Monleone, due amici che dopo aver pubblicato alcune opere minori, avevano deciso di incominciare a scrivere anche per il cinema, insistendo sui temi sentimentali e romantici. In questa occasione creano una vicenda cui attribuiscono un titolo tratto dall'ultimo verso della \"Manon Lescaut\" di Puccini.\nLavorazione. Il film fu realizzato nei mesi centrali del 1913 nello stabilimento torinese della \"Gloria\" in via Quittengo dove all'esordiente Borelli venne affiancato un attore gi\u00e0 esperto come Mario Bonnard, che form\u00f2 con lei una delle prime \u00abcoppie nobili\u00bb del cinema italiano. Bonnard, per\u00f2, si trov\u00f2 superato per notoriet\u00e0 e passione del pubblico, al limite del fanatismo, dall'attrice, che, secondo un ripetitivo clich\u00e9 delle \"dive\", rappresenta anche in questo caso una donna destinata a morire suicida oppure a essere dispensatrice di morte. Alcune scene di baci appassionati tra i due interpreti furono comunque eliminate dalla censura.\nAccoglienza.\nCommenti contemporanei. Sin dal suo apparire \"Ma l'amor mio non muore\" riscosse un successo trionfale, contribuendo a creare il mito divistico della Borelli. Sui periodici del tempo si inneggi\u00f2 al \u00abprimo film che, per lussuosit\u00e0 di messa in scena, vastit\u00e0 di scenario ed impeccabilit\u00e0 di interpretazione, faccia dimenticare il cinema e dia l'impressione di un'opera d'arte drammatica\u00bb. \nGli elogi si sprecarono. \"Ma l'amor mio non muore\" fu descritto come \u00abarmonioso, soffice: dalle piccole scene di pi\u00f9 tenue effetto, ai meravigliosi saloni, agli esterni lussureggianti, ai paesaggi misteriosi ai primi piani poetici e suggestivi\u00bb mentre la Borelli venne definita \u00abcreatura morbida e signorile, ardente e dolorosa, ammantata di nobilt\u00e0 e volutt\u00e0, passa come un abito di primavera attraverso un bosco di mandorli fioriti\u00bb.\nL'entusiasmo coinvolse anche la scrittrice Matilde Serao: \u00abMai come in questo film - scrisse - cos\u00ec tenera e drammatica, cos\u00ec sontuosa ed elegante, la Borelli ha raggiunto tanta verit\u00e0 di fisionomie, tutte diversamente belle\u00bb. La pellicola fu un successo anche sotto l'aspetto commerciale poich\u00e9 venne esportata in tutto il mondo e gli autori ebbero per diverso tempo notizie di sue fortunate rappresentazioni, anche da localit\u00e0 lontane come Melbourne o La Paz. La sua fama fu tale che ricevette numerose imitazioni, ispir\u00f2 alcune canzoni, fu oggetto di una parodia da parte di Petrolini e diede il nome a una linea di prodotti cosmetici.\nCommenti successivi. Anche a distanza di molti anni i commenti, bench\u00e9 pi\u00f9 attenti all'aspetto tecnico e meno enfatici, restarono positivi. Nel 1937, il film diretto da Caserini fu definito \u00abuna delle opere pi\u00f9 rappresentative del 1913 (in quanto) illustra una nuova tendenza, lo sviluppo del film sociale moderno\u00bb. Poi nel 1951 si \u00e8 sostenuto che Il valore innovativo del film \u00e8 costituito dalla \u00abprecisa volont\u00e0 di Caserini di valorizzare la personalit\u00e0 dei protagonisti elevandoli a soggetti con un montaggio moderno per i primi piani e gli ambienti\u00bb.\nNel 1933, nei primi anni del sonoro, il film era stato riproposto, suscitando sovente ilarit\u00e0 e attirandosi giudizi di \"pacchianeria\" per le pose, il trucco, i gesti, gli abiti, le recitazioni. Ma questa riedizione, presentata per scopi puramente commerciali in una serie denominata \u00abi drammi che vi faranno ridere\u00bb, suscit\u00f2 anche l'indignata protesta di alcuni commentatori, che la giudicarono \u00abun'immeritata offesa agli artisti del tempo che fecero quanto di meglio poterono\u00bb. E qualcuno fece notare che \u00abda qui a vent'anni molti dei film che oggi [il pubblico] prende pi\u00f9 sul serio, lo muoveranno irresistibilmente al riso come oggi accade per quelli di vent'anni prima\u00bb. &lt;br&gt;Poi, all'inizio degli anni settanta, Savio nota che \u00abcertamente il film \u00e8 buffo, anzi buffissimo, ma cos\u00ec come oggi lo \u00e8 \"Un uomo, una donna\"\u00bb\nRestauro.\nA un secolo esatto dalla sua uscita, il film \u00e8 stato restaurato dalla Cineteca di Bologna in collaborazione con il Museo nazionale del cinema di Torino. Questa edizione restaurata \u00e8 disponibile in DVD dal 2013 come parte della collana della stessa Cineteca denominata \"Cinemalibero\"."}
{"id": "240979", "revid": "767487", "url": "https://it.wikipedia.org/wiki?curid=240979", "title": "L'amor mio non muore!", "text": "L'amor mio non muore! \u00e8 un film del 1938 diretto da Giuseppe Amato, al debutto come regista.\nLa trama.\nStoria di un giovane, Lorenzo, che innamoratosi della figlia di un ricco uomo d'affari, viene da questo respinto nella sua richiesta di sposare la ragazza.\nPer Lorenzo non rimane altro che trasferirsi in America, per dimenticare la delusione, tornato in Italia, dopo essersi arricchito, va alla ricerca dell'antico amore.\nIncontra una sera una signora sfiorita e tormentata dal dolore e dagli stenti e dal fallito matrimonio, riconosce la sua fidanzata di un tempo, deluso dalla realt\u00e0, Lorenzo partir\u00e0 per sempre, portando con s\u00e9 gli antichi ricordi della giovent\u00f9.\nProduzione.\nProdotto e diretto da Giuseppe Amato, venne girato a Cinecitt\u00e0 nella primavera del 1938\nDistribuzione.\nIl film venne distribuito nelle sale cinematografiche italiane nel dicembre del 1938.\nLa critica.\nSandro De Feo sul Messaggero del 15 novembre 1938 \"L'amor mio non muore, appartiene a quel genere ironico crepuscolare con una vena grottescamente intimista che i De Filippo e specialmente Eduardo sembrano prodiligere..\"\nGherardo Gherardi nelle pagine di \"Film\" del 19 novembre 1938 \u00abI punti positivi di questo film sono la presenza di tre grandi attori i fratelli De Filippo e una giovane di grande talento Alida Valli, una buona fotografia e qualche sequenza intelligente. Non alludiamo a qualche sequenza surrealistica, simbolica, teosofica che alla conclusione nel secondo tempo minaccia di portare il film verso una astrazione che non si sostiene nemmeno con l'impiego di inquadrature storte..\u00bb"}
{"id": "240982", "revid": "767487", "url": "https://it.wikipedia.org/wiki?curid=240982", "title": "Ma non \u00e8 una cosa seria (film 1921)", "text": "Ma non \u00e8 una cosa seria \u00e8 un film del 1921 diretto da Augusto Camerini."}
{"id": "240983", "revid": "438678", "url": "https://it.wikipedia.org/wiki?curid=240983", "title": "Ma non \u00e8 una cosa seria (film 1936)", "text": "Ma non \u00e8 una cosa seria \u00e8 un film del 1936, diretto dal regista Mario Camerini girato negli studi \"Cines\" e \"Caesar\".\nVivien Diesca \u00e8 il nome della debuttante Vivi Gioi. Diesca \u00e8 un anagramma di De Sica, cui la Gioi volle fare un omaggio. Il film trae spunto dalla commedia omonima del 1918 di Luigi Pirandello, e gi\u00e0 filmata da Augusto Camerini nel 1921.\nTrama.\nIl libertino Memmo Speranza si sposa per restare libero nelle sue avventure con un matrimonio che vorrebbe di comodo, con l'insignificante proprietaria di una pensioncina. Alla fine il legame si riveler\u00e0 un'unione duratura e vera."}
{"id": "240984", "revid": "767487", "url": "https://it.wikipedia.org/wiki?curid=240984", "title": "Macabro (film 1958)", "text": "Macabro (\"Macabre\") \u00e8 un film del 1958, diretto dal regista William Castle."}
{"id": "240985", "revid": "767487", "url": "https://it.wikipedia.org/wiki?curid=240985", "title": "Macabro (film 1980)", "text": "Macabro \u00e8 un film del 1980 diretto da Lamberto Bava. Alla sceneggiatura, oltre che alla produzione, hanno partecipato i fratelli Pupi e Antonio Avati.\nTrama.\nUna signora di mezza et\u00e0, Jane Baker, nasconde ai figli l'esistenza del suo amante. Mentre \u00e8 in casa di lui, la figlia, scoperta la relazione della donna, annega il fratellino in una vasca da bagno, e poi chiama la mamma dicendo che \u00e8 accaduta una disgrazia. Essa si precipita a casa con l'amante ma i due hanno un incidente, in seguito al quale quest'ultimo viene decapitato. Un anno dopo la donna va a vivere nella casa dell'amante scomparso, nella quale abita anche un cieco perdutamente innamorato di lei, che sente strani rumori provenire dalla stanza della donna.\nProduzione.\nA met\u00e0 del 1979, Lamberto Bava fu convocato negli uffici di Pupi Avati con un'offerta. Bava aveva precedentemente lavorato come assistente alla regia in diverse produzioni tra cui quelle di suo padre Mario Bava, Joe D'Amato, Ruggero Deodato, e aveva appena finito di collaborare con Dario Argento in \"Inferno\". Bava entr\u00f2 nell'ufficio aspettandosi che gli fosse chiesto di essere l'assistente di Avati per il suo nuovo film, e scopr\u00ec che gli era stato invece offerto di dirigere una storia basata su un ritaglio di un giornale americano riguardante una donna che teneva la testa mozzata di suo marito in frigorifero. I fratelli Avati, Bava e Roberto Gandus trascorsero le settimane seguenti a lavorare su una bozza, con Bava che lasci\u00f2 brevemente per effettuare alcune nuove riprese di \"Inferno\" negli Stati Uniti. Mentre era all'estero, Bava venne a sapere che la Medusa Distribuzione aveva dato il via libera alla lavorazione del progetto per il mese di novembre.\nLe riprese sono durate quattro settimane. Il film \u00e8 stato girato a Gardone Riviera e Crespi d'Adda, in Lombardia, e altre localit\u00e0 a New Orleans.\nDistribuzione.\nIl film \u00e8 stato distribuito nei cinema italiani dalla Medusa Film il 17 aprile del 1980.\nIl film \u00e8 stato anche proiettato al Sitges Film Festival in Spagna, nell'ottobre dello stesso anno.\n\u00c8 stato distribuito negli Stati Uniti col titolo \"The Frozen Terror\" il 28 ottobre 1983.\nAccoglienza.\nIl film ha incassato un totale di 560 milioni di lire dell'epoca a livello nazionale.\nCritiche.\nLe reazioni dei critici italiani furono piuttosto positive, se si tiene conto del fatto che Bava era ancora agli esordi. Morando Morandini nel suo dizionario d\u00e0 al film due stelle e mezzo (su cinque), affermando che \"(...) l'esordiente figlio (1944) di Mario Bava ha fatto un film inquietante che punta sull'atmosfera pi\u00f9 che sugli effetti orripilanti, nel rispetto e nel controllo delle regole del genere i cui fan hanno apprezzato assai la trovata del frigorifero\". Pino Farinotti, invece, assegna alla pellicola due stelle, senza alcun commento."}
{"id": "240987", "revid": "62221", "url": "https://it.wikipedia.org/wiki?curid=240987", "title": "Melanzana", "text": ""}
{"id": "240988", "revid": "124260100", "url": "https://it.wikipedia.org/wiki?curid=240988", "title": "Billie Jean King Cup", "text": "La Billie Jean King Cup by BNP Paribas (denominata Federation Cup fino al 1994 e poi Fed Cup dal 1995 al 2019) \u00e8 il pi\u00f9 importante torneo di tennis per squadre nazionali femminili, il cui equivalente maschile \u00e8 la Coppa Davis. Entrambi gli eventi sono organizzati dalla Federazione Internazionale Tennis.\nStoria.\nL'idea dell'evento risale al 1919, quando Hazel Hotchkiss Wightman elabor\u00f2 il concetto di una manifestazione a squadre femminili. Tale proposta fu rifiutata e lei nel 1923 istitu\u00ec un trofeo da mettersi in palio ogni anno fra Stati Uniti e Gran Bretagna, al tempo le nazioni pi\u00f9 forti al mondo.\nNell Hopman, moglie del leggendario capitano australiano Harry Hopman, pi\u00f9 tardi riprese l'idea di Mrs Wightman.\nNel 1962 Mary Hardwick Hare present\u00f2 un dossier all'ITF, che accett\u00f2 di organizzare un torneo a squadre da svolgersi ogni anno, nell'arco di una settimana, con sede vacante. L'idea della Wightman di una Davis Cup femminile divenne cos\u00ec realt\u00e0. Fu lanciata nel 1963, per celebrare i 50 anni della ITF e venne aperta a tutte le nazioni che volessero prendervi parte.\nNell'edizione iniziale le partecipanti furono 16 e subito vi aderirono le tenniste pi\u00f9 importanti. La prima sede fu il Queen's Club, a Londra, e la finale vide sfidarsi Australia e Stati Uniti, con in campo campionesse come Darlene Hard, Billie Jean King, Margaret Smith e Lesley Turner. Gli USA vinsero e tuttora sono la nazione con pi\u00f9 successi, 17.\nInizialmente non vi erano premi in denaro e le squadre partecipavano a proprie spese. L'avvento di sponsor fece notevolmente lievitare il numero di nazioni in lizza; il primo fu Colgate nel 1976, poi fra il 1981 ed il 1994 fu la volta della NEC. Nel 1994 parteciparono 73 nazioni e venne richiesto che la nazione ospitante quella settimana di gioco avesse uno speciale complesso tennistico per organizzarla.\nL'aumento delle adesioni port\u00f2 alla creazione di competizioni di qualificazione regionali nel 1992 e successivamente, nel 1995, la Federation Cup adott\u00f2 un nuovo format cambiando nome in Fed Cup. Copiando il successo delle sfide casa-trasferta della Davis Cup, questo venne adottato anche dalle donne nel 1995. Il format dal 1995 \u00e8 stato pi\u00f9 volte aggiustato, introducendo nel 2005 un World Group I ad otto squadre ed un World Group II.\nDall'edizione 2020, il format della competizione \u00e8 cambiato. La modifica principale riguarda il gruppo mondiale, che si svolge in un'unica sede e in una sola settimana, con dodici squadre divise in quattro gruppi da tre squadre ciascuno, con i vincitori di ciascun gruppo che avanzano alle semifinali. Gli incontri tra le squadre in questa fase presenteranno due partite di singolare e una di doppio. Dal settembre 2020, la competizione cambia anche nome divenendo la Billie Jean King Cup by BNP Paribas, in onore della campionessa statunitense, icona del tennis. Per la prima volta una competizione mondiale a squadre porter\u00e0 il nome di una donna.\nDescrizione.\nLa principale differenza tra Fed Cup e Coppa Davis consisteva nella durata: la Fed Cup infatti veniva giocata in un breve periodo di tempo (due settimane) mentre la Coppa Davis dura diversi mesi. Solo recentemente il formato della Fed Cup \u00e8 stato modificato per renderlo simile a quello della Coppa Davis, con una sola differenza: ogni \"round\" dura due giorni (invece dei tre della Coppa Davis), in cui si giocano i \"ties\" (singolare \"tie\"), ovvero le partite tra due nazioni, formate da due incontri di singolare che si giocano nel primo giorno e due singolari ed un doppio che si giocano nel secondo; a differenza della Coppa Davis, l'incontro di doppio viene giocato come ultimo (diventando quindi il punto decisivo in caso di parit\u00e0 2-2).\nUn'altra differenza rispetto alla Coppa Davis consiste nel numero di squadre che compongono il World Group:8 invece di 16. La Fed Cup ha dunque un turno in meno rispetto alla Coppa Davis. La squadra che si presenta ad un \"tie\" \u00e8 formata da quattro giocatrici; una di esse pu\u00f2 essere il capitano, oppure pu\u00f2 essere presente un \"capitano non giocatore\", anche uomo (spesso lo stesso della Coppa Davis), che gestisce le convocazioni.\nLa prima edizione della Federation Cup si svolse nel 1963, in occasione del 50\u00ba anniversario della Federazione Internazionale Tennis, e da allora si svolge a cadenza annuale.\nArantxa S\u00e1nchez Vicario, giocatrice spagnola, detiene il record del maggior numero di vittorie (in singolo e in doppio) nella Fed Cup (72) e del maggior numero di anni in cui vi ha giocato (17). Anna Smashnova, giocatrice israeliana, detiene il record del maggior numero di \"round\" giocati (59).\nStruttura.\nEsistono tre diverse categorie, poste in ordine gerarchico. Ci\u00f2 significa che, alla fine della competizione, diverse nazionali vengono promosse o retrocesse nella serie superiore o inferiore, a seconda dei risultati ottenuti. Tali \"serie\" vengono ufficialmente denominate gruppi (in inglese \"groups\"). La massima serie \u00e8 il \"World Group\", detto anche \"World Group I\" (ovvero \"raggruppamento mondiale\") che consta di 8 squadre: solo i partecipanti a questo raggruppamento possono ambire ad alzare il trofeo. Si giocano partite ad eliminazione diretta, partendo dai quarti di finale, seguendo con le semifinali e concludendo con la finale, la vincitrice della quale sar\u00e0 campione della Fed Cup.\nLa categoria immediatamente inferiore \u00e8 il \"World Group II\" (\"raggruppamento mondiale II\"), anch'esso costituito da 8 squadre. In questo raggruppamento viene disputato per\u00f2 solo un turno: essendo 8 squadre verranno pertanto disputate quattro partite. Le quattro squadre che usciranno vincitrici dagli incontri avranno il diritto a partecipare agli spareggi (playoff) per la promozione nel \"World Group I\" e le loro avversarie saranno le 4 squadre che avranno perso i quarti di finale della massima categoria. Cosicch\u00e9 le vincenti di questi spareggi avranno il diritto a partecipare al \"World Group I\" l'anno successivo, mentre le perdenti saranno condannate al \"World Group II\". Mentre invece, le quattro squadre che avranno perso il loro incontro durante il \"World Group II\" dovranno lottare per non retrocedere in un altro spareggio parallelo che le vedr\u00e0 impegnate contro le quattro squadre vincitrici della categoria inferiore (le zone regionali).\nLa terza e ultima categoria riguarda invece le zone regionali; tali zone sono tre e la loro suddivisione \u00e8 basata su un criterio geografico: Americhe, Asia/Oceania, Europa/Africa. Le prime due constano a loro volta di due sottocategorie, mentre la zona Euro-Africana, a causa del gran numero di nazionali che vi prendono parte, \u00e8 suddivisa in tre sottocategorie. Solo la vincente della prima categoria di ciascuna zona (2 per la zona Euro-Africana) avr\u00e0 il diritto a partecipare ai playoffs per la promozione al \"World Group II\".\nLe due (o tre, nel caso della zona Euro-Africana) sottocategorie in cui \u00e8 suddivisa ciascuna zona sono regolate anch'esse dal meccanismo delle promozioni e retrocessioni, con l'unica differenza che si tratta di promozioni e retrocessioni dirette, senza la mediazione di spareggi come invece accade fra \"World Group I\", \"World Group II\" e zone regionali.\nL'attuale struttura, qui sotto schematizzata, \u00e8 stata stabilita nel 2005. Il numero delle squadre partecipanti, come \u00e8 ovvio, pu\u00f2 per\u00f2 cambiare di anno in anno a seconda che ciascuna nazionale decida o meno di iscriversi alla competizione. Comunque, tale numero \u00e8 qui aggiornato in base all'ultima edizione disputata (Fed Cup 2016).\nStatistiche.\nRanking.\n\"Aggiornato al 19 aprile 2021\"\nPartecipazioni.\nSono 59 le nazioni che hanno preso parte alla Fed Cup. In grassetto le partecipanti all'edizione 2017."}
{"id": "240989", "revid": "767487", "url": "https://it.wikipedia.org/wiki?curid=240989", "title": "Mal d'Africa (film 1967)", "text": "Mal d'Africa \u00e8 un film del 1967, diretto dal regista Stanislao Nievo.\nTrama.\nLa pellicola propone un triste scenario dell'attuale Africa, stato di grande povert\u00e0 e violenza verso il prossimo dove la superstizione e l'atmosfera grottesca hanno il predominio."}
{"id": "240990", "revid": "1543377", "url": "https://it.wikipedia.org/wiki?curid=240990", "title": "Pembroke College (Cambridge)", "text": "Il Pembroke College \u00e8 un \"college\" dell'Universit\u00e0 di Cambridge, che ospita pi\u00f9 di 600 studenti e \"fellow\", il terzo pi\u00f9 antico tra i college esistenti. Cerca di trovare studenti entusiasti e capaci, senza distinzione di provenienza.\nStoria.\nLa vigilia di Natale del 1347, Edoardo III garant\u00ec a Marie de St Pol, vedova del Conte di Pembroke Aymer de Valence, la licenza per la fondazione di un nuovo centro di istruzione nella giovane Universit\u00e0 di Cambridge. La \"Hall of Marie Valence\", nome originale, fu cos\u00ec fondata per ospitare un corpo di studenti e \"fellows\".\nGli statuti erano degni di nota in quanto sia davano la preferenza a studenti nati in Francia che avevano gi\u00e0 studiato in altre parti dell'Inghilterra, sia richiedevano che gli studenti segnalassero i compagni che avessero bevuto troppo o visitato case di bassa reputazione...\nIl college fu in seguito rinominato Pembroke House e, infine, Pembroke College nel 1856.\nDegno di nota \u00e8 il fatto che il college femminile della Brown University negli Stati Uniti abbia preso il nome del Pembroke College, prima di essere unito all'universit\u00e0 nel 1971.\nEdifici.\nI primi edifici consistevano di una sola corte (chiamata oggi \"Old Court\") che conteneva tutte le parti del college, la cappella, la \"hall\", la cucina, la mensa, gli alloggi del \"master\" e le stanze degli studenti; gli statuti garantivano un economo, un cuoco, un barbiere ed una lavandaia. Sia la fondazione del college che la costruzione della prima cappella di un college nella citt\u00e0 (nel 1355), richiesero una bolla papale.\nLa corte originale era la pi\u00f9 piccola dell'universit\u00e0 (30 x 15 metri), ma fu ingrandita alle dimensioni attuali nel XIX secolo demolendo il lato meridionale.\nL'edificio all'ingresso \u00e8 originale ed \u00e8 il pi\u00f9 antico di Cambridge. La \"hall\" fu ricostruita nel XIX secolo da Alfred Waterhouse dopo aver dichiarato quella esistente come pericolante.\nLa cappella originale forma oggi la \"Old Library\" (vecchia biblioteca) e possiede un imponente soffitto a stucco del XVII secolo, disegnato da Henry Doogood, che mostra uccelli che volano. Durante la Guerra Civile, un fellow del Pembroke, cappellano del futuro re Carlo I, Mathew Wren, fu imprigionato da Oliver Cromwell. Quando fu rilasciato dopo diciotto anni, mantenne una promessa incaricando il nipote Christopher Wren di costruire una grande cappella nel suo ex college. La cappella fu consacrata il giorno di San Matteo del 1665, il lato orientale fu esteso da George Gilbert Scott nel 1880.\nI terreni interni del Pembroke ospitano giardini ben mantenuti, con vegetazione molto selezionata. In particolare si hanno \"The Orchard\" (il frutteto) (un'area di terreno semi-selvatico al centro del college), un'imponente fila di platani ed un campo da bocce tenuto alla perfezione, ritenuto il pi\u00f9 antico d'Europa ad essere continuamente usato. Curiosamente, il Pembroke ha avuto recentemente la presenza di fauna selvatica:, alcuni tassi, sicuramente molto studiosi, sono stati visti all'interno del college.\nIl Pembroke oggi.\nIl Pembroke College ha studenti sia \"graduate\" che \"undergraduate\". Gli undergraduates sono rappresentati dal Junior Parlour Committee (JPC). La comunit\u00e0 dei graduates \u00e8 rappresentata dal Graduate Parlour Committee (GPC). Il Pembroke \u00e8 particolare per avere le stanze sociali chiamate \"parlours\" piuttosto che il tipico \"common room\" . Ci sono molte squadre sportive e societ\u00e0 culturali organizzate dagli studenti del college."}
{"id": "240991", "revid": "767487", "url": "https://it.wikipedia.org/wiki?curid=240991", "title": "Mal d'Africa (film 1990)", "text": "Mal d'Africa \u00e8 un film del 1990 diretto da Sergio Martino.\nTrama.\nTony la Palma vive in Kenya, dove aiuta il dottor Sean nel suo lavoro di salvaguardia degli animali. La sua storia d'amore con Giulia porta a galla il passato dal quale sta scappando, e che lo perseguita a migliaia di chilometri da New York, dove \u00e8 ricercato per omicidio. Neanche l'Africa \u00e8 abbastanza sicura, per\u00f2, e Tony si trova a fare i conti con il suo passato."}
{"id": "240992", "revid": "767487", "url": "https://it.wikipedia.org/wiki?curid=240992", "title": "Malombra (film 1917)", "text": "Malombra \u00e8 un film del 1917, diretto dal regista Carmine Gallone, ispirato dall'omonimo romanzo di Antonio Fogazzaro del 1881.\nIl film, una delle pi\u00f9 significative interpretazioni di Lyda Borelli, inaugur\u00f2 il genere gotico nel cinema."}
{"id": "240993", "revid": "1652635", "url": "https://it.wikipedia.org/wiki?curid=240993", "title": "Solanum melongena", "text": "La melanzana (Solanum melongena L.) \u00e8 una pianta angiosperma dicotiledone appartenente alla famiglia delle Solanaceae, coltivata per il frutto commestibile.\nOriginariamente fu domesticata a partire da specie selvatiche di \"Solanum incanum\", probabilmente con due percorsi indipendenti: uno in Asia meridionale e uno in Asia orientale.\nEtimologia.\nLa melanzana viene importata in Medio oriente e nel Mediterraneo nel VII secolo e quindi non ha un nome latino o greco. In Italia venne inizialmente chiamata \"petonciana\" o anche \"petronciano\". Per evitare fraintendimenti sulle sue propriet\u00e0, la prima parte del nome venne mutata in \"mela\" dando cos\u00ec origine al termine \"melangiana\" e poi melanzana.\nIl nome melanzana, come paraetimologia, veniva popolarmente interpretato anche come \"mela non sana\", proprio perch\u00e9 non \u00e8 commestibile da cruda.\nDalla forma araba con l'articolo (\"al-b\u0101dhingi\u0101n\") derivano invece le forme catalana (\"alberg\u00ednia\"), francese, tedesca e inglese britannica (\"aubergine\"), spagnola (\"berenjena\", \"alberengena\"), portoghese (\"bringella\", \"bringiela\", anticamente \"beringela\").\nI nomi in uso nei paesi di lingua inglese americana (eggplant = pianta delle uova) furono originariamente applicati a cultivar bianche, che assomigliano molto alle uova di gallina. La prima citazione in un testo scritto della parola eggplant risale al 1763. Nomi simili sono diffusi in altre lingue, come il termine islandese \"eggaldin\" o il gallese \"planhigyn wy\" .\nDescrizione.\nLa melanzana (\"Solanum melongena\" L.) \u00e8 una pianta erbacea, eretta, alta da 30\u00a0cm a poco pi\u00f9 di un metro. I fiori grandi, solitari, sono violacei o anche bianchi. I frutti sono bacche grandi, allungate o rotonde, normalmente nere, commestibili dopo la cottura.\nLa melanzana rossa \u00e8 una pianta parente delle patate d'aspetto simile alla melanzana per portamento ma il suo frutto arrotondato si colora di rosso intenso come un pomodoro, tanto da essere scambiata per quest'ultimo. Coltivata essenzialmente in Africa e in Asia.\nVariet\u00e0.\nLa Melanzana rossa DOP di Rotonda, con una forma simile ad un pomodoro, colore rosso-arancione, polpa fruttata e un sapore leggermente piccante, appartiene ad altra specie.\nLa melanzana bianca presenta frutti di un insolito colore bianco e di pi\u00f9 che discrete dimensioni. La melanzana bianca \u00e8 ricca di antiossidanti e proviene probabilmente dalla penisola Anatolica.\nEsiste anche una variet\u00e0 di melanzana bianca dotata di spine e una variet\u00e0 di melanzana bianca con sfumature rosa. Questa variet\u00e0, inoltre, presenta pochi semi.\nStoria.\nLa melanzana \u00e8 originaria dell'India.\nSebbene esistano innumerevoli documenti che dimostrano la coltivazione della melanzana nell'area del sudest asiatico sin dalla preistoria, sembra che in Europa fosse praticamente sconosciuta fino al sedicesimo secolo. Il primo riferimento scritto alla melanzana si trova nel Qimin Yaoshu, un antico trattato agricolo cinese completato nel 544. La diffusione in Europa di nomi derivati dall'arabo e la mancanza di nomi antichi latini e greci indicano che fu portata nell'area mediterranea dagli arabi agli inizi del Medioevo. Uno dei primi riferimenti all'Europa si trova infatti in un trattato di agricoltura di Ibn Al-Awwam agronomo della Spagna araba del XII secolo ed esistono testimonianze tardo medievali anche in spagnolo e catalano.\nPropriet\u00e0.\nLa melanzana cruda ha un gusto amaro che si stempera con la cottura, che rende inoltre l'ortaggio pi\u00f9 digeribile e ne esalta il sapore. D'altra parte, la melanzana ha la propriet\u00e0 di assorbire molto bene i grassi alimentari, tra cui l'olio, consentendo la preparazione di piatti molto ricchi e saporiti. Per questi motivi la melanzana viene consumata preferibilmente cotta. La normale cottura non \u00e8 in grado di eliminare del tutto la solanina, che si degrada completamente a temperature molto pi\u00f9 alte (circa 243\u00a0\u00b0C); ci\u00f2 per\u00f2 non \u00e8 un problema, perch\u00e9 nella melanzana il contenuto di solanine (\u03b1-solanina, solasonina e solamargina) \u00e8 pari a 9\u201313\u00a0mg/100 g di peso fresco, ben al di sotto della quantit\u00e0 ritenuta accettabile per gli ortaggi (20\u201325\u00a0mg/100 g di peso fresco).\nEsigenze colturali.\nLa melanzana, originaria di climi subtropicali, richiede climi non eccessivamente freddi. La crescita comunque s'arresta quando la temperatura scende sotto i 12\u00a0\u00b0C.\nLa resa media \u00e8 di circa 25 t/ha.\nLa melanzana andrebbe coltivata in terreni fertili e ben drenati, in posizione soleggiata ma riparata. Ha bisogno di un clima che non sia n\u00e9 troppo freddo, n\u00e9 troppo umido n\u00e9 ventoso.\n\u00c8 possibile coltivarla in vasi di 23\u00a0cm con del terriccio, raccogliendo i frutti da luglio inoltrato a met\u00e0 ottobre.\nAvversit\u00e0.\nGli insetti maggiormente nocivi alla melanzana sono la dorifora, la mosca bianca (\"Trialeurodes vaporariorum\"), i lepidotteri \"Heliothis armigera\" e \"Spodoptera littoralis\" e l'afide \"Macrosiphum euphorbiae\".\nCome fitofago secondario compare pure la forficula auricularia, gergalmente detta forbice.\nTra le malattie da funghi le pi\u00f9 importanti sono la muffa grigia, il mal bianco, la \"Phytophthora capsici\", la fusariosi (causata da \"Fusarium oxysporum\") e la verticilliosi (causata da \"Verticillium albo-atrum\" e \"Verticillium dahliae\").\nProduzione.\nI primi paesi produttori di melanzane a livello mondiale sono la Cina, l'India e l'Iran. In Europa, i principali produttori sono l'Italia, la Spagna e la Romania.\nCucina.\nSi consuma fritta, cotta al forno o grigliata; alcune preparazioni tipiche sono: la parmigiana di melanzane, la moussak\u00e0, la ratatouille, la pasta alla Norma e la caponata."}
{"id": "240994", "revid": "15756", "url": "https://it.wikipedia.org/wiki?curid=240994", "title": "Malombra (film 1942)", "text": "Malombra \u00e8 un film del 1942, diretto da Mario Soldati, tratto dall'omonimo romanzo di Antonio Fogazzaro.\nTrama.\nLa marchesina Marina di Malombra, rimasta orfana, viene accolta nella dimora dello zio conte D'Ormengo, un tetro e sperduto Palazzo in riva al lago, ma con la condizione di potersene allontanare solo quando si sposer\u00e0. La giovane donna trova in una vecchia spinetta una lettera nella quale una sua antenata, Cecilia, racconta in modo accorato la prigionia in cui fu tenuta dal marito, il padre del conte, a causa di una relazione avuta con un giovane ufficiale, e chiede di essere vendicata.\nProgressivamente Marina, insofferente per la mancanza di libert\u00e0 cui deve sottostare che la induce spesso in aspri contrasti con lo zio, si identifica nella sorte di Cecilia. La sua suggestione (le pare di sentire la voce del fantasma di Cecilia che chiede vendetta) \u00e8 aumentata dalla lettura di un libro intitolato \u201cFantasmi del passato\u201d. Il caso vuole che l'autore, Corrado Silla, sia il figlio di una vecchia e venerata amica del D'Ormengo, ormai defunta, e che costui lo inviti alla villa per fargli scrivere un trattato storico-politico, in realt\u00e0 il conte vuole aiutare il giovane, avendo saputo che egli versa in ristrettezze.\nCorrado \u00e8 attratto da Marina, ma il loro rapporto \u00e8 reso difficile dall'altero e sprezzante temperamento di questa e dalla sua crescente ossessione, con cui vuole coinvolgerlo nella sua ansia di vendetta. Corrado, offeso pubblicamente da Marina, si allontana e torna a Milano, dove incontra Edith, la giovane figlia di Steinegge, il segretario ungherese del conte D'Ormengo, e tra i due nasce una tenera simpatia, anche se Edith esita a trasformarla in una relazione. Intanto il conte accoglie la sua cugina contessa Fosca Salvador come ospite nella dimora, il cui figlio Nepo vorrebbe sposare la nipote, attratto dalla ricca dote di quest'ultima. Marina, pur non amando il pretendente, accetta con dolore questa soluzione, sperando nella gelosia di Silla e nel suo ritorno al palazzo.\nMa poi la sua schizofrenia degenera, sino a quando, ormai credendosi la reincarnazione dell'antenata, provoca allo zio un malore fatale, presentandosi di notte nella sua stanza come Cecilia, venuta a reclamare la vendetta. La morte del conte fa fallire anche il matrimonio programmato con il cugino, dato che la nipote non viene menzionata nel testamento. Nel frattempo Silla, che era stato richiamato al palazzo da un messaggio di Marina per la grave malattia del conte, ricade nella morbosa passione per lei, la quale, credendo che il giovane la ritenga pazza e voglia abbandonarla, ormai in preda alla follia, fa preparare sulla loggia ventosa un allucinante pranzo funebre durante il quale gli spara un colpo di pistola al cuore, uccidendolo. Poi fugge in barca verso il lago dove, come gi\u00e0 accaduto all'antenata Cecilia, si perder\u00e0. Edith rimpianger\u00e0 amaramente di non essere stata capace di salvare Corrado con il suo amore.\nProduzione.\nSceneggiatura.\nCon \"Malombra\" Soldati ripropone un film ispirato ad un'opera di Antonio Fogazzaro, come gi\u00e0 aveva fatto l'anno precedente con \"Piccolo mondo antico\" con cui ha in comune diversi elementi, pur essendo parzialmente diverso il gruppo degli sceneggiatori. Infatti, in \"Malombra\", accanto allo stesso Soldati ed a Mario Bonfantini, gi\u00e0 presenti in \"Piccolo mondo antico\", lavorano alla sceneggiatura lo scrittore Margadonna, il futuro regista Renato Castellani, che qui sar\u00e0 anche aiuto regista, ed il letterato torinese Agostino Richelmy, amico di Soldati sin dalla comune giovent\u00f9 a Torino.\nRiprese.\nLe riprese di \"Malombra\" ebbero inizio il 7 aprile del 1942 in provincia di Como, nella Villa Pliniana a Torno, e la lavorazione dur\u00f2 per tutti i mesi primaverili ed estivi. Margadonna ha ricordato i numerosi sopralluoghi effettuati ed un disaccordo circa le scene iniziali della pellicola.\nDurante le riprese l'interprete principale, Isa Miranda, si ammal\u00f2 e le riprese dovettero essere sospese per una decina di giorni, con gran dispetto di Soldati che desiderava una lavorazione molto veloce. Gli esterni del film furono girati sul lago di Como, sul versante italiano del lago di Lugano ed in Valsolda, ma - come ha ricordato la Miranda - diverse scene realizzate in quei luoghi andarono perse perch\u00e9 furono poi tagliate nell'edizione definitiva. Si rese anche necessario superare notevoli difficolt\u00e0 tecniche (per le scene da girare nello stretto Orrido di Osteno si dovette chiedere l'intervento dei Vigili del Fuoco di Como affinch\u00e9 vi realizzassero alcune strutture di sostegno). Gli interni vennero girati ovviamente alla Pliniana, e poi anche a Roma, dove gli ambienti della Villa furono ricostruiti.\nCast artistico.\nIn tutte le occasioni in cui \u00e8 stato interpellato sul film, Soldati non ha mai mancato di ricordare che avrebbe desiderato quale interprete principale di \"Malombra\" non Isa Miranda, bens\u00ec quella stessa Alida Valli che lui aveva gi\u00e0 diretto in \"Piccolo mondo antico\", arrivando a sostenere che \u00absenza quel grandissimo difetto sarebbe stato senza dubbio il mio film pi\u00f9 bello\u00bb. Ma la Valli non pot\u00e9 partecipare a \"Malombra\" per questioni contrattuali, essendo legata ad un'altra casa produttrice, la \"Minerva\" (secondo altre fonti, invece, era la \"Excelsa\"). \u00abNel ricordo di Soldati - ha scritto Malavasi - la Miranda si trasforma nel \"capro espiatorio\" di tutti i difetti del film, che pure resta uno dei pi\u00f9 amati da Soldati, il primo che lui gir\u00f2 \"credendo nel cinema\"\u00bb.\nQuesta posizione del regista \u00e8 da molti osservatori ritenuta ingiusta. Renato Castellani ha ricordato che la Miranda fece un provino che \u00abrasentava la perfezione\u00bb e che \u00abper realizzare un personaggio tipo Marina di Malombra era molto meglio una attrice ambigua, dubbia, complessata come era la Miranda\u00bb, per cui lui, assieme al produttore Gualino, insistette perch\u00e9 fosse scelta come protagonista. L'intensit\u00e0 con cui la Miranda affront\u00f2 questa interpretazione e l'immedesimazione nel tormentato personaggio di Marina provocarono, alla fine delle riprese, un suo ricovero in una clinica per cure nervose. Retrospettivamente Adriano Apr\u00e0 ritiene \u00abincomprensibile che Soldati abbia sempre rimpianto l'assenza della Valli\u00bb.\nNonostante i molti pareri contrari, Soldati non ha mai cessato di esprimere il proprio disappunto, pur riconoscendo che \u00abla Miranda fu bravissima, ma non aveva lo slancio che poteva avere la Valli con i suoi vent'anni\u00bb, per poi tornare ancora sull'argomento quasi cinquanta anni dopo, nel 1991, quando defin\u00ec l'assenza della Valli \u00abil solo rimpianto, enorme, che ha profondamente segnato il mio lavoro. Vorrei rifare tale e quale \"Malombra\", con la Valli di allora al posto della Miranda. Sono sicuro che sarebbe stato un trionfo. Eppure dovetti cedere. Anni dopo un vecchio amico e collaboratore mi rivel\u00f2: \"Mario se insistevi ancora un po' accettavano\"\u00bb.\nIl film, bench\u00e9 incentrato sulla tragica figura di Marina di Malombra, lascia tuttavia spazio anche ad altri interpreti, le cui prestazioni ebbero valutazioni diverse dalla critica. In particolare i giudizi si divisero su Andrea Checchi \u00absobrio ed intelligente quando occorreva\u00bb secondo la recensione de \"La Stampa\", appena \u00abdignitoso, ma aspettavamo da lui una prova migliore\u00bb secondo il commento di \"Cinema\". Pi\u00f9 univoco invece il giudizio dato sugli interpreti dei personaggi minori, come la Dilian, la Dondini, Tumiati, Crisman, che il \"Corriere della Sera\" defin\u00ec \u00abeccellenti\u00bb.\nCast tecnico.\nAlla realizzazione di \"Malombra\" contribuirono anche diversi collaboratori tecnici, alcuni dei quali agli inizi, destinati poi ad importanti carriere nei decenni successivi. Oltre a Renato Castellani, di cui si \u00e8 gi\u00e0 detto, il film di Soldati fu anche uno dei primi di cui Maria de Matteis firm\u00f2 in prima persona i costumi, dopo diverse opere in cui aveva fatto l'assistente di Sensani. \u00abNel 1942 con \"Malombra\" - ha scritto Stefano Masi - la De Matteis cominci\u00f2 a camminare con le proprie gambe (e) realizz\u00f2 uno dei film migliori della sua carriera ed uno dei capolavori della costumistica cinematografica (...) non solo italiana\u00bb.\nNel film tratto dal romanzo di Fogazzaro lavor\u00f2 anche come ispettore di produzione l'allora ventiduenne Dino De Laurentiis, che, dopo qualche esperienza come attore, inizi\u00f2 proprio con \"Malombra\" la sua prestigiosa carriera nel campo dell'industria cinematografia. Come ha raccontato uno degli attori, Nino Crisman, De Laurentiis super\u00f2 i dubbi dovuti alla sua giovane et\u00e0 e \u00abdopo dieci giorni Dino era padrone del set; dopo due settimane invent\u00f2 un gruppo elettrogeno che ci consent\u00ec di girare tutto dal vero nella Villa, servendosi di un paio di motori di aereo\u00bb.\nInfine, la particolare e suggestiva atmosfera drammatica del film \u00e8 dovuta all'intervento di Massimo Terzano, considerato \u00abil pi\u00f9 brillante degli operatori italiani della prima met\u00e0 degli anni Quaranta (il quale) dimostr\u00f2 di essere l'unico in grado di competere con lo splendore della coeva fotografia hollywoodiana, che poteva avvalersi di negativi di grana molto pi\u00f9 fine\u00bb.\nDistribuzione.\nLa pellicola venne distribuita nel circuito cinematografico italiano il 17 dicembre del 1942.\nCritica.\nGiudizi contemporanei.\nSul film di Soldati la critica del tempo si divise nettamente tra chi lod\u00f2 l'opera del regista e chi invece l'accus\u00f2 di \u201ccalligrafismo\u201d, cio\u00e8 di deliberata fuga dalla realt\u00e0, il che comport\u00f2 - come ha scritto Malavasi - \u00abla bocciatura unanime della critica militante. \"Malombra\" \u00e8 il film che ha pi\u00f9 sofferto della cortina ideologica che in quegli anni filtra la ricezione delle pellicole lontane dalla poetica realista\u00bb.\nI commenti pi\u00f9 negativi provenienti da questa corrente culturale furono quelli di due futuri registi: Antonio Pietrangeli e Giuseppe De Santis, a quel tempo critici cinematografici rispettivamente delle riviste \"Bianco e Nero\" e \"Cinema\". \u00abFredda, annoiata, striminzita, presuntuosetta, untuosa, orpelli di qua e di l\u00e0\u00bb, cos\u00ec Pietrangeli defin\u00ec il film di Soldati, aggiungendo che \u00able spiccate qualit\u00e0 di attrice drammatica di Isa Miranda sono qui buttate via nel modo pi\u00f9 indecoroso\u00bb. Quindi \u00abuna bella fotografia, e questo certamente non era quello che dal nome di Soldati ciascuno si sarebbe atteso\u00bb. De Santis non fu da meno scrivendo che \u00abl'ambizione di essere fedeli al romanzo ha sommerso personaggi ed avvenimenti in un inevitabile marasma romantico, ampolloso, pedante. Il racconto va avanti con intoppi frequenti, l'anacoluto sembra, addirittura, il suo termine di esperienza poetica\u00bb.\nAnche il giudizio de \"L'Illustrazione italiana\" manifest\u00f2 numerosi dubbi, bench\u00e9 riferiti, in questo caso, pi\u00f9 alla tecnica cinematografica: \u00abil film procede per frammenti, per quadri staccati considerati a s\u00e9 come fatti isolati; un magnifico vedere, ma non si connettono in una unitaria continuit\u00e0\u00bb concludendo che tali difetti \u00abpotrebbero far nascere il dubbio di esserci un po' tutti lasciati trasportare nel far credito a Soldati\u00bb. Commento analogo quello di Fabrizio Sarazani, secondo il quale \u00abla vicenda, chiarissima nel libro, diventa nel film del tutto oscura e complicata; tutto e tutti appaiono immersi nelle tribolazioni di una fotografia a tinta di carbone\u00bb.\nAltri commentatori misero pi\u00f9 in risalto la capacit\u00e0 di Soldati di trasferire nel film il romanzo di Fogazzaro. \u00abEra difficile - ha scritto Diego Calcagno - portare sullo schermo la densa materia del pi\u00f9 inquietante romanzo fogazzariano. Soldati, il letteratissimo Soldati, lo ha fatto. Il film comunque ha bellissimi squarci, quello della passeggiata nel parco con la bicicletta dalla ruota altissima, quello della morte dello zio, quello del discorso del frate nel salotto, quello del pranzo sulla veranda. L'elemento pi\u00f9 affascinante \u00e8 questa volta la fotografia\u00bb. Elogiativo, sotto tale aspetto, anche il giudizio di Sandro De Feo secondo il quale \u00abSoldati ci ha restituito il gusto, il sapore e le emozioni del romanzo con la bella e precisa intuizione dell'aria, del paesaggio, dell'ambiente, il lago, il Palazzo, le camere, la luce che vi entra dal lago, la vegetazione che lo circonda. Pu\u00f2 bastare tutto questo? A noi basta\u00bb.\nIn ogni caso, pur rilevando taluni difetti del film, furono diversi i critici che lo lodarono. Cos\u00ec il \"Corriere della Sera\" secondo cui \"Malombra\" \u00absulla quale non tutti si troveranno pienamente d'accordo, entra comunque nel novero dei nostri [italiani - n.d.r.] film pi\u00f9 belli ed anche nei particolari discutibili rivela una lucidissima intelligenza\u00bb, mentre per \"La Stampa\" \u00abla composizione che egli [Soldati ndr] ha saputo ottenere dagli ambienti pi\u00f9 svariati della Pliniana e della Valsolda raggiunge toni sempre coerenti e difficili, come attraverso un velo un po' fantastico ed un po' funebre\u00bb.\nAncora pi\u00f9 positive furono le critiche di altri commentatori. \u00ab\"Malombra\" \u00e8 un bellissimo film - questo il giudizio di Angelo Frattini - che costituisce una eloquente rivincita dell'arte sul mestiere, dell'amorosa intelligenza sulla pigrizia sciattona, ed abitudinaria, della letteratura sulla bassa cronaca\u00bb.\nCommenti successivi.\nTutti coloro che si sono occupati retrospettivamente del film di Soldati lo hanno valutato mettendolo in relazione al drammatico periodo bellico in cui esso fu realizzato ed alle polemiche che esso gener\u00f2 nella critica cinematografica del tempo. \u00ab\"Malombra\" - hanno scritto Apr\u00e0 e Pistagnesi - \u00e8 l'ultimo splendente fuoco di artificio prima della tragedia finale. La guerra che minaccia all'interno \u00e8 qui nel chiuso di una casa protetta dalle ombre delle tende e dalle pieghe dei bei vestiti\u00bb.\nCome osservato dal critico Guido Aristarco, \"Malombra\" costituisce un esempio di \u00ab\"resistenza passiva\" al regime all'ombra di narratori, soprattutto del passato, a fronte di una resistenza pi\u00f9 impegnata e solerte\u00bb identificata in altre opere che escono nello stesso 1943, quali \"Quattro passi tra le nuvole\" di Blasetti, \"I bambini ci guardano\" di De Sica e, soprattutto, \"Ossessione\" di Visconti. Il contrasto \u00e8 ancora pi\u00f9 evidente per altri commentatori: \u00ab\"Malombra\" non scelse certamente l'anno pi\u00f9 indicato per presentarsi sulle scene del cinema italiano ( [...] ); come poteva competere la spinetta di Isa Miranda con l'armonica a bocca suonata da Massimo Girotti nel film di Visconti?\u00bb. In realt\u00e0, secondo il critico francese Jean A. Gili, \u00abnon ci si \u00e8 accorti che la cura della forma non soffocava la tensione profonda delle opere e non si \u00e8 voluto considerare che la volont\u00e0 di rottura dei canoni ufficiali, sebbene meno evidente, non era certo meno puntuta di quella presente in film come \"Ossessione\"\u00bb.\nAnche Brunetta attribuisce a \"Malombra\" \u00abmeriti linguistici di straordinario coraggio ed aperta \"vis\" polemica data la fortissima lotta per l'espulsione delle parlate regionali e delle espressioni straniere messa in moto alla fine degli anni Trenta dal regime\u00bb, oltre al \u00abmerito non secondario di proporre in maniera originale delle forti figure femminili\u00bb. Per Gianni Rondolino \u00e8 \u00abprobabilmente il suo [di Soldati - ndr] film pi\u00f9 bello (anche se) molti lo considerano inferiore a \"Piccolo mondo antico\"\u00bb, mentre secondo Malavasi \u00abil film contiene pagina da antologia, di cui una, rimasta celebre, tra le cose pi\u00f9 belle del cinema di Soldati e della produzione italiana del tempo, la sequenza finale del pranzo funebre\u00bb. Anche Soldati partecip\u00f2 ai giudizi retrospettivi sul film, definendolo \u00abuno degli otto soli film che riconosco (tra questi \"Piccolo mondo antico\", \"Fuga in Francia\", \"La provinciale\"). Tutti gli altri li rinnego\u00bb.\nDifferenze tra il film ed il romanzo.\nLa trama del film e i dialoghi seguono abbastanza fedelmente il romanzo e le pagine di Fogazzaro, adattati comunque al linguaggio e ai tempi cinematografici; da segnalare inoltre l'accurata similarit\u00e0 fisica degli attori ai personaggi. Le differenze principali sono:\n- Il film inizia con l'arrivo in barca al Palazzo di Marina e della sua cameriera Fanny, nel romanzo invece \u00e8 Corrado Silla che giunge alla stazione ferroviaria di R. e poi al Palazzo con un calesse.\n- Il ritratto della madre che Silla trova nella sua stanza al Palazzo, nel romanzo non c'\u00e8, Silla vi trova invece alcuni mobili ed oggetti appartenuti alla sua famiglia, che il conte aveva acquistato dopo il loro rovescio economico.\n- Il libro \"Fantasmi del passato\" che Marina sta leggendo nel film, nel romanzo \u00e8 invece intitolato \"Un sogno, racconto originale italiano di Lorenzo\"; tra l'altro \"Fantasmi del passato\" \u00e8 il titolo del terzo capitolo della prima parte del romanzo (Cecilia).\n- Nel film manca una scena importante (probabilmente tagliata in fase di montaggio), quella in cui Marina, dopo la partita a scacchi, offende pubblicamente Silla di fronte a Finotti, Vezza e Ferrieri, amici del conte: \"E lei, chi \u00e8 lei? Chi ci pu\u00f2 dire neppure il suo vero nome? S'indovina!\". Mancando nel film questa scena, non avendo letto il romanzo, risulta poco chiaro il motivo del grande risentimento di Silla e della sua repentina partenza dal Palazzo.\nIn ultima analisi, un cenno alla felice scelta dei brani che Marina suona al pianoforte:\n- Schumann, \"Davidsb\u00fcndlert\u00e4nze\", Op. 6 (secondo movimento, \"Innig\", in si minore).\nMarina chiusa nella sua stanza mentre fuori piove, suona questo brano, il cui dolce melodizzare diviene simbolo della sua infinita tristezza:\n- Chopin, \"Scherzo n. 1\".\nMentre il conte conversa con Silla nel suo studio, Marina suona nella sua stanza questo brano, il cui moto irruente e travolgente esprime la demoniaca follia che tormenta la marchesina.\nAccoglienza.\nBench\u00e9 come per tutta la cinematografia italiana degli anni trenta e dei primi anni quaranta manchino dati ufficiali sugli introiti economici, diverse fonti indicano che la \"Malombra\" di Soldati (al pari del precedente \"Piccolo mondo antico\") ebbe un ottimo riscontro da parte del pubblico."}
{"id": "240995", "revid": "767487", "url": "https://it.wikipedia.org/wiki?curid=240995", "title": "Mamma (film 1920)", "text": "Mamma (\"Over the Hill to the Poorhouse\") \u00e8 un film muto del 1920 diretto da Harry F. Millarde e tratto dalla poesia di Will Carleton. \u00c8 un rifacimento di \"Over the Hill to the Poorhouse\" del 1908 di Stanner E.V. Taylor e di \"Over the Hills\" del 1911 di Joseph W. Smiley e George Loane Tucker.\nProduzione.\nIl film fu girato a Fort Lee, nel New Jersey, e prodotto dalla Fox Film Corporation.\nDistribuzione.\nDistribuito dalla Fox Film Corporation, il film usc\u00ec nelle sale cinematografiche statunitensi il 17 settembre 1920."}
{"id": "240996", "revid": "767487", "url": "https://it.wikipedia.org/wiki?curid=240996", "title": "Mamma (film 1941)", "text": "Mamma \u00e8 un film del 1941, diretto dal regista Guido Brignone.\nTrama.\nUn celebre tenore ritorna in Italia, presso la mamma, conducendo seco la giovane moglie che ha sposato in America. La donna si annoia nella vita provinciale che deve condurre e ascolta compiaciuta le profferte di un giovane vicino. Ad un certo punto, in seguito ai rimproveri della suocera, ella acconsente addirittura a fuggire con il tentatore. E allora la vecchia signora, per salvare la felicit\u00e0 del figlio che \u00e8 disperato da tanta sciagura, supplica e scongiura il seduttore a rinunciare alla sua mala impresa. La passione dell'amore materno riesce a ottenere quanto chiede: la donna, pentita, ritorna al marito prima di aver compiuto un gesto irreparabile. Ma la vecchia mamma, colpita da un attacco cardiaco, muore, felice di aver riconciliato la coppia.\nProduzione.\nLa pellicola venne realizzata negli stabilimenti romani di Cinecitt\u00e0.\nDistribuzione.\nIl film fu distribuito nelle sale cinematografiche italiane il 16 febbraio del 1941.\nColonna sonora.\nDella colonna sonora si ricorda ancora l'omonima canzone, cantata da Beniamino Gigli nel film (ed in seguito da molti altri celebri cantanti italiani di quel periodo), divenuta molto pi\u00f9 famosa del film stesso."}
{"id": "240997", "revid": "406204", "url": "https://it.wikipedia.org/wiki?curid=240997", "title": "Pembroke College", "text": ""}
{"id": "240998", "revid": "767487", "url": "https://it.wikipedia.org/wiki?curid=240998", "title": "Mamma (film 1998)", "text": "Mamma \u00e8 un film pornografico del 1998, diretto dal regista Silvio Bandinelli e ambientato in epoca fascista sul finire degli anni trenta.\nTrama.\nIl gerarca fascista Cesare Daldo, in famiglia fa il moralista e nella societ\u00e0 si dimostra severo ed integerrimo, ma vorrebbe sodomizzare la propria moglie devota. Daldo fa giustiziare un partigiano, ma il figlio del partigiano, che \u00e8 anche fidanzato della figlia, seduce la moglie del gerarca. Nel frattempo la figlia di Daldo viene presa contro natura dallo zio fascista. Daldo, dopo aver scoperto cosa \u00e8 successo nella sua famiglia, ammazza tutti e infine si suicida.\nTematiche.\nCome alcuni altri film pornografici dello stesso regista (\"Anni di piombo\", \"Cuba\", \"Forza Italia\") si distingue dalle pellicole pornografiche del periodo per la scelta di tematiche e ambientazioni inusuali nel settore.\nAccoglienza.\nIl film, per la sua particolare ambientazione storica, fece notizia anche al di fuori dal mondo della pornografia scatenando roventi polemiche per la scelta del regista di associare la rappresentazione del sesso esplicito alla Resistenza. \"L'Unit\u00e0\" dedic\u00f2 un articolo alla pellicola. Bandinelli fu inoltre invitato alla Casa della Cultura di Milano per partecipare ad un dibattito pubblico sul tema."}
{"id": "240999", "revid": "1543377", "url": "https://it.wikipedia.org/wiki?curid=240999", "title": "Grand Prix de Ouest-France 2005", "text": "Il Grand Prix de Ouest-France 2005, sessantottesima edizione della corsa e valevole come ventiduesima prova del circuito UCI ProTour, si svolse il 28 agosto 2005 su un percorso totale di 211,5\u00a0km. Fu vinto dallo statunitense George Hincapie che termin\u00f2 la gara in 4h59'42\".\nSquadre e corridori partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono Landbouwkrediet-Colnago, R.A.G.T. Semences, Agritubel, AG2R Pr\u00e9voyance e Naturino-Sapore di Mare.\nResoconto degli eventi.\nLa prima parte della corsa (sette dei quindici giri previsti) fu caratterizzata da una fuga a tre che vide Gregory Habeaux (Landbouwkrediet), Matti Breschel (CSC) e Jos\u00e9 Luis Arrieta (Iles Bal\u00e9ares) guadagnare un vantaggio massimo di 6'20\", con quest'ultimo poi in fuga solitaria per altri tre giri. Negli ultimi cinque giri si susseguirono gli attacchi, con in evidenza Benjamin Lev\u00e9cot (RAGT), Aleksandr Vinokurov (T-Mobile), Davide Rebellin e Fabian Wegmann (Gerolsteiner) e \u00c9ric Berthou (RAGT), ma tutti i tentativi furono riassorbiti dal gruppo che arriv\u00f2 compatto sul traguardo, dove George Hincapie (Discovery Channel), si aggiudic\u00f2 la volata."}
{"id": "241000", "revid": "767487", "url": "https://it.wikipedia.org/wiki?curid=241000", "title": "Mani in alto! (film 1933)", "text": "Mani in alto! (\"Rustlers' Roundup\") \u00e8 un film del 1933 diretto da Henry MacRae."}
{"id": "241001", "revid": "767487", "url": "https://it.wikipedia.org/wiki?curid=241001", "title": "Mani in alto! (film 1953)", "text": "Mani in alto! (\"Gun Belt\") \u00e8 un film del 1953 diretto da Ray Nazarro."}
{"id": "241002", "revid": "767487", "url": "https://it.wikipedia.org/wiki?curid=241002", "title": "Marcella (film 1922)", "text": "Marcella \u00e8 un film del 1922 diretto da Carmine Gallone."}
{"id": "241004", "revid": "767487", "url": "https://it.wikipedia.org/wiki?curid=241004", "title": "Marcella (film 1937)", "text": "Marcella \u00e8 un film del 1937 diretto da Guido Brignone."}
{"id": "241005", "revid": "2169878", "url": "https://it.wikipedia.org/wiki?curid=241005", "title": "Marco Visconti (film 1909)", "text": "Marco Visconti \u00e8 un cortometraggio del 1909 diretto da Mario Caserini."}
{"id": "241006", "revid": "767487", "url": "https://it.wikipedia.org/wiki?curid=241006", "title": "Marco Visconti (film 1941)", "text": "Marco Visconti \u00e8 un film del 1941, diretto dal regista Mario Bonnard, ispirato all'omonimo romanzo storico dello scrittore Tommaso Grossi del 1834.\nTrama.\nNella Milano del XIV secolo, il nobile e condottiero Marco Visconti conosce la contessa Bice del Balzo, figlia di una donna, Ermelinda, da lui amata in giovent\u00f9, che gli fu impedito di prendere in moglie, perch\u00e9 la famiglia di lei impose ad Ermelinda di sposarsi con il conte Oldrado del Balzo. La straordinaria somiglianza della ragazza con sua madre fa in modo che Marco s'innamori follemente di Bice. ma Bice \u00e8 innamorata e promessa in sposa al giovane cugino di Marco, Ottorino Visconti; Marco, tenta dunque di impedire le nozze, rapendo sia Bice che Ottorino, con l'aiuto del suo altro cugino, Lodrisio, e di Pelagrua. Su pressione di Ermelinda, Marco fa liberare i due ostaggi, ma \u00e8 troppo tardi, perch\u00e9 Bice muore durante la prigionia per la paura.\nProduzione.\nProdotto dal \"Consorzio Italiano Film\", il film venne girato negli stabilimenti di Cinecitt\u00e0 ed ottenne il \"visto censura\" n. 31261 del 22 marzo 1941.\nNel cast tecnico figurano anche Mario Monicelli come aiuto regista e Romolo Garroni come operatore di macchina.\nDistribuzione.\nIl film, curiosamente, venne distribuito nelle sale prima di ottenere il \"visto censura\": raggiunse infatti il circuito cinematografico italiano il 19 marzo del 1941.\nCritica.\nSandro De Feo da \"Il Messaggero\" del 28 marzo 1941:\u00ab[...] La concitazione del film \u00e8 tutta esterna, come sempre accade quando le parrucche, le gualdrappe e le sedicenti grinte storiche dei personaggi hanno il sopravvento sulle loro vere emozioni. Bonnard ha diretto e raccontato con speditezza. [...] Carlo Ninchi \u00e8 un virilissimo, aquilino Marco. Gli fa quasi da contrasto l'adolescente tenerezza di Roberto Villa [...]\u00bb.\nOpere correlate.\nIl romanzo era stato gi\u00e0 trasposto tre volte al cinema all'epoca del muto: nel 1909 in un omonimo cortometraggio diretto da Mario Caserini; nel 1911 in un ulteriore cortometraggio diretto da Ugo Falena ed infine nel 1925 con il lungometraggio diretto da Aldo De Benedetti.\nNel 1975 il romanzo ebbe anche una trasposizione televisiva in sei puntate diretta da Anton Giulio Majano per la Rai."}
{"id": "241007", "revid": "767487", "url": "https://it.wikipedia.org/wiki?curid=241007", "title": "Marionette (film 1915)", "text": "Marionette (\"Marionetten\") \u00e8 un film del 1915 diretto da Richard L\u00f6wenbein.\nTra gli interpreti, appare il nome di Adolf Wohlbr\u00fcck, qui al suo esordio cinematografico: l'attore, alla salita al potere dei nazionalsocialisti, ripar\u00f2 nel Regno Unito diventando uno degli attori preferiti di Michael Powell ed Emeric Pressburger con il nome di Anton Walbrook.\nProduzione.\nIl film fu prodotto dalla Greenbaum-Film. Venne girato a Berlino, negli studi Greenbaum Film Atelier.\nDistribuzione.\nVenne distribuito nelle sale tedesche il 27 agosto 1915, presentato a Berlino alla Marmorhaus."}
{"id": "241008", "revid": "1711941", "url": "https://it.wikipedia.org/wiki?curid=241008", "title": "Michel Aflaq", "text": "Fu il fondatore del partito Ba\u02bfth che rappresent\u00f2 nel secondo dopoguerra una delle forme pi\u00f9 diffuse e organizzate del nazionalismo arabo.\nBiografia.\n\u02bfAflaq nacque a Damasco da una famiglia di religione cristiano-ortodossa appartenente alla classe media. Brillante studente presso alcune scuole occidentali nella Siria occupata dai francesi, frequent\u00f2 poi la Sorbona a Parigi. In Europa \u02bfAflaq svilupp\u00f2 le sue idee basate sulla commistione tra socialismo e panarabismo. Sostenitore dell'unit\u00e0 araba, si proclam\u00f2 a favore della liberazione del Vicino Oriente arabo dal colonialismo europeo. Rientrato in patria, lavor\u00f2 come insegnante e cominci\u00f2 a frequentare alcuni circoli politici.\nNel settembre 1940, dopo il crollo della Francia di fronte all'avanzata delle truppe naziste, Michel \u02bfAflaq e Sal\u0101h al-D\u012bn al-B\u012bt\u0101r crearono il primo nucleo di quello che sarebbe poi diventato il partito Ba'th. La prima conferenza del Ba\u02bfth (nome completo: \"Partito Arabo Socialista della Resurrezione) si tenne nel 1947. Nel 1949 \u02bfAflaq fu per un breve periodo ministro dell'istruzione siriana. Nel 1952 lasci\u00f2 la Siria in fuga dal regime, per ritornarvi nel 1954. Nel 1958 gioc\u00f2 un ruolo importante nel tentativo di unire la Siria e l'Egitto.\nPur essendo il fondatore dell'ideologia del partito, \u02bfAflaq ebbe pochi legami con le forze ba'thiste che presero il potere in Siria nel 1963. Costretto a causa dei contrasti con il governo a lasciare la Siria, \u02bfAflaq si trasfer\u00ec in Iraq, dove un altro partito ba'thista aveva preso il potere. Sebbene anche questo partito non riuscisse a realizzare la maggior parte degli insegnamenti di \u02bfAflaq, la sua presenza permise al ba'thista Saddam Hussein di sostenere che fosse l'Iraq e non la Siria il paese dove gli ideali del Ba\u02bfth avevano trovato la migliore e pi\u00f9 fedele realizzazione. In Iraq \u02bfAflaq divenne capo del partito, anche se le sue critiche al regime rimasero pressoch\u00e9 ignorate.\nNei suoi scritti \u02bfAflaq si pronuncia a favore della libert\u00e0 di parola e della difesa dei diritti umani, oltre a proclamare la necessit\u00e0 di aiutare le classi meno abbienti. In realt\u00e0, questi ideali non furono mai messi in pratica dai regimi che dicevano di ispirarsi agli insegnamenti di \u02bfAflaq. Molti infatti ritengono che il regime siriano di H\u0101fiz al-Asad e quello iracheno di Saddam Hussein abbiano sfruttato il prestigio di cui godevano gli ideali propugnati dal Ba\u02c1th per giustificare la loro dittatura e John Devlin, nel suo \"The Baath Party: Rise and Metamorphosis\", sottolinea come i partiti diventassero presto preda di gruppi minoritari che dominarono le societ\u00e0 in cui vivevano.\nIn occasione della sua morte nel 1989 venne celebrata una cerimonia molto solenne. Il governo iracheno sostenne che in punto di morte \u02bfAflaq si fosse convertito all'Islam, anche se i pi\u00f9 dubitano di questa notizia poich\u00e9 \u02bfAflaq fu sempre un fervente cristiano. Alcuni (soprattutto gli estremisti islamici che desiderano discreditare il partito Ba\u02bfth) sostengono addirittura che la madre di \u02bfAflaq fosse ebrea. La sua tomba, progettata da Chadagee, si trova nel cimitero di Baghdad.\nIn occasione dell'invasione statunitense dell'Iraq nel 2003, le forze militari progettarono la distruzione della tomba come parte del piano di \"de-ba'thificazione\" del paese. Tuttavia, questo proposito scaten\u00f2 forti critiche in tutto il mondo arabo, persino tra gli esuli iracheni che avevano appoggiato l'invasione, riflettendo cos\u00ec il grande rispetto che tutti gli Arabi nutrono ancora per \u02bfAflaq e la diffusa convinzione che la prima vittima delle dittature siriana ed irachena fosse stato anzi proprio il partito del Ba\u02bfth, i cui quadri furono spietatamente e progressivamente eliminati per sostituirli con giovani leve senza alcuna esperienza e cresciuti nel rigido culto della personalit\u00e0 dei rispettivi dittatori."}
{"id": "241009", "revid": "242434", "url": "https://it.wikipedia.org/wiki?curid=241009", "title": "Gran Premio Ouest France di Plouay 2005", "text": ""}
{"id": "241013", "revid": "767487", "url": "https://it.wikipedia.org/wiki?curid=241013", "title": "Marionette (film 1939)", "text": "Marionette \u00e8 un film del 1939 diretto da Carmine Gallone che ne diresse anche la versione tedesca dal titolo \"Dir geh\u00f6rt mein Herz\".\nTrama.\nUna giornalista tedesca scopre la voce fantastica di un contadino ignara del fatto che l'uomo \u00e8 un famoso tenore in incognito.\nProduzione.\nProdotto da Alberto Giacalone per ITALA Film, il film fu girato a Cinecitt\u00e0, il teatro di marionette che appare nel film \u00e8 di Yambo (Enrico Novelli). Il film \u00e8 stato girato in doppia versione, italiana e tedesca. La pellicola usc\u00ec nelle sale in prima proiezione il 26 gennaio 1939."}
{"id": "241014", "revid": "827882", "url": "https://it.wikipedia.org/wiki?curid=241014", "title": "Greg Christian", "text": "Biografia.\nEgli \u00e8, assieme al chitarrista e fondatore Eric Peterson, l'unico membro che fu presente sin dalla nascita del gruppo, ovvero dal 1983.\nLa sua permanenza nei Testament termin\u00f2 nel 1996, dopo il tour dell'album \"Low\", ritirandosi dalla musica per un po' di tempo e dedicandosi maggiormente alla sua famiglia. Successivamente ha fatto parte di altri gruppi metal che non hanno per\u00f2 mai raggiunto visibilit\u00e0.\nNel 2005 \u00e8 ritornato con i Testament, intraprendendo il \"Reunion Tour\" con la stessa formazione degli esordi, fatta eccezione del batterista Louie Clemente, sostituito prima da Nicholas Barker e poi da Paul Bostaph. Nel 2014 ha definitivamente lasciato la band.\nOltre ai Testament, Greg ha un'altra band chiamata Havochate, con la quale ha pubblicato un disco nel 2005. Da molti \u00e8 definito come un bravo bassista dal suono chiaro e definito (nel brano \"Urotsukidoji\" dell'album \"Low\" esegu\u00ec anche un assolo di basso)."}
{"id": "241015", "revid": "767487", "url": "https://it.wikipedia.org/wiki?curid=241015", "title": "Mariti in pericolo (film 1935)", "text": "Mariti in pericolo (\"The Goose and the Gander\") \u00e8 un film del 1935 diretto da Alfred E. Green.\nProduzione.\nIl film fu prodotto dalla First National Pictures e dalla Warner Bros. Pictures\nDistribuzione.\nDistribuito dalla Warner Bros. Pictures, il film usc\u00ec nelle sale cinematografiche statunitensi il 21 settembre 1935 con il titolo originale \"The Goose and the Gander\"."}
{"id": "241017", "revid": "767487", "url": "https://it.wikipedia.org/wiki?curid=241017", "title": "Mariti in pericolo (film 1961)", "text": "Mariti in pericolo \u00e8 un film del 1961, diretto dal regista Mauro Morassi e che ha come protagonisti i fratelli Mario e Memmo Carotenuto. Gli esterni del film furono interamente girati a Spoleto.\nTrama.\nMario e Memmo sono due soci in affari che non hanno dubbi sulla fedelt\u00e0 delle loro poco avvenenti mogli e tendono a concedersi scappatelle. Mario invita nella sua citt\u00e0 una ragazza conosciuta a Milano, Silvana, della quale si innamorano entrambi. La moglie di Memmo, gelosissima, non d\u00e0 pace al marito, mentre la moglie di Mario appare quasi indifferente. Ci\u00f2 desta i sospetti di Mario, il quale pensa che la moglie lo tradisca; e proprio con Memmo! In realt\u00e0 la moglie di Mario va a trovare di nascosto la propria madre, che alla fine risolver\u00e0 tale intricata situazione, permettendo ai due di tornare in pace dalle proprie mogli e a Silvana di tornare a Milano."}
{"id": "241018", "revid": "767487", "url": "https://it.wikipedia.org/wiki?curid=241018", "title": "Marocco (film 1930)", "text": "\"Marocco (Morocco)\" \u00e8 un film del 1930 diretto da Josef von Sternberg.\nNel 1930 \u00e8 stato indicato tra i migliori dieci film dell'anno dal National Board of Review of Motion Pictures.\nNel 1992 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nIl film viene citato, utilizzando filmati di repertorio, in \"Le dee dell'amore\" (\"The Love Goddesses\") documentario di Saul J. Turell del 1965.\nTrama.\nAmy Jolly \u00e8 una cantante di cabaret nel Marocco francese, che si innamora ricambiata del legionario Tom Brown, amante della moglie del capo della guarnigione che, per vendicarsi, spinge il marito a mandare Tom in una pericolosa spedizione nel Sahara.\nMa Amy, lasciato il ricco amante pittore, seguir\u00e0 l'amato legionario.\nProduzione.\nIl film, prodotto dalla Paramount Pictures, fu girato con il titolo di lavorazione \"Amy Jolly\" dal 15 luglio al 18 agosto 1930 in California in diverse localit\u00e0: a Guadalupe Sand Dunes (Santa Barbara County), nell'Iverson Ranch di Chatsworth a Los Angeles, a Palmdale e negli studi della Paramount al 5555 Melrose Avenue a Hollywood.\nDistribuzione.\nIl film fu distribuito dalla Paramount che lo fece uscire in prima a New York il 14 novembre 1930. Nelle sale statunitensi usc\u00ec il 6 dicembre 1930.\nDate di uscita.\nLe date di uscita internazionali sono state:\nRiconoscimenti.\nHa ricevuto quattro candidature ai Premi Oscar 1931: "}
{"id": "241019", "revid": "767487", "url": "https://it.wikipedia.org/wiki?curid=241019", "title": "Marocco (film 1939)", "text": "Marocco (\"La canci\u00f3n de Aixa\") \u00e8 un film del 1939, diretto da Flori\u00e1n Rey.\nTrama.\nAbslam e Hamed sono cugini ma le loro famiglie sono state spesso in disaccordo tra di loro me loro cercando di porre fine a questa faida.\nLa conoscenza di Aixa, ballerina meticcia, crea per\u00f2 nuovi problemi tra i cugini: Abslam si innamora della ragazza e per lei potrebbe rinunciare ai suoi incarichi di governo. La ragazza per\u00f2 \u00e8 innamorata di Hamed il quale per ragioni politiche deve sposaer Zohira, la sorella di Abslam.\nProduzione.\nIl film fu prodotto dalla Film Produktion e dalla Hispano Films.\nDistribuzione.\nVenne presentato in prima a Barcellona l'8 aprile 1939 e a Madrid il 1\u00ba maggio 1939. Anche in Germania usc\u00ec con il titolo originale \"La canci\u00f3n de Aixa\" il 16 luglio 1940."}
{"id": "241020", "revid": "767487", "url": "https://it.wikipedia.org/wiki?curid=241020", "title": "Maruzzella (film 1956)", "text": "Maruzzella \u00e8 un film del 1956 diretto da Luigi Capuano.\nIl titolo del film \u00e8 ispirato all'omonima canzone napoletana, presente nella colonna sonora.\nTrama.\nMaruzzella \u00e8 una ragazza che \u00e8 rimasta orfana di padre; \u00e8 innamorata in segreto di Salvatore, che per\u00f2 \u00e8 l'amante della sua matrigna, donna Carmela. Salvatore non si \u00e8 accorto dell'amore della ragazza e la considera ancora una bambina. Donna Carmela avrebbe intenzione di farsi sposare da Salvatore e intanto usa il patrimonio del marito defunto a spese di Maruzzella, legittima erede secondo il testamento nascosto dal ragionier Caputo, che lo fa in quanto innamorato di donna Carmela. In casa di Salvatore arrivano due amici musicisti, Renato e Geg\u00e8: sono poveri e Maruzzella cerca di aiutarli, organizzando un incontro con un impresario che propone al loro quartetto un vantaggioso contratto a Roma. Intanto il ragioniere Caputo, geloso di Carmela e Salvatore, racconta a Maruzzella le tresche della matrigna, e la ragazza scappa di casa per raggiungere a Roma Renato, innamorato di lei.\nCarmela e il ragioniere, durante una burrascosa discussione sulla spiaggia rocciosa provocata dalla gelosia di Caputo, precipitano dal promontorio morendo sulle rocce. Dopo questo tragico epilogo, che rivela a Salvatore tutta la situazione, egli corre a Roma dopo aver ricevuto una lettera in cui Renato gli chiede il consenso per sposare Maruzzella. In realt\u00e0 la lettera \u00e8 un trucco per richiamare l'attenzione di Salvatore, il quale capisce che il suo sentimento \u00e8 corrisposto mentre Renato, che ha amato in segreto Maruzzella, si rassegna a questa soluzione.\nProduzione.\nLa pellicola, a carattere musicale, \u00e8 ascrivibile al filone dei melodrammi sentimentali \"strappalacrime\" (ribattezzato in seguito dalla critica \"neorealismo d'appendice\"), in voga in quel periodo tra il pubblico italiano.\nLe coreografie del film sono state curate da Elena Sedlak.\nDistribuzione.\nIl film venne distribuito nelle sale cinematografiche italiane il 27 settembre del 1956.\nAccoglienza.\nIl film risult\u00f2 il 29\u00b0 miglior incasso della stagione cinematografica italiana 1956-57."}
{"id": "241021", "revid": "4327", "url": "https://it.wikipedia.org/wiki?curid=241021", "title": "IEEE 1076", "text": ""}
{"id": "241023", "revid": "2169878", "url": "https://it.wikipedia.org/wiki?curid=241023", "title": "Mater dolorosa (film 1913)", "text": "Mater dolorosa \u00e8 un film del 1913 diretto da Mario Caserini e tratto dall'omonimo romanzo di Gerolamo Rovetta del 1882."}
{"id": "241024", "revid": "36426", "url": "https://it.wikipedia.org/wiki?curid=241024", "title": "Louie Clemente", "text": " \nCarriera.\nFu il primo batterista ufficiale dei Testament. Entrato nel 1983, fu sostituito temporaneamente da Mike \"The Rottweiler\" Ronchette (presente del famoso demo della band), rientr\u00f2 nella band nel 1986: giusto in tempo per la pubblicazione del primo album. Ha militato ininterrottamente fino al 1992, anno di pubblicazione di \"The Ritual\", successivamente lasci\u00f2 la band e si ritir\u00f2 dal mondo della musica, abbandonando anche lo strumento per diversi anni, affermandosi invece col proprio mestiere di antiquario. Nel 2005 partecip\u00f2 al \"reunion tour\" del gruppo, documentato nel DVD \"Live in London\". Attualmente, i Testament si presentano con la formazione degli esordi ma, dopo tante voci e smentite, Louie non \u00e8 rimasto nell'organico del gruppo e i motivi sono ignoti. Il suo posto all'interno dei Testament \u00e8 attualmente occupato da Gene Hoglan, che aveva gi\u00e0 suonato con la band nell'album Demonic nel 1997."}
{"id": "241026", "revid": "181699", "url": "https://it.wikipedia.org/wiki?curid=241026", "title": "Mater dolorosa (film 1943)", "text": "Mater dolorosa \u00e8 un film del 1943, diretto dal regista Giacomo Gentilomo, che ne cur\u00f2 anche il montaggio, tratto dall'omonimo romanzo di Gerolamo Rovetta.\nTrama.\nMaria di Santafiore \u00e8 infelice sposa di un nobile. Ritrova per caso il suo unico amore Giorgio Della Valle ma per il bene della famiglia e per rispetto delle convenzioni sociali rinuncia a questa seconda possibilit\u00e0. La figlia Lalla, vanitosa e viziata conosce Giorgio e lo sposa. Mentre l'uomo segue la lotta per la liberazione di Roma Lalla accetta la corte di un altro giovane ma la madre, per proteggere l'onore della figlia fa credere a Giorgio che il ragazzo sia il suo amante e non della figlia. Fatica e dolori porteranno alla morte la donna mentre Giorgio continua nella lotta per l'indipendenza italiana.\nProduzione.\nIl film venne girato negli stabilimenti di Cinecitt\u00e0 nell'autunno del 1942.\nDistribuzione.\nIl film fu distribuito nelle sale cinematografiche italiane il 1\u00ba febbraio del 1943.\nOpere correlate.\nIl romanzo di Rovetta era gi\u00e0 stato trasposto al cinema durante il periodo del muto con due omonime pellicole: la prima di produzione francese nel 1910 e la seconda di produzione italiana nel 1913."}
{"id": "241027", "revid": "767487", "url": "https://it.wikipedia.org/wiki?curid=241027", "title": "Medico per forza (film 1931)", "text": "Medico per forza \u00e8 un film del 1931 diretto da Carlo Campogalliani.\nTrama.\nSganarello \u00e8 costretto dalla moglie a farsi passare per medico. Quando viene convocato da un ricco signore la cui figlia \u00e8 affetta da una misteriosa malattia, Sganarello intuisce che la ragazza \u00e8 soltanto innamorata. Con uno stratagemma fa entrare nella casa lo spasimante della ragazza, fingendo che si tratti del farmacista, e riesce cos\u00ec a farla \"guarire\".\nProduzione.\nGirato dalla Cines su copione di Campogalliani e dello stesso Ettore Petrolini, che si ispir\u00f2 liberamente a \"Le m\u00e9dicin malgr\u00e9 lui\" di Moli\u00e8re che aveva gi\u00e0 portato sulle scene teatrali, il film \u00e8 un mediometraggio e come tale fu proiettato nelle sale in abbinamento a \"Cortile\", un altro breve film da lui interpretato. La pellicola ottenne il visto censura n. 26237 del 31 gennaio 1931."}
{"id": "241029", "revid": "767487", "url": "https://it.wikipedia.org/wiki?curid=241029", "title": "Medico per forza (film 1986)", "text": "Medico per forza (\"Foreign Body\") \u00e8 un film del 1986 diretto da Ronald Neame."}
{"id": "241030", "revid": "767487", "url": "https://it.wikipedia.org/wiki?curid=241030", "title": "Mentre la citt\u00e0 dorme (film 1928)", "text": "Mentre la citt\u00e0 dorme (\"While the City Sleeps\") \u00e8 un film del 1928 diretto da Jack Conway.\nTrama.\nMyrtle, ragazza moderna e avventata, \u00e8 innamorata di un gangster, Marty. Frequentandolo, viene a sapere troppe cose che non dovrebbe sul suo capo, Skeeter. Minacciata da questi, Myrtle chiede aiuto a Dan Callahan, un rude poliziotto che le trova un luogo sicuro dove stare. Dan si innamora di lei e le chiede di sposarlo. Per gratitudine, Myrtle acconsente a divenire sua moglie ma il poliziotto si rende ben presto conto che la ragazza ama un altro. Riunisce cos\u00ec i due innamorati e aiuta Marty a compiere i suoi primi esitanti passi sulla retta via.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated). Venne girato con un budget stimato di 259.000 dollari dal 13 aprile al 19 maggio 1928 alla City Hall, al 200 N. Spring Street, Downtown, Los Angeles.\nDistribuzione.\nDistribuito dalla Metro-Goldwyn-Mayer (MGM), usc\u00ec nelle sale cinematografiche USA il 15 settembre 1928. In Austria e in Germani, rispettivamente con i titoli \"Wenn die Stadt schl\u00e4ft\" e \"Wenn die Gro\u00dfstadt schl\u00e4ft\", il film usc\u00ec l'anno seguente. Venne distribuito anche in Finlandia (2 settembre 1929) e in Portogallo (29 gennaio 1931)."}
{"id": "241031", "revid": "767487", "url": "https://it.wikipedia.org/wiki?curid=241031", "title": "Mentre la citt\u00e0 dorme (film 1950)", "text": "Mentre la citt\u00e0 dorme (\"The Sleeping City\") \u00e8 un film del 1950, diretto da George Sherman.\nTrama.\nIl giovane dottor Foster, mentre sta camminando sulla riva del fiume, fumando una sigaretta, viene colpito alla testa da un proiettile che lo uccide. Dal nono Distretto di polizia arriva l'ispettore Gordon, incaricato delle indagini.\nProduzione.\nIl film fu prodotto dall'Universal International Pictures. Le scene dell'ospedale furono girate al Bellevue Hospital, al 550 First Avenue di Manhattan a New York.\nDistribuzione.\nDistribuito dall'Universal Pictures, usc\u00ec nelle sale cinematografiche USA il 20 settembre 1950. Con il titolo \"Kaupungin nukkuessa\", fu distribuito in Finlandia il 22 dicembre e in Svezia il 26 dicembre come \"N\u00e4r New York sover\". Quindi, il 29 gennaio 1951, in Danimarca con il titolo \"Morfin\", nelle Filippine il 17 gennaio 1952 e in Portogallo il 16 marzo 1956, tradotto in \"Quando a Noite Morre\".\nHollywood Reporter riport\u00f2 che il film vinse un Certificato al Merito Civile per il \"suo contributo significativo al progresso civile, culturale e commerciale della citt\u00e0 di New York\"."}
{"id": "241033", "revid": "767487", "url": "https://it.wikipedia.org/wiki?curid=241033", "title": "Menzogna (film 1939)", "text": "Menzogna (\"Die barmherzige L\u00fcge\") \u00e8 un film del 1939, diretto da Werner Klingler.\nProduzione.\nIl film fu prodotto dall'Euphono-Film GmbH.\nDistribuzione.\nDistribuito dalla Tobis-Filmverleih, usc\u00ec nelle sale cinematografiche tedesche il 17 agosto 1939."}
{"id": "241034", "revid": "158913", "url": "https://it.wikipedia.org/wiki?curid=241034", "title": "Menzogna (film 1952)", "text": "Menzogna \u00e8 un film del 1952 diretto da Ubaldo Maria Del Colle, al suo ultimo film nonch\u00e9 l'unico realizzato nell'epoca del sonoro.\nTrama.\nNapoli. Luisa, una ricca signora abituata ad organizzare feste mondane, intrattiene da un anno un'infelice relazione passionale con un suo inserviente. Per sottrarsene, si trasferisce in un piccolo villaggio di pescatori, dove seduce Gianni, un giovane barcaiolo gi\u00e0 legato sentimentalmente a Mariella, la povera ma bella ragazza acqua e sapone che nel paese viene chiamata \"angelo dei pescatori\".\nIl padre di Mariella, trovandosi in difficolt\u00e0 economiche, la promette in sposa a Rocco, un signorotto che detta legge nel villaggio grazie al suo denaro, proprietario anche della villa affittata a Luisa. Gianni inizialmente tenta di opporsi a Rocco perch\u00e9 vorrebbe essere lui a sposare Mariella, ma rinuncia al proposito dopo essersi innamorato di Luisa.\nLuisa viene per\u00f2 rintracciata dal suo vecchio amante, che vistosi rifiutato le spara. La colpa ricade su Gianni, che viene arrestato. Mariella, per fornirgli un alibi, afferma pubblicamente di aver trascorso la sera dell'omicidio in intimit\u00e0 con Gianni, ma la polizia non le crede ed invece suo padre, credendole, la caccia via per la vergogna. Mariella, riprovata anche dagli altri abitanti del villaggio, si rifugia in una casa disabitata dove prima viveva Gianni, ma cos\u00ec Rocco ne approfitta per raggiungerla in quel luogo appartato, dove tenta di violentarla.\nFuggendo spaventata, Mariella scivola tra gli scogli e rimane svenuta sulla riva, dove prende freddo ammalandosi gravemente. Dopo aver trascorso alcuni giorni a letto lottando contro la morte, ella guarisce e ritrova Gianni accanto a s\u00e9, scagionato dalla testimonianza di Maddalena, la domestica di Rocco, che quella sera aveva incontrato per strada l'amante di Luisa ma finora non aveva parlato perch\u00e9 intimata di tacere da Rocco.\nGianni e Mariella possono cos\u00ec iniziare una nuova vita insieme.\nProduzione.\nProdotto e distribuito dalla Titanus (e realizzato nei suoi studi romani), il film rientra nel filone dei melodrammi sentimentali, comunemente detto \"strappalacrime\" (in seguito ribattezzato \"neorealismo d'appendice\" dalla critica), allora molto in voga tra il pubblico italiano.\nDistribuzione.\nIl film fu distribuito nel circuito cinematografico italiano nell'autunno del 1952, uscendo per\u00f2 in date diverse da citt\u00e0 a citt\u00e0: il 27 settembre fu presentato a Torino, mentre a Milano arriv\u00f2 nelle sale il 10 novembre ed a Roma il 16 novembre.\nVenne in seguito distribuito anche in Portogallo (11 gennaio 1954), Francia (24 febbraio 1954) e Finlandia (9 luglio 1954).\nAccoglienza.\nIl film fu premiato da un buon successo di pubblico."}
{"id": "241035", "revid": "767487", "url": "https://it.wikipedia.org/wiki?curid=241035", "title": "Messalina (film 1910)", "text": "Messalina \u00e8 un cortometraggio del 1910 diretto da Mario Caserini."}
{"id": "241036", "revid": "767487", "url": "https://it.wikipedia.org/wiki?curid=241036", "title": "Messalina (film 1923)", "text": "Messalina \u00e8 un film muto del 1923, sceneggiato, prodotto e diretto da Enrico Guazzoni.\nTrama.\nClaudio viene acclamato imperatore dopo l'uccisione di Caligola da parte dei pretoriani, il cui capo, Marco, \u00e8 innamorato della di lui moglie, l'immorale Messalina. Costei lascia spesso il palazzo imperiale per aggirarsi nelle zone malfamate in cerca di fuggevoli avventure e, durante una retata, viene salvata da Ennio, uno schiavo persiano, di cui si innamora. Diventa cos\u00ec rivale di Mirit, sacerdotessa di Iside, che ricatta lo schiavo per avere i suoi favori.\nL'imperatore Claudio, intanto sventa un complotto per rovesciarlo ordito da Marco, e lo fa uccidere. Per ottenere la libert\u00e0, Ennio partecipa ad una corsa di quadrighe, ma Mirit, indispettita dai suoi rifiuti, gli fa uccidere i preziosi cavalli su cui egli contava per la vittoria. Senza gli animali addestrati, Ennio si rovescia durante la gara e rischia di essere ucciso dai gladiatori, e sar\u00e0 Messalina ad intervenire ed a portarlo in salvo. Ma poi l'imperatrice ordisce un complotto contro il marito e quando \u00e8 scoperta, preferisce uccidersi prima di essere ridotta in catene dai pretoriani.\nProduzione.\nProdotto dal regista stesso tramite la sua societ\u00e0 \"Guazzoni film\", \"Messalina\" rientra nella serie di film con i quali la produzione italiana, ormai quasi tutta confluita nell'U.C.I., tenta nella prima met\u00e0 degli anni venti di risollevare le proprie sorti, rese incerte dal massiccio ingresso dei prodotti provenienti da altri paesi europei e, soprattutto, dagli Stati Uniti.\nSi credeva che questo rilancio dovesse basarsi soprattutto sulla riedizione di film, imperniati su vicende legate alla romanit\u00e0, che gi\u00e0 in passato avevano avuto notevole successo, anche commerciale, nei Paesi europei e negli USA. \"Messalina\", che gi\u00e0 era stato oggetto di una edizione del 1910 diretta da Caserini fu uno di questi, a cui l'anno successivo segu\u00ec una riedizione de \"Gli ultimi giorni di Pompei\", che aveva gi\u00e0 avuto due precedenti edizioni, una nel 1908 e l'altra nel 1913, e che fu un clamoroso insuccesso commerciale.\nL'entusiasmo rispetto al tema della romanit\u00e0, vista come potenza che ha potuto sfuggire al suo declino abbracciando il Cristianesimo e la speranza di un rilancio, poi rivelatosi effimero, della cinematografia italiana \u00e8 testimoniato anche dall'eccezionale (per i tempi) visita che il re in persona fece sul set del film durante la lavorazione che, secondo Guazzoni, fu \u00abun doveroso omaggio alla genialit\u00e0 ed intraprendenza dei nostri uomini di cinema sui quali pesava l'ostracismo della cultura e l'ostilit\u00e0 dei finanzieri\u00bb. In seguito il film fu anche proiettato nel luglio 1923 in anteprima nei giardini del Quirinale alla presenza del re e di altri membri della casa reale.\nAccoglienza.\nDiffusione. \"Messalina\" ebbe, nonostante diverse scene considerate all'epoca immorali, un notevole successo sia in Italia che all'estero. Nei paesi di lingua inglese venne presentato con il titolo \"The fall of an Empress\", mentre rest\u00f2 l'unico film italiano che pot\u00e9 essere esportato in Unione Sovietica nel corso di tutti gli anni venti. Una delle scene pi\u00f9 famose del film, quella della corsa delle quadrighe, fu copiata due anni dopo da Fred Niblo nel \"Ben Hur\"\nCritica. Il film sanc\u00ec il grande successo personale di Rina De Liguoro, sino ad allora impiegata in pellicole poco importanti, qui non a caso ripresa in innumerevoli primi piani, che riscossero, rispetto ai precedenti, apprezzamenti della critica del tempo: \u00abOttimamente la contessa De Liguoro, nella parte che le si addice egregiamente (...) corrotta, depravata e bella, \"Messalina\" \u00e8 il trionfo della cinematografia italiana, l'orgoglio di Guazzoni, la rinascita della nostra arte.\u00bb. A parte quest'ultima previsione non destinata ad avverarsi, la De Liguoro si afferma in \"Messalina\" quale l'ultima \"diva\" del cinema muto italiano, tanto che l'attrice dichiar\u00f2 ancora negli anni cinquanta, ormai ritirata dalle scene, di essere molto legata a quel personaggio, di cui ancora conservava i costumi indossati sul set.\nConservazione. La \"Messalina\" della \"Guazzoni\" \u00e8 sopravvissuta al tempo: copie ne sono attualmente conservate presso le cineteche di Roma e di Milano."}
{"id": "241038", "revid": "1100311", "url": "https://it.wikipedia.org/wiki?curid=241038", "title": "Sport Club Corinthians Paulista", "text": "Lo Sport Club Corinthians Paulista, semplicemente noto come Corinthians, \u00e8 una societ\u00e0 polisportiva di San Paolo del Brasile, la cui componente pi\u00f9 nota \u00e8 la sezione calcistica.\nIl Corinthians venne fondato nel 1910 da un gruppo di operai, con l'obiettivo di creare una squadra di calcio per gli strati inferiori della societ\u00e0 di San Paolo, cos\u00ec da opporsi ai club di \u00e9lite gi\u00e0 esistenti. Il nome fu ispirato dalla squadra inglese del \"Corinthian Football Club\".\nLa sezione di calcio del club \u00e8 una delle pi\u00f9 vittoriose in Brasile, avendo conquistato tra l'altro 7 volte il campionato brasiliano, 3 Coppe del Brasile, 30 campionati paulisti, una Copa Libertadores, una Recopa Sudamericana e due Mondiali per club. Con 28 milioni di tifosi, secondo l'indagine effettuata dalla \"Lance/Ibope\", \u00e8 la seconda squadra con il maggior numero di sostenitori del Paese dopo il Flamengo.\nEssendo una polisportiva, il Corinthians include anche squadre di calcio a 5, football americano, J\u016bd\u014d, nuoto, pallacanestro, pallamano, pallavolo, taekwondo e tennis.\nStoria.\nFondazione.\nIl 1\u00ba settembre 1910 un gruppo di operai del quartiere di San Francisco prese la decisione di fondare un proprio club sportivo. La loro idea era di creare una squadra di calcio in cui ognuno potesse mostrare la propria abilit\u00e0 nello sport, dal momento che, agli inizi del XX secolo, il calcio in Brasile era considerato uno sport elitario, praticato in prevalenza dai discendenti di immigrati britannici e da coloro che lavoravano per compagnie britanniche.\nAlla luce di una lampada ad olio, nella \"Rua dos Imigrantes\" (\"Via degli immigrati\"), gli operai Joaquim Ambr\u00f3sio, Carlos da Silva, Rafael Perrone, Ant\u00f4nio Pereira e Anselmo Correia fondarono il primo club \"popolare\" della citt\u00e0 di San Paolo.\nLe prime proposte riguardo al nome da dare alla squadra erano legate al patriottismo brasiliano: \"Carlos Gomes Football Club\" e \"Futebol Clube Santos Dumont\" - omaggio a due grandi personaggi della storia brasiliana come Ant\u00f4nio Carlos Gomes e Alberto Santos-Dumont - furono le prime idee. Ciononostante, questi nomi di evidente radice brasiliana vennero accantonati dopo che la squadra inglese del \"Corinthian Football Club\", che era solita vestire maglie rosa e marroni, vinse tutte e sei le sue gare nella tourn\u00e9e oltreoceano a San Paolo e a Rio de Janeiro. Il nome \"Sport Club Corinthians Paulista\" venne dunque scelto in omaggio alla squadra britannica di inizio Novecento. Tale denominazione venne proposta da Joaquim Ambr\u00f3sio, uno dei nove operai che avevano fondato il club.\nPrimi anni.\nIl Corinthians disput\u00f2 la sua prima partita di sempre il 10 settembre 1910, un match contro l'Uni\u00e3o da Lapa, un'importante squadra amatoriale di San Paolo. Nonostante la sconfitta del Corinthians per 1-0, questo incontro segn\u00f2 l'inizio di un periodo ricco di successi in ambito amatoriale.\nIl 14 settembre Luis Fabi mise a segno il primo gol della storia del club, contro l'Estrela Polar, altra squadra amatoriale della citt\u00e0. Il Corinthians vinse cos\u00ec la sua prima gara con un punteggio finale di 2-0.\nGrazie ai buoni risultati e ad un numero sempre crescente di sostenitori, il Corinthians si iscrisse alla Liga Paulista de Futebol dopo aver vinto due partite di qualificazione, prendendo quindi parte al Campionato paulista per la prima volta nel 1913. Solo un anno dopo l'ingresso nella Liga, nel 1914, il team corinthiano venne incoronato campione statale per la prima volta, vincendo di nuovo due anni dopo.\nIl 1922, anno del centenario dell'indipendenza brasiliana, segna l'inizio dell'egemonia del Corinthians nel Campionato paulista.\nDal momento che a quell'epoca il calcio era praticato soprattutto negli Stati di Rio e di San Paolo, le squadre campioni dei due stati erano considerate le migliori formazioni in tutto il Brasile. Sconfiggendo il campione carioca di quell'anno, l'Am\u00e9rica, il Corinthians raggiunse finalmente l'\u00e9lite del calcio brasiliano.\nDello stesso anno (1922) \u00e8 anche il primo dei tre campionati statali vinti di fila. La tripletta venne ripetuta anche tra il 1928 e il 1930 e tra il 1937 e il 1939.\nTra alti e bassi.\nIl Corinthians sembrava destinato a vincere solo quei tre campionati statali: trascorsero infatti sette anni prima di una nuova vittoria del \"Paulist\u00e3o\" nel 1937, triplicata nel 1938 e nel 1939. Gli anni quaranta furono un periodo difficile: la squadra conquist\u00f2 il campionato nel 1941, tornando al successo solo nel 1951. In quegli anni il team del Corinthians era noto come il \"mi fa ridere\" (\"faz-me rir\" in portoghese).\nL'inizio degli anni cinquanta \u00e8 da ricordare per il club corinthiano. Nel 1951 la squadra, che annoverava tra gli altri Carbone, Cl\u00e1udio, Luizinho, Baltazar e M\u00e1rio, mise a segno 103 reti nelle trenta gare del campionato paulista, con una media di 3,43 gol a match. Lo stesso Carbone fu il capocannoniere della competizione con 30 segnature. Il Corinthians avrebbe vinto il campionato statale anche nel 1952 e nel 1954.\nNello stesso decennio il team paulista vinse tre volte il Torneo di Rio-San Paolo (nel 1950, nel 1953 e nel 1954): quella competizione era all'epoca la pi\u00f9 importante di tutto il paese, dal momento che vi prendevano parte le squadre dei due stati con la maggiore tradizione calcistica, quelli di Rio e di San Paolo.\nNel 1953, in un torneo disputato in Venezuela, nella capitale Caracas, il Corinthians conquist\u00f2 la \"Piccola coppa del mondo\" (\"Mundialito de Clubes\"), un torneo che molti considerano come predecessore del Mondiale per club, nato nel 2000. In quell'occasione, il Corinthians, sostituendo il Vasco da Gama, vinse tutte e sei le sue partite, contro la Roma (1-0 e 3-1), il CF Barcellona (3-2 e 1-0) e l'Election Caracas (2-1 e 2-0). Nello stesso anno la squadra brasiliana vinse anche la Coppa del quarto centenario di San Paolo.\nDopo le vittorie nel Campionato paulista e nel Torneo di Rio-San Paolo del 1954, il Corinthians attravers\u00f2 un periodo senza vittorie. La conquista nel 1977 del campionato paulista interruppe finalmente una striscia di insuccessi nei principali tornei durata ventitr\u00e9 anni.\n\"Democrazia Corinthiana\".\nNel 1982 ebbe inizio il periodo della cosiddetta \"Democrazia Corinthiana\". Nell'aprile di quell'anno termina il mandato del presidente Vicente Matheus e lo sostituisce Waldemar Pires. I calciatori S\u00f3crates, Wladimir e Casagrande si ergono a leader dello spogliatoio e di fatto iniziano una autogestione del club, dirigendo la squadra affiancati dall'allenatore M\u00e1rio Travaglini. La formazione \u00e8 decisa dai giocatori, che votano su ogni questione posta, di fatto ricalcando il sistema democratico: nel 1982 e nel 1983 la squadra vince il Campionato Paulista. I membri della rosa e della dirigenza avevano eguale diritto di voto, e le loro opinioni avevano lo stesso peso: inoltre, i calciatori avevano il potere di utilizzare la maglia a fini pubblicitari o propagandistici. Nel 1984 S\u00f3crates e Casagrande lasciano il club, e la Democrazia Corinthiana termina: il breve periodo contribuisce, tra le altre cose, a risanare le casse del club, che erano onuste di debiti ereditati dalla precedente gestione.\nDalla retrocessione al tetto del Sudamerica e del mondo.\nLa situazione finanziaria del Corinthians, nei primi mesi del 2004 era una delle peggiori nella sua storia. Cattiva amministrazione, mancanza di denaro e un andamento molto negativo sia nel Campeonato Brasileiro S\u00e9rie A 2003 che nel Campionato paulista 2004 avevano dato ai molti tifosi di che preoccuparsi. Fortunatamente alcuni giovani giocatori e l'allenatore Tite aiutarono la squadra a risollevarsi dalla brutta partenza in campionato. Alla fine il Corinthians chiuse al 5\u00ba posto, qualificandosi per la Coppa Sudamericana (equivalente della Coppa Uefa europea).\nQuesta situazione permise al presidente del Corinthians, Alberto Dualib, di convincere gli amministratori del club a firmare un controverso trattato con un'associazione internazionale di investitori nota come Media Sports Investment (MSI). Il contratto garantiva alla MSI il controllo della societ\u00e0 per 10 anni, in cambio di grandi investimenti. Nel 2005 arrivarono cos\u00ec in rosa importanti giocatori, come Carlos T\u00e9vez, Roger, Javier Mascherano e Carlos Alberto.\nNonostante gli investimenti da parte della MSI, il Corinthians part\u00ec a rilento nel Campionato paulista 2005, riuscendo per\u00f2 a risalire e a chiudere al secondo posto. Neanche il Campionato brasiliano cominci\u00f2 molto bene per il \"Tim\u00e3o\"; comunque, dopo le dimissioni del coach Daniel Passarella a seguito di una sconfitta per 5-1 con i rivali del San Paolo, il team intraprese un cammino che lo condusse ad essere incoronato per la quarta volta Campione di Brasile. Quella del 2005 fu tra l'altro una stagione contrassegnata dal controverso annullamento di undici match a causa di uno scandalo scommesse.\nI rapporti tra l'amministrazione del Corinthians e il presidente della MSI, Kia Joorabchian, sono andati deteriorandosi. Dopo l'eliminazione dalla Coppa Libertadores 2006, il club ha attraversato una profonda crisi che non ha permesso di realizzare buone prestazioni per tutto il 2006. Non \u00e8 noto se l'associazione tra MSI e Corinthians continuer\u00e0 nei prossimi anni e neanche se la dirigenza riuscir\u00e0 a ottenere altro denaro per l'acquisto di nuovi giocatori, nonostante Kia Joorabchian se ne sia andato.\nIl 2 dicembre 2007, pareggiando all'ultima giornata di campionato per 1-1 contro al Gr\u00eamio, la squadra si \u00e8 classificata al 17\u00ba posto, retrocedendo, cos\u00ec, per la prima volta nella propria storia nella Serie B brasiliana.\nTornato subito nella massima serie, il 9 dicembre 2008 il club ha annunciato l'arrivo di Ronaldo, notizia che ha avuto ampio spazio nei giornali sportivi di tutto il mondo. Il giocatore \u00e8 stato presentato ufficialmente il 12 dicembre 2008.\nIl 14 febbraio 2011 Ronaldo ha dato ufficialmente l'addio al calcio giocato.\nIl 4 dicembre 2011, giorno della morte di S\u00f3crates uno dei campioni pi\u00f9 amati dalla tifoseria, conquista per la quinta volta il Brasileir\u00e3o, grazie allo 0-0 nella gara contro il Palmeiras e al contemporaneo pareggio 1-1 del Vasco da Gama nel derby con Flamengo.\nIl 2012 \u00e8 uno degli anni pi\u00f9 gloriosi nella storia del Corinthians, che per la prima volta accede alla finale della massima competizione sudamericana per club. Nella finale di andata disputata il 27 giugno a Buenos Aires, i brasiliani pareggiano per 1-1 mentre in quella di ritorno giocata il 4 luglio a San Paolo vincono per 2-0 (con doppietta di Emerson) e conquistano il trofeo.\nIl 16 dicembre 2012 il club si laurea campione del mondo per la seconda volta nella sua storia, conquistando il Mondiale per club, dopo la vittoria nell'edizione inaugurale del 2000 (non sostitutiva della Coppa Intercontinentale). Dopo aver battuto l'Al-Ahly in semifinale (1-0), il Corinthians vince la finale contro il Chelsea grazie al gol decisivo di Paolo Guerrero, mettendo fine alla serie di cinque successi consecutivi nella competizione da parte delle squadre europee.\nColori e simbolo.\nColori.\nBench\u00e9 per gran parte della sua storia i giocatori del club abbiano vestito i colori bianco e nero, la prima divisa in assoluto consisteva di una maglia color crema e di pantaloncini neri. Dopo che le maglie vennero lavate pi\u00f9 volte, il color crema divenne gradualmente bianco. In seguito a tale curioso episodio, avvenuto agli inizi della storia della societ\u00e0, i colori ufficiali furono mutati per non dover spendere altro denaro nel comprare nuove tenute di gioco.\nGli attuali sponsor del Corinthians sono la Nike (sponsor tecnico), Caixa e Fisk.\nStemma.\nLa maglia del Corinthians non ebbe stemmi fino al 1913, quando il club venne ammesso nella Liga Paulista, potendo cos\u00ec giocare partite ufficiali nel Campionato dello stato di San Paolo. Fu in quell'occasione che debutt\u00f2 il primo stemma, che presentava le lettere \"C\" e \"P\".\nIl primo stemma del Corinthians venne creato nel 1914 dal litografo Herm\u00f3genes Barbuy, fratello del giocatore Am\u00edlcar. Lo stemma mut\u00f2 spesso prima del 1919, quando un nuovo simbolo (parte dell'attuale) debutt\u00f2 sulla maglia del Corinthians. Presentava la bandiera dello Stato di San Paolo racchiusa in un cerchio con il nome societario scritto intorno.\nLo stemma mut\u00f2 ancora nel 1940, quando il disegnatore ed ex membro della squadra riserve del Corinthians Francisco Rebolo Gonz\u00e1lez cre\u00f2 quello definitivo, usato tutt'oggi. Il simbolo attuale presenta un'ancora e due remi incrociati (in riferimento agli sport nautici praticati dal club), il che lo rende molto originale. Questo stemma \u00e8 stato leggermente modificato poche volte.\nMascotte.\nLa mascotte ufficiale del Corinthians \u00e8 il moschettiere, simbolo di coraggio, audacia e spirito di combattivit\u00e0. L'adozione di tale simbolo richiama vicende legate ai primi anni del club.\nNel 1913 le principali squadre dello stato di San Paolo fondarono l'APEA (l'Associazione paulista degli sport atletici). Nella vecchia Liga Paulista rimasero solo tre squadre, l'Americano, il Germ\u00e1nia e l'Internacional, che divennero note come i \"tre moschettieri\" del calcio paulista. Il Corinthians si un\u00ec a loro nel ruolo di D'Artagnan, diventando quindi il quarto spadaccino nonch\u00e9 il leader, proprio come nel romanzo di Alexandre Dumas padre \"I tre moschettieri\".\nPer essere ammesso in quell'\"universo dei moschettieri\", il Corinthians doveva mostrare la sua bravura. Dal momento che molte altre squadre volevano quel posto nella Liga Paulista, il Corinthians dovette partecipare ad un torneo di selezione contro Minas Gerais e San Paolo, due grandi squadre pauliste amatoriali di quel periodo. Con classe e competenza la squadra corinthiana super\u00f2 il Minas per 1-0 e il San Paolo per 4-0, venendo accettato nel gruppo e assumendo il diritto di partecipare alla Divisione Speciale del campionato paulista nell'anno successivo.\nStrutture.\nStadio.\nNella sua storia il Corinthians ha avuto diversi stadi: il primo, il Campo do Lenheiro, non era propriamente uno stadio. La squadra giocava in un campo di propriet\u00e0 di un venditore di legna: a causa di ci\u00f2, il terreno divenne noto appunto come \"Campo do Lenheiro\" (\"Campo del falegname\" in portoghese).\nNel 1918 i giocatori e i tifosi cominciarono a costruire un altro stadio per la squadra. L'impianto divenne noto come Est\u00e1dio do Bom Retiro: il Corinthians vi avrebbe giocato per 9 anni.\nNel 1928 il presidente Alfredo Sch\u00fcrig compr\u00f2 un terreno e vi edific\u00f2 il nuovo stadio, il Parque S\u00e3o Jorge (il cui nome ufficiale \u00e8 \"Est\u00e1dio Alfredo Sch\u00fcrig\", dal nome del presidente). Il Corinthians ha giocato l\u00ec per molto tempo. Soltanto negli ultimi anni, lo Stadio Municipale di Pacaembu, il secondo di San Paolo per capienza (dopo il Morumbi), \u00e8 diventato, In via d'aff\u00ectto, la sede degli incontri casalinghi della squadra corinthiana\nVerso la fine del 2006, una ONG, la Cooperfiel, ha inaugurato un fondo per la realizzazione di un nuovo stadio. L'obiettivo della ONG \u00e8 raccogliere 300 milioni di real (circa 105 milioni di euro) entro 36 mesi per la realizzazione di un impianto di 60.000 posti che verr\u00e0 ceduto al club con un accordo non ancora stabilito.\nIl presidente del Corinthians Alberto Dualib incontr\u00f2 il presidente del Brasile Luis In\u00e1cio Lula da Silva per chiedergli un aiuto finanziario nella costruzione del nuovo stadio. In quell'incontro Lula, tifoso del Corinthians, ha parlato anche con l'allora allenatore \u00c9merson Le\u00e3o, dicendogli di avere fiducia in lui per un \"rinnovamento\" della rosa dei giocatori, tra i quali c'erano stati problemi e gelosie. Si dice che in realt\u00e0 il vero scopo dell'incontro era affinch\u00e9 Dualib potesse parlare con Lula dell'arrivo del magnate Boris Berezovsky.\nA partire dal 2011 inizi\u00f2 la costruzione del nuovo stadio del Corinthians che \u00e8 stato terminato nel 2013, ospitando svariate partite dei mondiali di calcio del 2014 tra cui quella inaugurale.\nTifoseria del Corinthians.\nIl Grande Torino e il Corinthians.\nA seguito della scomparsa del Grande Torino, il Corinthians sent\u00ec il dovere di rendergli onore: infatti in occasione di un'amichevole contro la Portuguesa, la squadra gioc\u00f2 la partita indossando le tradizionali magliette granata del Torino.\nL'Invasione Corinthiana.\nLa cosiddetta \"Invasione Corinthiana\" avvenne nel 1976, quando i tifosi del Corinthians invasero l'Est\u00e1dio M\u00e1rio Filho (il Maracan\u00e3) di Rio de Janeiro in occasione della semifinale del campionato brasiliano di calcio 1976. In quella gara, da giocare contro la Fluminense padrona di casa, pi\u00f9 di settantamila sostenitori del Corinthians lasciarono lo stato di San Paolo per assistere al match.\nRivalit\u00e0.\nIl Palestra It\u00e1lia (ora noto come Palmeiras) venne fondato nel 1914 come squadra per soli italiani. Alcuni membri italiani del direttivo del Corinthians e Bianco, unico calciatore italiano nella rosa corinthiana, lasciarono quindi il loro club per trasferirsi al Palmeiras, venendo subito ritenuti dei traditori. A causa di ci\u00f2, le due squadre divennero arcirivali: questa \u00e8 tuttora la rivalit\u00e0 pi\u00f9 forte nello Stato di San Paolo.\nIl Corinthians ha rivalit\u00e0, seppur meno forti, pure con le altre due principali squadre di San Paolo, il San Paolo e la societ\u00e0 provinciale del Santos.\nCalcio a 5.\nLa selezione di calcio a 5 della polisportiva fu fondata nel 1950."}
{"id": "241039", "revid": "767487", "url": "https://it.wikipedia.org/wiki?curid=241039", "title": "Messalina (film 1951)", "text": "Messalina \u00e8 un film del 1951 diretto da Carmine Gallone.\nTrama.\nAssetata di potere e di piacere, Messalina cambia amanti tanto velocemente quanto elimina i propri nemici, come il probo Valerio; riesce persino a convincere l'imperatore Claudio, atterrito da un falso oracolo, che per salvarlo lei deve risposarsi con l'amante Caio Sillo. Ma il piano con cui pensa di impossessarsi del trono imperiale le si rivolter\u00e0 contro."}
{"id": "241041", "revid": "767487", "url": "https://it.wikipedia.org/wiki?curid=241041", "title": "Mezzanotte (film 1915)", "text": "Mezzanotte \u00e8 un film muto italiano del 1915 diretto da Augusto Genina."}
{"id": "241043", "revid": "767487", "url": "https://it.wikipedia.org/wiki?curid=241043", "title": "Mezzanotte (film 1930)", "text": "\"Mezzanotte (Va Banque)\" \u00e8 un film del 1930, diretto da Erich Waschneck. I protagonisti della pellicola sono due divi del cinema tedesco dell'epoca, Lil Dagover e Gustaf Gr\u00fcndgens.\nProduzione.\nIl film fu prodotto dalla Deutsche Tonfilm Produktions (Deuton-Film).\nDistribuzione.\nDistribuito dalla Deutsche Lichtspiel-Syndikat (DLS), il film usc\u00ec nelle sale cinematografiche tedesche il 18 settembre 1930. In Grecia, al film venne dato il titolo \"To daktylidi tis aftokrateiras\"."}
{"id": "241044", "revid": "767487", "url": "https://it.wikipedia.org/wiki?curid=241044", "title": "Mia sorella Evelina (film 1942)", "text": "Mia sorella Evelina (\"My Sister Eileen\") \u00e8 un film del 1942, diretto da Alexander Hall. Rosalind Russell ottenne la nomination come miglior attrice protagonista agli Academy Award del 1943.\nLa sceneggiatura riprende il lavoro teatrale di Jerome Chodorov e Joseph Fields \"My Sister Eileen\" che, a sua volta, prendeva spunto dalla serie di racconti autobiografici scritti da Ruth McKenney per il New Yorker. La commedia, prodotta da Max Gordon e diretta da George S. Kaufman, aveva debuttato a Broadway il 26 dicembre 1940. Interpretata da Shirley Booth e Richard Quine (sostituito nelle repliche da Henry Jones), arriv\u00f2, in oltre due anni di programmazione, a 864 recite, chiudendo i battenti il 16 gennaio 1943.\nTrama.\nDue sorelle, Ruth ed Evelina, lasciano il nativo Ohio per cercare fortuna nel teatro newyorchese. La maggiore, Ruth, passa gran parte del tempo a proteggere la sorella minore da tutti gli spasimanti che le assillano, ma l'amore arriver\u00e0 anche per lei.\nProduzione.\nIl film fu prodotto dalla Columbia Pictures Corporation che pag\u00f2 225.000 dollari per i diritti cinematografici del lavoro teatrale. Le riprese durarono dal 19 maggio al 15 luglio 1942.\nDistribuzione.\nIl copyright del film, richiesto dalla Columbia Pictures Corp., fu registrato il 24 settembre 1942 con il numero LP11602.\nDistribuito dalla Columbia Pictures, il film usc\u00ec nelle sale cinematografiche USA il 30 settembre 1942. Nel 1943, fu distribuito in Messico (15 gennaio, come \"Los caprichos de Eileen\"), Svezia (30 aprile, come \"Pass f\u00f6r den blonda!\"), Portogallo (16 ottobre, come \"As Duas Irm\u00e3s\")."}
{"id": "241046", "revid": "30610", "url": "https://it.wikipedia.org/wiki?curid=241046", "title": "Andrew Marvell", "text": "Ebbe una prospettiva complessa della Rivoluzione inglese. Fu un puritano e amico di John Milton, ma fu moderato nella sua politica, e (a differenza di Milton) fu contrario all'esecuzione di Carlo I. Tuttavia, una delle sue poesie pi\u00f9 note \u00e8 un'ode in onore di Oliver Cromwell.\nFu pi\u00f9 famoso alla sua epoca per le satire, viene ora ricordato per i poemi di amore, specialmente \"To His Coy Mistress\" (\"Alla sua timida amante\"), in cui esorta la sua amata a non sprecare il tempo."}
{"id": "241047", "revid": "767487", "url": "https://it.wikipedia.org/wiki?curid=241047", "title": "Mia sorella Evelina (film 1955)", "text": "Mia sorella Evelina \u00e8 un film del 1955, diretto dal regista Richard Quine.\nLe coreografie del film furono realizzate dall'esordiente Bob Fosse.\nLocandine e manifesti.\nLa realizzazione dei manifesti del film fu affidata al pittore Anselmo Ballester"}
{"id": "241048", "revid": "2161050", "url": "https://it.wikipedia.org/wiki?curid=241048", "title": "Sebastiano Ricci", "text": "Biografia.\nFiglio di Livio e Andreana, venne battezzato a Belluno il 1\u00ba agosto 1659. Nel 1671 sarebbe stato apprendista a Venezia di Federico Cervelli, pittore di \"una certa buona macchia e fluido modo di maneggiare il pennello\". Secondo Tommaso Temanza Ricci avrebbe avuto invece come primo maestro Sebastiano Mazzoni. \u00c8 dato per certo che egli sia stato allievo prima del Cervelli e poi anche del Mazzoni.\nRicci, che lavorava nel 1678 in una bottega di Rialto, avrebbe messo incinte due ragazze, delle quali la pi\u00f9 giovane, Antonia Venanzio, cerc\u00f2 di avvelenare, senza per\u00f2 riuscirvi, per evitare il matrimonio. Imprigionato e successivamente liberato grazie a una \"nobil persona\", probabilmente appartenente alla potente famiglia Pisani, si trasfer\u00ec a Bologna, probabilmente nel 1681 (i documenti lo testimoniano ancora in laguna il 14 marzo di quell'anno).\nQui, domiciliato presso la parrocchia di San Michele del Mercato di Mezzo, il 28 settembre 1682 ricevette dalla Confraternita di San Giovanni de' Fiorentini l'incarico di dipingere una \"Decollazione di san Giovanni Battista\" (dispersa gi\u00e0 dai tempi delle soppressioni giacobine) e una \"Nascita del Battista\" (gi\u00e0 a Palata Pepoli, ora nella Pinacoteca di Bologna) per il loro oratorio: in queste opere dimostra di aver assorbito la lezione di Luca Giordano alla Salute tramite puntuali citazioni stilistiche. Il 9 dicembre 1685 stipula il contratto con il marchese di San Secondo Scipione I de' Rossi, presso Parma, per la decorazione dell'oratorio della Beata Vergine del Serraglio che complet\u00f2, con la collaborazione di Ferdinando Bibiena, nell'ottobre 1687, ricevendo un compenso di 4.482 lire; nel 1686 dipinse una \"Piet\u00e0\" commissionata dal duca Ranuccio Farnese per il convento delle Cappuccine Nuove di Parma. Spos\u00f2 intanto, con i buoni uffici del cardinale legato Antonio Pignatelli (dal 1691 papa Innocenzo XII), Antonia Venanzio, la ragazza veneziana che aveva sedotto e che gli aveva dato una figlia.\nDal 1687 al 1688 decor\u00f2 gli appartamenti della duchessa Farnese, nell'omonimo palazzo di Piacenza, con un gruppo di dipinti ad olio rappresentanti i \"Fasti di Paolo III\".\nLe cronache riportano che il Ricci avesse abbandonato a Bologna la moglie e la figlia nel 1688, per fuggire con Maddalena, figlia del pittore Giovanni Francesco Peruzzini, a Torino; qui, denunciato, venne arrestato e addirittura condannato a morte. Graziato per l'intervento del duca di Parma, fu liberato e messo al bando da Torino. Godette evidentemente dei favori del duca Ranuccio Farnese, perch\u00e9 questi il 2 marzo 1691 gli rilasci\u00f2 una \"patente di familiarit\u00e0\", una sorta di lettera di raccomandazione, e gli assegn\u00f2 una pensione mensile di 25 corone: con questi mezzi nell'aprile di quell'anno era a Roma, alloggiato a palazzo Farnese.\nI documenti romani riportano solo le vicissitudini della commissione, data nel 1692 al Ricci, di copiare l'\"Incoronazione di Carlo Magno\" di Raffaello in Vaticano, per conto di Luigi XIV, terminata solo nel 1694 per la difficolt\u00e0 di riprodurre il disegno di Raffaello, e poi andata dispersa. La circostanza della morte del suo protettore Ranuccio Farnese nel dicembre 1694 avrebbe indotto Ricci a lasciare Roma per Milano, dove aveva del resto gi\u00e0 ottenuto la commissione di affrescare la cappella ossario della chiesa di San Bernardino alle Ossa, opera terminata nel novembre 1695, mentre nel 1694 realizz\u00f2 una grande pala raffigurante \"L'Angelo custode\" per la chiesa di Santa Maria del Carmine a Pavia.\nIl 22 giugno 1697 il conte Giacomo Durini incaric\u00f2 Ricci, definito nel contratto \"celebre pittore\", di dipingere la pala di \"Teodolinda che fonda la basilica\" per il Duomo di Monza. Dal 1698 il pittore era a Venezia ma lavor\u00f2 anche a Padova dove, nella chiesa di Santa Giustina, il 24 agosto 1700 fu inaugurata la sua \"Pala di san Gregorio\" e vi inizi\u00f2 ad affrescare la cappella del Santissimo Sacramento; lo stesso anno oper\u00f2 a Padernello dove dipinse una \"Crocifissione\".\nNel 1701 ricevette dal geografo veneziano Vincenzo Maria Coronelli la commissione della tela dell'\"Ascensione\", da inserire nel soffitto della sagrestia della basilica dei Santi Apostoli a Roma. L'anno dopo era a Vienna dove, nel palazzo di Sch\u00f6nbrunn, affresc\u00f2 il soffitto del Salone Azzurro con l'\"Allegoria delle Virt\u00f9 principesche\", che illustra l'educazione del futuro imperatore Giuseppe I, rappresentando una figura allegorica, l'\"Amore della Virt\u00f9\", che distoglie il principe dai piaceri di Venere avviandolo al trono dove l'attendono la \"Gloria\" e l'\"Eternit\u00e0\". A Vienna ricevette anche la commissione di una \"Ascensione\" dall'elettore di Sassonia, Federico Augusto II, convertitosi al cattolicesimo per garantirsi la successione alla corona polacca.\nNel 1704 esegu\u00ec a Venezia le pale dei \"Santi Procolo, Fermo e Rustico\" nel Duomo di Bergamo e della \"Crocifissione\" per la chiesa fiorentina di San Francesco de' Macci, ora agli Uffizi.\nVigna Contarena a Este.\nSu commissione di Marco Contarini degli Scrigni gli vengono attribuiti parte degli affreschi di Vigna Contarena ad Este.\nL'esperienza fiorentina.\nFra l'estate del 1706 e il 25 ottobre 1707 era a Firenze, dove svolse un ampio complesso decorativo, il maggiore rimasto del pittore, nel Palazzo Marucelli, poi Fenzi; gli affreschi si situano in cinque stanze a pianterreno del Palazzo: nelle prime due vengono celebrate la vittoria della \"Pace\" sulla \"Guerra\" e del \"Vizio\" sulla \"Virt\u00f9\", nelle due successive, il trionfo della \"Castit\u00e0\" sulla \"Passione\" e della \"Saggezza\" sull\"'Ignoranza\" mentre nella quinta, la Sala d'Ercole, vengono celebrate le \"fatiche\" dell'eroe, intese come esempio di virt\u00f9 morali e civiche.\nDi poco successive sono le decorazioni di una saletta di Palazzo Pitti, gi\u00e0 anticamera dell'appartamento del principe Ferdinando de' Medici e oggi ufficio del Sovrintendente ai Monumenti; il suo collaboratore quadraturista Giuseppe Tonelli dipinse le architetture illusionistiche delle pareti; il soffitto, di grande leggerezza di tocco, rappresenta il \"Commiato di Venere da Adone\".\nNel 1708 \u00e8 documentato a Venezia, dove firm\u00f2 la pala della \"Madonna col Bambino e santi\" nella chiesa di San Giorgio Maggiore; vi si trovano riferimenti al Veronese, al Correggio e ad Annibale Carracci: \"\u00c8 il capolavoro di questa maniera neo - cinquecentesca, arricchita comunque da un tratto pittorico rapido e nervoso, tipicamente settecentesco\" (Wittkower). \"Questo vivace interesse per la grande tradizione cinquecentesca costituisce la base per un rilancio in chiave settecentesca di un gusto ormai del tutto rinnovato\" (Zampetti).\nIn Inghilterra.\nForse partito da Roma nel 1711, dove avrebbe dipinto a Palazzo Taverna le due tele di \"Ester davanti ad Assuero\" e di \"Mos\u00e8 salvato dalle acque\", nell'inverno di quell'anno, insieme col nipote Marco, buon paesaggista, giunse in Inghilterra per eseguire, per 700 sterline, nella residenza londinese di lord Burlington, poi sede della Royal Academy of Arts, otto tele di soggetto mitologico, \"Cupido davanti a Giove\", \"Incontro di Bacco e Arianna\", che ha evidenti riferimenti agli affreschi di Annibale Carracci nella Galleria di Palazzo Farnese a Roma, \"Trionfo di Galatea\", che richiama le decorazioni di Luca Giordano nel Palazzo fiorentino Medici - Riccardi, la \"Diana e le ninfe\" in cui si \u00e8 visto un trattamento sciolto delle figure al modo di Giovanni Antonio Pellegrini, residente in Inghilterra dal 1708, oltre a \"Bacco e Arianna\", \"Venere e Cupido\", \"Diana ed Endimione\" e un \"Cupido e fiori\", queste ultime quattro trasferite 15 anni dopo nella Chiswick House, ora sede del Ministero dei Lavori Pubblici. Un altro \"Bacco e Arianna\" \u00e8 conservato nella National Gallery di Londra.\nNel 1715 prest\u00f2 la sua opera per lo scritto pi\u00f9 rilevante a livello europeo dello scienziato Doroteo Alimari, la \"Longitudinis aut terra aut mari investigand\u00e6 methodus\", pubblicata a Londra.\nDistrutti da tempo gli affreschi eseguiti in questi anni da Ricci per le residenze del conte di Portland; alla fine del 1716, col nipote Marco, lasci\u00f2 l'Inghilterra per fermarsi a Parigi, dove conobbe Watteau e forse anche Fragonard, e chiese l'anno successivo, presentando il suo \"Trionfo della Sapienza sull'Ignoranza\", l'ammissione all'Acad\u00e9mie royale de peinture et de sculpture, che gli venne concessa il 18 maggio 1718. La tela, al Louvre, che porta il titolo datole dallo stesso pittore, rappresenta pi\u00f9 precisamente Minerva, dea della \"Sapienza\" - nella quale a sua volta viene identificata la Francia - che incorona la \"Virt\u00f9\" la quale schiaccia con un piede l'\"Ignoranza\", un uomo dalle orecchie d'animale.\nTornato a Venezia nel 1718, con le ingenti somme guadagnate a Londra acquist\u00f2 un ampio alloggio alle Procuratie Vecchie di San Marco; nello stesso anno zio e nipote si recarono a Belvedere, presso Belluno, a decorare la villa del vescovo Giovanni Francesco Bembo; danneggiati nel tempo, furono cancellati dal nuovo proprietario alla fine dell'Ottocento; resta un frammento di \"Testa di donna\" conservato nel Museo civico di Belluno.\nGli ultimi anni.\nDal 1724 al 1729 lavor\u00f2 intensamente per casa Savoia: nel 1724 dipinse il \"Ripudio di Agar\" e il \"Salomone adora gli idoli\", nel 1725 la \"Madonna in gloria\", nel 1726 invi\u00f2 a Torino la \"Susanna davanti a Daniele\" e il \"Mos\u00e8 fa scaturire l'acqua dalla roccia\"; ammesso nell'ottobre 1727 all'Accademia Clementina di Venezia, ringrazi\u00f2 il pittore Giovanni Battista Piazzetta con una lettera in cui ricordava il suo apprendistato nelle \"erudite\" scuole di pittura di Bologna.\nIl 12 gennaio 1730 dett\u00f2 il suo secondo testamento - aveva steso un primo testamento il 12 novembre 1718 - e il 21 mor\u00ec il nipote Marco Ricci. Redasse un altro testamento il 18 dicembre 1732. Termin\u00f2 il \"Festino di Baldassarre\" ed \"Ester davanti ad Assuero\" per il Palazzo Reale di Torino, oggi entrambi nel palazzo del Quirinale.\nConcluse nel 1734 la sua ultima opera importante, l'\"Assunzione\" della Karlskirche di Vienna, commissionatagli dalla corte viennese: \"Proveduta tosto la tela, vi mise mano, n\u00e9 mai ve la lev\u00f2 finch\u00e9 non lo vide finito, indi speditolo, incontr\u00f2 la piena soddisfazione non pure di Sua Maest\u00e0 Cristianissima, ma di tutta la nobilt\u00e0, di tutti i professori ed intendenti\".\nNon fece in tempo a riscuotere i 6 000 fiorini di onorario: il 12 maggio 1734, in una postilla al testamento, confermava come unica erede la moglie, \"giacch\u00e9 non aveva figli\" e, malato, si sottopose a un'operazione chirurgica, ma mor\u00ec il 15 maggio.\nItinerario critico.\n\"Ebbe in comune col Giordano l'abilit\u00e0 di contraffare ogni maniera \u2026 avendo a rappresentare qualsivoglia soggetto, ricorrevagli al pensiero come lo avesse trattato questo o quel maestro e ne profittava senza furto \u2026 non si era fondato nel disegno in su' primi anni; ne apprese poi quanto basta, coltivandone indefessamente lo studio nelle accademie, che frequent\u00f2 ancor adulto. Le forme delle sue figure han bellezza, nobilt\u00e0, grazia sul far di Paolo (\"Veronese\"); le attitudini sono oltre il comun modo naturali, pronte, svariatissime; le composizioni son dirette dalla verit\u00e0 e dal buon senso. Bench\u00e9 bravo nel maneggio del pennello, non ne abus\u00f2, come moltissimi han fatto, alla celerit\u00e0; le sue figure son disegnate con precisione, e staccate da' fondi, che spesso tinge di un bellissimo azzurro, su cui trionfano\" (Lanzi).\n\"Ricci, appoggiandosi per primo alla splendida arte del Veronese, fece prevalere un nuovo ideale, quello della chiara e ricca bellezza coloristica: in ci\u00f2 prepar\u00f2 la via a Tiepolo. Questo fatto \u00e8 molto pi\u00f9 importante della questione se il giovane Tiepolo, in determinate composizioni, si sia rifatto al Ricci. La pittura di figura del rococ\u00f2 a Venezia resta incomprensibile nella sua evoluzione senza Ricci \u2026 Tiepolo ha portato i germi prodotti dal Ricci a una ricchezza e a uno splendore tali da oscurare tutto intorno a lui \u2026 a Sebastiano Ricci va riconosciuto il ruolo di combattivo precursore\" (Derschau).\n\"S'avverte in lui quella sintesi del pi\u00f9 barocco decorativismo e della pi\u00f9 individuata e sostanziosa pittura, che rivedremo nel Tiepolo. Da un lato il cortonismo, diretto e indiretto, dall'altro l'acutissima pittura del solitario Magnasco; l'uno reso pi\u00f9 intenso, sostanzioso e liberato da ogni accademia, l'altra divenuta ariosa, brillante, all'aria aperta fuor delle magiche grotte e dei tenebrori. Una sintesi nuova che spalancava nuovi orizzonti di schietta pittura, anche se la scena non \u00e8 che un balletto, ma come sentito nelle meraviglie del colore, nei pi\u00f9 vibranti, acuti, agili accenti\" (Moschini).\n\"Sul cadere del secolo i veneziani si avvedono di esser rimasti tagliati fuori, per pi\u00f9 di cent'anni, dalle grandi idee della pittura barocca, ormai non pi\u00f9 romana ma europea, e cominciano a viaggiare. Il primo dei pittori veneti viaggianti, Sebastiano Ricci, ha ancora, come tutti i veneziani del Seicento, il gusto del plagio, dell'imitazione\u2026dai pi\u00f9 vari precedenti pittorici; ma intanto dilata la sua cultura fino a farsi europeo, bene intendendo che da un secolo ogni nuova idea figurativa aveva assunto validit\u00e0 europea. Il Ricci \u00e8 \u2026 il primo ad accorgersi che i pi\u00f9 validi soffitti della fine del secolo \u2026 sono quelli di Luca Giordano a Firenze\u2026Per questa buona via \u2026 riesce a inaugurare il cosiddetto rococ\u00f2 nella saletta di palazzo Pitti o nelle volte di palazzo Marucelli. Gli nuoce pi\u00f9 tardi la sua incredibile rapacit\u00e0 culturale che d\u00e0 a tanta sua pittura quel gusto di abile reportage di tutti i motivi europei\" (Longhi).\n\"...seppe imporre, a Venezia e fuori, un gusto nuovo, formato con meditazione, ma risolto con ardimento su di un piano apertamente rococ\u00f2, cio\u00e8 di effetti vivaci, scintillanti, garruli di luce e di colore. Schiarendo la tavolozza, riport\u00f2 nella tradizione veneziana una ricchezza di espressione cromatica risolta in una luminosit\u00e0 nuova e vibrante: seppe sciogliersi cio\u00e8, mediante l'intelligente interpretazione del cromatismo veronesiano e della pennellata di tocco magnaschesca, dalle remore seicentesche, prendendo posizione sia contro la moda dei \"tenebrosi\", sia contro la nuova corrente Piazzetta - Federico Bencovich. Forn\u00ec quindi un nuovo valido mezzo linguistico, prezioso per tutto lo svolgimento della pittura settecentesca, anche per lo stesso Tiepolo, dopo la sua defezione dal piazzettismo\" (Pallucchini).\n\"Venezia, ancor pi\u00f9 di Napoli, raccoglie l'eredit\u00e0 del prodigioso mestiere di Luca Giordano...Sebastiano Ricci la rilancia, la amplia, la raffina alla scuola di Sebastiano Mazzoni e poi del dotto ambiente bolognese, impadronendosi di sempre pi\u00f9 leggere e brillanti propriet\u00e0 del tocco; la rinsalda ristudiando direttamente il Veronese ed arricchendo cos\u00ec di nuove note i registri alti della tavolozza; vi aggiunge perfino aggiornate esperienze straniere lavorando a Vienna e a Londra. \u00c8 il primo di una squadra di \"virtuosi\" esecutori di gran classe sempre in giro per l'Europa\" (Argan)."}
{"id": "241049", "revid": "767487", "url": "https://it.wikipedia.org/wiki?curid=241049", "title": "Miseria e nobilt\u00e0 (film 1940)", "text": "Miseria e nobilt\u00e0 \u00e8 un film del 1940 diretto dal regista Corrado D'Errico. \u00c8 basato sull'omonima commedia del 1887.\nIl film \u00e8 stato girato negli stabilimenti cinematografici della Scalera di Roma.\nTrama.\nIl marchesino Eugenio \u00e8 innamorato della bella Gemma, figlia di don Gaetano, un ex cuoco arricchito. Per conquistare la sua mano deve per\u00f2 dimostrare a don Gaetano di avere il consenso della sua famiglia al matrimonio.\nVista l'opposizione del padre, il marchese Ottavio di Casador, Eugenio si rivolge a don Pasquale e al suo compare don Felice, che vivono con le rispettive compagne ed i figli nella pi\u00f9 completa indigenza.\nCon la speranza di guadagnare qualche soldo e di mangiare qualche pasto, le due famiglie di disperati sono ben pronte ad aiutarlo.\nSi travestono da parenti del giovane marchesino e si presentano a casa di don Gaetano.\nDon Pasquale e donna Concetta si spacciano per i genitori di Eugenio, Pupella assume il ruolo di sua sorella Beatrice, mentre don Felice impersona lo zio, il principe di Casador."}
{"id": "241050", "revid": "125599481", "url": "https://it.wikipedia.org/wiki?curid=241050", "title": "Miseria e nobilt\u00e0 (film 1954)", "text": "Miseria e nobilt\u00e0 \u00e8 un film del 1954 diretto da Mario Mattoli, tratto dall'omonima opera teatrale (1888) di Eduardo Scarpetta.\nTrama.\nNapoli, 1890. Felice Sciosciammocca \u00e8 uno squattrinato con un passato da 'sciupafemmine', separato dalla moglie Bettina, che vive alla giornata lavorando come scrivano sotto i portici del Teatro San Carlo. Condivide l'abitazione con il figlio Peppeniello, la compagna Luisella, l'amico Pasquale, di professione fotografo ambulante, la moglie di quest'ultimo Concetta e la loro figlia Pupella. La vita grama delle due famiglie \u00e8 scandita dalla cronica mancanza di cibo e soldi, che le espone alle pressanti richieste del padrone di casa, don Gioacchino, in credito di cinque pigioni arretrate, e le costringe a dover dare in pegno indumenti e oggetti di vario genere per ottenere denaro in prestito. E anche laddove si presenti l'occasione di guadagnare dal proprio onesto lavoro, i due capifamiglia se la lasciano sfuggire, talvolta perch\u00e9 poco fortunati o a causa della sprovvedutezza di Felice. \nLa grande chance della vita sembra arrivare quando alla loro porta bussa il marchesino Eugenio Favetti, amico di vecchia data di Pasquale. Il giovane \u00e8 fidanzato con la bella ballerina Gemma, ma la sua famiglia si oppone all'unione, poich\u00e9 la ragazza non \u00e8 una nobile. Al contrario, il padre della ragazza, Gaetano Semmolone, un ex cuoco divenuto molto ricco avendo ereditato i beni del suo padrone, \u00e8 felice di consentire al fidanzamento poich\u00e9 imparentarsi con dei nobili sarebbe il suo sogno, ma pretende di conoscere i parenti del giovane. Il marchesino dunque, in cambio di un cospicuo compenso, chiede a Pasquale di impersonare suo padre, il marchese Ottavio, a Felice suo zio, il principe di Casador, a Concetta la zia, contessa Del Pero, e a Pupella sua cugina, la contessina Del Pero. Esclusa, Luisella chiede di potersi calare nei panni della principessa di Casador, ma Eugenio la frena in quanto sua zia \u00e8 gravemente malata da oltre un anno senza pi\u00f9 uscire di casa. Poco dopo le due famiglie ricevono due sorprese inattese: un pranzo completo portato a domicilio e la visita di don Gioacchino il quale annuncia l'estinzione di tutte le loro morosit\u00e0. Artefice di tutto ci\u00f2 \u00e8 Luigino, altro figlio di Gaetano Semmolone e innamorato di Pupella, per amore della quale si \u00e8 accollato gli affitti arretrati e ha offerto il lauto pasto.\nA Casa Semmolone, per\u00f2, la situazione rischia di risultare difficile fin da subito. Peppeniello, scappato di casa dopo essere stato rimproverato da Luisella, \u00e8 stato mandato da un amico di famiglia a uno dei camerieri di Gaetano, tale Vincenzo, il quale convince il padrone a farlo assumere spacciandolo per suo figlio. Sua madre Bettina, della cui esistenza \u00e8 ignaro, vive in quella casa quale dama di compagnia di Gemma che, estremamente fedele a Eugenio, respinge le apparenti avances proprio da parte del padre del fidanzato. Ingannato dalla messinscena architettata dal marchesino, Gaetano, favorevolmente impressionato dai \"nobili\" malgrado il loro savoir-faire non sempre impeccabile, acconsente al matrimonio tra i due giovani e persino a ospitare per due anni i suoi nuovi parenti. Poco dopo, per\u00f2, Felice ritrova Bettina, informata da Gemma del piano di Eugenio, e in seguito lo stesso Peppeniello, con conseguente primo incontro tra madre e figlio. Nella stessa occasione tuttavia spunta anche Vincenzo, il quale davanti a Felice finge che il bambino sia davvero suo figlio, salvo poi raccontare la bugia cui \u00e8 stato costretto con il suo principale. Avendo per\u00f2 intravisto i due coniugi in atteggiamenti intimi, Vincenzo s'insospettisce e propone a Gaetano di pedinare Felice per vederci chiaro e, in tal modo, lo scoprono insieme a Bettina nella camera dove dorme Peppeniello sentendogli dire \"Figlio mio\" nei confronti del bambino. I sospetti nei confronti di Felice, dunque, si ingarbugliano sempre pi\u00f9.\nNel frattempo giunge, annunciandosi con lo pseudonimo di \"Beb\u00e8\", il vero marchese Ottavio per prendere il caff\u00e8 pomeridiano insieme a Gemma. Andato alla porta per riceverlo, Eugenio confessa tutto il suo piano. Le cose si complicano ulteriormente quando arriva anche Luisella nei panni della debole e malaticcia principessa di Casador. Accolta in casa dall'ingenuo Gaetano e ritrovati Felice e gli altri, la donna non perde occasione per rinfacciare al suo ex-compagno i suoi debiti pregressi, ammontanti a 247 lire, e che lei vorrebbe restituiti con gli interessi. La sua pretesa richiama l'attenzione di Bettina, disposta a volersi assumere l'onere di tale somma in cambio ovviamente di una sparizione immediata di Luisella. Quest'ultima rifiuta: ne origina un litigio che coinvolge tutti, finendo per attirare l'attenzione anche degli altri. A questo punto, Luisella, prima di congedarsi, svela a Gaetano tutto il piano architettato da Eugenio, il quale ne spiega le motivazioni e annuncia anche il consenso del vero padre. Quest'ultimo, infatti, confessa di essersi introdotto in quella casa sotto falso nome e di aver corteggiato Gemma con la scusa di capire se fosse degna del figlio. Tutto dunque termina felicemente: le varie coppie si ricongiungono, compresi anche i giovani Luigino e Pupella e, ovviamente, Felice e Bettina che possono tornare a vivere insieme a Peppeniello.\nCollegamenti esterni.\n "}
{"id": "241051", "revid": "767487", "url": "https://it.wikipedia.org/wiki?curid=241051", "title": "Missione segreta (film 1942)", "text": "Missione segreta (\"Secret Mission\") un film del 1942 diretto da Harold French."}
{"id": "241052", "revid": "767487", "url": "https://it.wikipedia.org/wiki?curid=241052", "title": "Missione segreta (film 1944)", "text": "Missione segreta (\"Thirty Seconds Over Tokyo\") \u00e8 un film del 1944 diretto da Mervyn LeRoy.\nNel 1944 il National Board of Review of Motion Pictures l'ha inserito nella lista dei migliori dieci film dell'anno.\nTrama.\n\u00c8 la storia della prima incursione aerea su Tokyo effettuata con bombardieri medi B-25 Mitchell, fatti decollare per la prima volta da una portaerei e fatti atterrare poi nella Cina nazionalista. Il bombardamento non caus\u00f2 molti danni ma costrinse i Giapponesi a temere gli attacchi USA spingendoli a non aspettare sulla difensiva i controattacchi degli Americani che sarebbero stati inevitabili dopo l'attacco di Pearl Harbor, ma tentare di batterli in battaglie aeronavali nel Pacifico per distruggerne basi avanzate e portaerei, strategia che culmin\u00f3 nella Battaglia delle Midway.\nProduzione e distribuzione.\nSam Zimbalist fu il produttore del film per la MGM. Il film fu presentato in prima a New York il 15 novembre 1944.\nCuriosit\u00e0.\nAlcune sequenze sono state sfruttate per la scena iniziale del film \"La battaglia di Midway\"."}
{"id": "241053", "revid": "1632387", "url": "https://it.wikipedia.org/wiki?curid=241053", "title": "Fiumi d'Italia", "text": "I fiumi italiani sono generalmente pi\u00f9 brevi rispetto a quelli delle altre regioni europee perch\u00e9 l'Italia \u00e8 in parte una penisola lungo la quale si eleva la catena degli Appennini che divide le acque in due versanti opposti.\nIn compenso essi sono numerosi (circa ) e danno vita, rispetto agli altri paesi europei, ad un gran numero di foci marine: ci\u00f2 \u00e8 dovuto alla relativa abbondanza delle piogge di cui fruisce l'Italia in generale, alla presenza della catena alpina ricca di nevai e di ghiacciai nella parte nord del Paese, alla presenza degli Appennini nel centro-sud e all'estensione costiera dell'Italia.\nLa loro importanza (portata, lunghezza, ecc.) dipende naturalmente anche dai caratteri del suolo, cio\u00e8 pi\u00f9 precisamente dalla sua ripidit\u00e0 e dalla sua maggiore o minore permeabilit\u00e0.\nIl fiume italiano pi\u00f9 lungo \u00e8 il Po, il quale scorre per lungo la Pianura Padana.\nCaratteristiche dei fiumi italiani.\nSi possono fare le seguenti considerazioni:\nI fiumi del versante adriatico.\nSfociano nel Mar Adriatico:\nIl Po.\nIl Po nasce dal Monviso, in Piemonte, e sfocia nell'Adriatico tra le province di Rovigo (Veneto) e di Ferrara (Emilia-Romagna), dopo aver percorso circa 652 chilometri e drenato un bacino di quasi , con portate medie annue dell'ordine di .\nTale valore, rispetto a quello dei maggiori fiumi europei, tutti pi\u00f9 lunghi del Po, \u00e8 inferiore, per esempio, rispetto al Volga, la cui portata \u00e8 circa 6 volte quella del Po, al Danubio (4 volte), al Reno e al Rodano (1,5 volte), e maggiore di quello dell'Elba, dell'Oder, della Senna e della Garonna (circa il doppio), del Tago, del Duero e dell'Ebro (circa il triplo), della Loira e la Mosa (4 volte tanto).\nTra i fiumi la cui portata \u00e8 pressoch\u00e9 uguale figurano la Vistola, la Pe\u010dora e la Dvina Settentrionale.\nIn effetti il Po, a fronte di un percorso relativamente breve su scala continentale, drena un bacino relativamente vasto e, soprattutto, impostato su territori montani relativamente elevati con presenza anche di cospicui ghiacciai che ne assicurano una buona alimentazione estiva (la parte delle Alpi, di cui drena almeno met\u00e0 del versante mediterraneo; molto pi\u00f9 marginalmente l'Appennino settentrionale che offre il suo tributo prevalente con le piogge autunnali e primaverili).\nIn ragione di ci\u00f2 l'afflusso da sinistra \u00e8 pi\u00f9 regolare, mentre quello di destra varia su base stagionale; il corso medio-inferiore del Po \u00e8 protetto da dighe e argini, talora in duplice e triplice ordine, al fine di preservare da inondazioni le campagne circostanti.\nFra i fiumi d'Italia che sfociano direttamente in mare \u00e8 quello che ha il rapporto fra superficie di bacino e lunghezza maggiore, pari a , ovvero due volte e mezza quanto il Tevere, che in tale classifica lo segue immediatamente; terzo \u00e8 l'Arno, meno di un terzo del valore del Po; solo il Sele, peraltro assai pi\u00f9 corto degli altri, ha un rapporto di oltre .\nIl Po ha una larghezza massima di circa 800 metri e una profondit\u00e0 media tra i due e i quattro metri tra Saluzzo fino alla confluenza con il Ticino; da l\u00ec alla foce raggiunge anche i 9-10 metri di profondit\u00e0.\nA circa dal mare Adriatico si stacca il primo ramo del suo delta, il Po di Volano; a seguire vengono gli altri cinque grandi canali in cui il delta si sviluppa, il Po di Maestra, il Po di Pila, il Po di Tolle, il Po di Gnocca e il Po di Goro.\nQuest'ultimo segna il confine effettivo tra Veneto ed Emilia-Romagna.\nIl fiume convoglia grandi quantit\u00e0 di sabbia per erosione; ci\u00f2 porta alla formazione di banchi e isole instabili, visibili nel delta, e che furono all'origine della pianura padana (un esempio simile si ha poco distante con Ravenna, il cui centro storico si trovava in antichit\u00e0 sul mare e oggi, per via dei detriti trasportati nell'Adriatico dai fiumi romagnoli Montone e Ronco, si trova a circa nell'entroterra).\nA causa di questi fenomeni sabbiosi la navigazione fluviale \u00e8 fortemente limitata; in effetti il Po \u00e8 percorribile da imbarcazioni di media grandezza solo tra l'inizio della foce fino all'altezza di Pavia.\nIl rapporto tra portate massime e minime assolute \u00e8 di circa 60 (la sua portata di picco fu dai circa durante l'alluvione del Polesine ai durante l'estate del 2003), che caratterizzano il Po come fiume a regime quasi torrentizio: in Italia vi sono fiumi la cui portata \u00e8 pi\u00f9 regolare, quali per esempio il Nera, principale affluente del Tevere, il cui analogo rapporto \u00e8 di circa 20, il Velino, circa 5, il Mincio, affluente del Po stesso, circa 4 volte.\nIl tratto finale del Po scorre in argini pensili, vale a dire che il letto si trova a una quota pi\u00f9 elevata rispetto alla pianura circostante; questo ha portato spesso a fenomeni di esondazione del fiume in occasione di piogge di eccezionale portata, tra cui si cita l'alluvione che avvenne in Polesine nel novembre del 1951.\nI fiumi del Triveneto.\nAttraverso il prolungamento veneto della Pianura Padana scorrono (in senso orario): \nI fiumi del versante orientale degli Appennini.\nI fiumi, che dal versante orientale dell'Appennino scendono all'Adriatico, sono in genere brevi e tranne il Reno nessuno supera i di corso.\nIn genere sono anche scarsi d'acqua nella stagione estiva (ad eccezione solo dell'Aterno-Pescara che \u00e8 l'unico fiume a sud del Po ad avere portate minime estive alla foce superiori a ), ma soggetti a piene violente in primavera e in autunno. Scorrono inoltre per la maggior parte paralleli tra di loro con andamento delle valli perpendicolare alla costa (sempre ad eccezione del Reno e lo stesso Aterno-Pescara che disegnano infatti una sorta di 'L').\nI principali sono:\nI fiumi del versante ionico.\nSfociano nel Mar Ionio vanno soggetti ad impetuose piene invernali, aggravate dal fatto che l'Appennino Lucano, da cui discendono, \u00e8 scarsamente coperto di vegetazione. Data la rilevante quantit\u00e0 di detriti trasportati in tali periodi e la scarsa pendenza d'una gran parte del loro corso, questi fiumi finiscono per diventare acquitrinosi creando zone malsane.\nTra questi fiumi si ricordano:\nI fiumi del versante ligure - nord tirreno.\nSono generalmente caratterizzati da un regime torrentizio con accentuatissime magre estive (per i fiumi calabresi avvengono addirittura vere e proprie secche); questo regime interessa anche corsi d'acqua lunghi e importanti come l'Arno e l'Ombrone Grossetano, che in estate presso le foci scaricano valori modestissimi di portata rispettivamente di e .\nA questo regime sfuggono invece alcuni corsi d'acqua dell'Italia centro-meridionale come il Tevere con alcuni suoi affluenti e sub affluenti come il Nera, il Velino e l'Aniene; il Liri-Garigliano, il Volturno, il Sele con il suo affluente Tanagro e pochi altri, in quanto alimentati da grosse sorgenti carsiche talvolta subalvee che scaturiscono ai piedi di massicci calcarei che caratterizzano ad esempio la Sabina, il Matese, il Cilento, ecc.; sfuggono alla regola (anche se solo in parte) i fiumi Magra e Serchio, non tanto per l'alimentazione carsica (che ha molta meno importanza rispetto ai fiumi del centro-sud), ma per la collocazione dei loro bacini (specie quello del Serchio), su territori montani ad elevatissima piovosit\u00e0 anche nel periodo estivo (Alpi Apuane, Appennino Tosco-Emiliano) in quanto soggetti l'influenza del Mar Tirreno da ovest, fornitore di forti correnti umide. \nI fiumi tirrenici sono quelli con il corso pi\u00f9 lungo e i bacini pi\u00f9 estesi del centro Italia, (anche rispetto a quelli peninsulari del versante adriatico), ma nessuno di essi (Arno e Tevere a parte) supera i di corso, n\u00e9 vi s'avvicina. Solo tre di essi (Volturno, Ombrone Grossetano e Liri-Garigliano), superano i . L'Arno presenta un corso pi\u00f9 lungo della media perch\u00e9 la prima parte di esso compie un giro quasi completo attorno al massiccio appenninico del Pratomagno prima di assumere la direzione prevalente est-ovest verso il mare. Il Tevere invece, ha un andamento prevalentemente longitudinale rispetto alla penisola e questo gli consente di drenare un bacino assai pi\u00f9 vasto di tutti gli altri fiumi peninsulari, con tributi sia da destra (a carattere torrentizio), sia da sinistra (a prevalente carattere carsico, quindi assai pi\u00f9 regolare), il che gli fornisce una certa copiosit\u00e0 delle portate minime. Ancor pi\u00f9 torrentizi sono i fiumi del versante ligure, a causa anche dell'estrema brevit\u00e0 del loro corso dovuta allo spartiacque molto prossimo alla costa. Anche in questo caso sono pochissime le eccezioni: il Roia (il cui corso di tuttavia si sviluppa per gran parte in territorio francese), la Magra (il maggiore fiume per portata media e minima sfociante in Liguria, che scorre per\u00f2 per gran parte in Toscana) e il Vara (principale affluente della Magra, che con quasi di corso \u00e8 il fiume pi\u00f9 lungo interamente ligure); questi ultimi inoltre sono gli unici corsi d'acqua della regione che non seccano in estate.\nI principali fiumi del versante ligure-tirrenico sono:\nIl bacino del Tevere.\nMaggior fiume dell'Italia Peninsulare, nasce dal Monte Fumaiolo a di altezza. \u00c8, con di corso il 3\u00ba fiume della penisola per lunghezza dopo Po e Adige risultando per\u00f2 il 2\u00ba per ampiezza di bacino dopo il Po e ancora il 3\u00ba per volume d'acque dopo Po e Ticino.\nIl suo corso si snoda lungo i territori di ben quattro regioni italiane: Emilia-Romagna, Toscana, Umbria e Lazio.\nLe sue acque, giallastre e limacciose, sono abbondanti tutto l'anno grazie al notevole apporto sorgivo fornito dal suo affluente Nera. \nLe piene del Tevere, data la notevole portata dei suoi numerosi affluenti, sono molto imponenti: si verificano di solito in autunno a causa delle precipitazioni, giungendo talvolta a livelli anche di di altezza presso Roma.\nLa sua sorgente si trova in Emilia-Romagna ma il fiume entra quasi subito in Toscana per alcuni chilometri.\nEntra poi in Umbria percorrendo la Valle Tiberina. Poco dopo essere entrato nel territorio umbro riceve le acque del Chiascio a Bastia Umbra. Il fiume Chiascio ha solo affluente di rilievo, il Topino, che con una lunghezza di 77 km \u00e8 lungo quanto il Chiascio stesso (). Il Tevere dopo aver raccolto le acque del torrente Puglia presso Collepepe, a Marsciano riceve le acque del Nestore, che sviluppa il proprio corso nell'Umbria centrale con una lunghezza di . I maggiori affluenti sono il Genna, il Caina e il Fersinone. Pochi chilometri prima di Todi riceve il torrente Faena ed il torrente Rio; poco oltre la stessa Todi riceve invece il torrente Naia. Ad Orvieto riceve le acque del fiume Paglia, che scende dal monte Amiata.\nPresso Orte, da sinistra, discende nel Tevere il Nera, che a sua volta ha ricevuto le acque del Velino alimentato da seconda maggiore sorgente carsica italiana (la prima \u00e8 costituita dalla risorgiva del Fiume Sile, in Veneto), detta Sorgente del Peschiera che sgorga poco a valle di Antrodoco, in sinistra idraulica, quasi subalvea, con l'enorme portata minima di ; Il Velino, prima di gettarsi nel Nera, poco sopra l'importante centro di Terni, precipita dalla sua vallata con un balzo di , formando la Cascata delle Marmore. Il Nera fornisce il 50% della portata del Tevere e in estate non scende mai sotto i , di cui almeno 30 sono dovuti al Velino.\nPrima di giungere a Roma, il Tevere riceve ancora da destra il Treja e da sinistra l'Aniene (o Teverone), le cui acque formano presso Tivoli una famosa cascata dell'altezza di . Dopo aver attraversato per circa una trentina di chilometri la Campagna Romana, si divide in due bracci: uno (il vero alveo) sfocia a Ostia, l'altro a Fiumicino (ed \u00e8 un canale artificiale); tra i due bracci \u00e8 compresa l'Isola Sacra. \nLe bocche, come quelle dell'Arno, sono alquanto ostruite dalle sabbie, trasportate dal fiume.\nI fiumi della penisola sul versante sud Tirreno.\nSeppur breve (appena una sessantina di chilometri) il Sele \u00e8 il 2\u00ba fiume del sud-Italia per volume d'acqua dopo il Volturno con quasi di portata media annua.\nDal versante tirrenico calabro-lucano non scendono corsi d'acqua importanti ad esclusione del fiume Noce-Castrocucco proveniente dal Monte Sirino e soprattutto del Lao, , che raccoglie le copiose acque provenienti dal massiccio del Pollino e sfocia nel Tirreno presso Scalea risultando il maggior fiume della Calabria tirrenica per portata media alla foce; per il resto gli altri corsi d'acqua hanno regimi stagionali e sono spesso definite fiumare, mostrando le stesse caratteristiche di quelle lucane e, nei periodi in cui sono asciutte, servono anche come vie di comunicazione (mulattiere).\nI fiumi insulari.\nI fiumi siciliani.\nIn Sicilia i corsi d'acqua assomigliano pi\u00f9 che altro a dei grossi torrenti piuttosto che a veri e propri fiumi, alcuni in un certo senso classificati come fiumare, tipiche della Calabria. Molta della loro acqua scorre spesso sotto la superficie ghiaiosa del loro letto. Tra i pi\u00f9 importanti si ricordano:\nI fiumi sardi.\nIn Sardegna i fiumi pi\u00f9 importanti sono \nGrafo dei fiumi italiani.\nSi tratta di una strutturazione ad albero dei fiumi italiani per cui vengono riportati i fiumi in base al mare in cui sfociano indicando i relativi affluenti come rami secondari dell'albero."}
{"id": "241055", "revid": "767487", "url": "https://it.wikipedia.org/wiki?curid=241055", "title": "Montecarlo (film 1928)", "text": "Montecarlo \u00e8 un film del 1928 diretto da Mario Nalpas."}
{"id": "241056", "revid": "767487", "url": "https://it.wikipedia.org/wiki?curid=241056", "title": "Montecarlo (film 1956)", "text": "Montecarlo \u00e8 un film del 1956 diretto da Samuel A. Taylor.\nSebbene non accreditato nei titoli, alcune fonti riportano che il film fu in realt\u00e0 diretto da Vittorio De Sica, e Samuel A. Taylor venne citato come regista per motivi di co-produzione tra Stati Uniti e Italia.\nTrama.\nUn conte spiantato per poter pagare i debiti inizia a corteggiare una marchesa appena arrivata nel suo albergo.\nAnche lei per\u00f2 \u00e8 una nobile decaduta in cerca di un buon partito per poter tornare a fare la bella vita.\nPresto la verit\u00e0 viene a galla e dopo una iniziale delusione pensano di approfittare di un ricco industriale, lui \u00e8 vedovo e corteggia la marchesa, la figlia invece si interessa al conte.\nIl loro progetto potrebbe andare a buon fine ma decidono di restare insieme dato che hanno scoperto di amarsi.\nCanzoni.\nLa colonna sonora contiene quattro canzoni originali di Michel Emer (\"Un jour l'amour\", \"Back Home in Indiana\", \"The Monte Carlo Story\" e \"Les jeux sont faits\") e una di Renato Rascel (\"Vogliamoci Tanto Bene\")."}
{"id": "241058", "revid": "767487", "url": "https://it.wikipedia.org/wiki?curid=241058", "title": "Morirai a mezzanotte (film 1947)", "text": "Morirai a mezzanotte \u00e8 un film del 1947, diretto dal regista Anthony Mann."}
{"id": "241059", "revid": "767487", "url": "https://it.wikipedia.org/wiki?curid=241059", "title": "Morirai a mezzanotte (film 1986)", "text": "Morirai a mezzanotte \u00e8 un film \u201cgiallo-poliziesco\u201d italiano del 1986, diretto dal regista John Old Jr. (\"alias\" Lamberto Bava) ambientato ad Ascoli Piceno.\nTrama.\nIl poliziotto Nicola, pedinando la moglie Sara a passeggio per strada, la vede entrare in un negozio di biancheria intima; incuriosito, sbirciando dalla vetrina, la scopre in adulterio. Si allontana sconsolato e incontra Anna, docente universitaria e nota criminologa, che lo saluta ma lui, sconvolto, scappa e torna a casa. La sera stessa, la lite tra i coniugi \u00e8 furiosa: Sara ferisce Nicola con un punteruolo da ghiaccio e lui tenta d'affogarla ma, prima di commettere l'omicidio, un barlume di coscienza lo fa desistere. Quando Nicola esce di casa \u00e8 ancora pi\u00f9 sconvolto e, immediatamente, si reca da Anna a chiederle aiuto. Sara, invece, di l\u00ec a poco, viene davvero assassinata nella doccia da un ignoto omicida.\nL'uccisione di Sara \u00e8 solo la prima d'una lunga serie: il primo sospettato \u00e8 Nicola ma, durante il suo fermo, il vero assassino uccide altre persone: un'impiegata presso il museo di medicina legale e quindi la commessa d'un negozio di biancheria intima. Gioia, Carol e Monica, gi\u00e0 laureate in medicina, stanno per conseguire la specializzazione in criminologia proprio con relatrice Anna: Carol \u00e8 figlia del commissario Terzi, che sta indagando sugli omicidi. Le tre specializzande, su suggerimento di Anna, stanno studiando il caso di Franco Tribbo, omicida della fine degli Anni Sessanta, denominato il \"killer di mezzanotte\" per l'ora in cui era solito mietere le sue vittime.\nDall'analisi di fonti giornalistiche dell'epoca e dalla visione d'alcune vecchie fotografie, le tre ragazze giungono a una ricostruzione precisa dei tratti somatici dell'uomo, che fu catturato dalla polizia mentre tentava d'uccidere l'ennesima vittima; il corpo, per\u00f2, non fu mai rinvenuto. Tutte le vittime di Tribbo andarono incontro a morte sicura tranne l'ultima: una ragazza che, tuttavia, riport\u00f2 gravi ferite Intanto l'assassino torna a colpire e Carol riesce a intravederlo. Sconvolta, ne parla con il padre, convinta che il maniaco sia proprio Tribbo: i tratti somatici dell'uomo, a detta di Carol, corrispondono esattamente a quelli di Tribbo. A sua volta, l'ispettore \u00e8 convinto che la figlia sia stata influenzata dalle ricerche compiute per l'Universit\u00e0 e che i recenti avvenimenti di sangue abbiano finito per stressarla eccessivamente e perci\u00f2 le suggerisce di ritirarsi fuori citt\u00e0 per concludere, con maggiore serenit\u00e0, la tesi di specializzazione.\nAnche Gioia e Monica accompagnano Carol in un albergo temporaneamente chiuso: le tre ragazze per\u00f2 sono prese di mira da Tribbo che, uccise Monica e Gioia, tenta d'uccidere anche Carol. Solo il pronto intervento del padre mette fine alla strage: con la pistola colpisce Tribbo, che cade a terra esanime. Purtroppo, nel finale si scopre che l'assassino porta una maschera, realizzata con un calco dell'Universit\u00e0 dove Carol studia: il vero serial killer \u00e8 proprio la criminologa Anna, unica vittima sopravvissuta alla violenza di Tribbo che, tuttavia, le provoc\u00f2 un trauma che la segn\u00f2 fino a immedesimarla in lui."}
{"id": "241060", "revid": "767487", "url": "https://it.wikipedia.org/wiki?curid=241060", "title": "Voragine (film)", "text": "Voragine (\"Nada\") \u00e8 un film del 1947, diretto dal regista Edgar Neville.\nIl soggetto \u00e8 tratto dall'omonimo romanzo di Carmen Laforet pubblicato nel 1945."}
{"id": "241061", "revid": "834", "url": "https://it.wikipedia.org/wiki?curid=241061", "title": "Nada (film 1974)", "text": ""}
{"id": "241062", "revid": "228587", "url": "https://it.wikipedia.org/wiki?curid=241062", "title": "Libro contabile", "text": "Un libro contabile, o registro contabile, \u00e8 un documento nel quale (e mediante il quale) viene mantenuta la contabilit\u00e0 aziendale. Tra i principali documenti contabili si annoverano i seguenti:\nIn base alle scritture contabili annotate in tali documenti viene redatto, al termine di ogni esercizio aziendale, il bilancio d'esercizio ed, in particolare, due dei documenti contabili dai quali quest'ultimo \u00e8 composto: lo stato patrimoniale ed il conto economico.\nLe scritture contabili dell'imprenditore commerciale.\nA norma dell'art. 2214 c.c., la tenuta delle scritture contabili \u00e8 obbligatoria per tutti gli imprenditori commerciali, con esclusione del piccolo imprenditore e dell'imprenditore agricolo, e per tutte le societ\u00e0, esclusa la societ\u00e0 semplice.\nL'imprenditore commerciale:\n\"[...] deve tenere il libro giornale e il libro degli inventari. Deve altres\u00ec tenere le altre scritture contabili che siano richieste dalla natura e dalle dimensioni dell'impresa e conservare ordinatamente per ciascun affare gli originali delle lettere, dei telegrammi e delle fatture ricevute, nonch\u00e9 le copie delle lettere, dei telegrammi e delle fatture spedite\".\nPertanto, le scritture necessarie per un'ordinata contabilit\u00e0 variano a seconda delle dimensioni e del tipo di attivit\u00e0 dell'impresa (scritture contabili \"relativamente obbligatorie\"), mentre il libro giornale, il libro degli inventari e gli originali della corrispondenza commerciale sono obbligatori per esplicita previsione normativa (scritture contabili \"assolutamente obbligatorie\").\nIl libro giornale (art. 2216 c.c.) contiene le operazioni relative all'attivit\u00e0 d'impresa secondo un ordine cronologico; non \u00e8 necessario che le annotazioni avvengano ogni giorno ma anche ad intervalli maggiori, purch\u00e9 sia rispettata la sequenza temporale.\nIl libro degli inventari (art. 2217 c.c.) \u00e8 un registro periodico-sistematico e deve redigersi all'inizio dell'esercizio dell'impresa e successivamente ogni anno, includendo la descrizione e la valutazione delle attivit\u00e0 e delle passivit\u00e0 dell'impresa e quelle personali dell'imprenditore ed estranee alla stessa. L'inventario si chiude con il bilancio, comprensivo dello stato patrimoniale e del conto economico ed \u00e8 disciplinato dagli artt. 2423 ss. c.c.\nInoltre, l'imprenditore (anche piccolo o agricolo) deve tenere i libri e le scritture contabili previsti dalla legislazione tributaria e lavoristica.\nLa tenuta della contabilit\u00e0.\nLe scritture contabili devono essere redatte nell'osservanza di formalit\u00e0 estrinseche ed intrinseche.\nLe prime stabiliscono che il libro giornale e il libro degli inventari devono essere numerati progressivamente pagina per pagina prima di essere messi in uso.\nLe formalit\u00e0 intrinseche, secondo le norme di ordinata contabilit\u00e0, richiedono che le scritture contabili siano redatte senza spazi in bianco, interlinee e abrasioni, consentendo la leggibilit\u00e0 anche delle parole cancellate (art. 2219 c.c.). Inoltre, le scritture contabili devono essere conservate per la durata di 10 anni, insieme alla corrispondenza commerciale, e possono essere anche tenute su supporto informatico (art. 2220 c.c.).\nEfficacia probatoria delle scritture contabili.\nLe scritture contabili possono essere utilizzate come mezzo di prova a favore e contro l'imprenditore:\nI libri sociali obbligatori nella societ\u00e0 per azioni.\nInoltre, per quanto riguarda le societ\u00e0 per azioni, l'art 2421 del , contenuto nel , statuisce quali sono gli ulteriori libri sociali obbligatori, in aggiunta a quelli gi\u00e0 indicati dal citato articolo 2214. In particolare:\ned inoltre, qualora siano state emesse obbligazioni:\ned infine, qualora la societ\u00e0 abbia costituito uno o pi\u00f9 patrimoni destinati ad uno specifico affare,\nI primi tre libri devono essere tenuti dagli amministratori o dai componenti del consiglio di gestione, cos\u00ec come il libro delle obbligazioni e degli strumenti finanziari; il quarto dal collegio sindacale o dal consiglio di sorveglianza o dal comitato per il controllo sulla gestione; il quinto dal comitato esecutivo; il libro delle adunanze e delle deliberazioni delle assemblee degli obbligazionisti \u00e8 tenuto dal rappresentante comune.\nIspezione dei libri sociali.\nL'art. 2422 c.c. dispone il diritto di esaminare i libri sociali ed estrarne copia a proprie spese:\nI libri sociali obbligatori nelle societ\u00e0 a responsabilit\u00e0 limitata.\nNelle s.r.l. devono essere tenuti:\nI primi libri devono essere tenuti dagli amministratori, l'ultimo a cura del sindaco o del revisore, se nominati.\nIl Socio di S.r.l. ha un diritto di accesso molto pi\u00f9 ampio che nella S.p.a., potendo consultare, anche tramite professionisti di fiducia, tutti i libri sociali e i documenti relativi all'amministrazione \"(art. 2476, 2\u00b0 comma, c.c.)\"."}
{"id": "241063", "revid": "767487", "url": "https://it.wikipedia.org/wiki?curid=241063", "title": "Nada (film 2001)", "text": "Nada \u00e8 un film del 2001 diretto da Juan Carlos Cremata Malberti."}
{"id": "241064", "revid": "767487", "url": "https://it.wikipedia.org/wiki?curid=241064", "title": "Nan\u00e0 (film 1914)", "text": "Nan\u00e0 \u00e8 un film del 1914 diretto da Ubaldo Pittei."}
{"id": "241065", "revid": "767487", "url": "https://it.wikipedia.org/wiki?curid=241065", "title": "Nan\u00e0 (film 1926)", "text": "Nan\u00e0 \u00e8 un film del 1926 diretto da Jean Renoir.\nTrama.\nAmbientato a Parigi negli anni del Secondo Impero, il film narra di Nana Coupeau, attrice di poco talento che sogna una vita migliore, lontana dai quartieri malfamati della citt\u00e0. Questa possibilit\u00e0 le viene data dall'incontro con il Conte Muffat, il quale, caduto vittima del fascino di Nan\u00e0 sul palcoscenico durante la rappresentazione di \"La Blonde Venus\" al teatro del variet\u00e0, grazie alla sua influenza (egli \u00e8 il Ciambellano dell'Imperatrice) riesce a farle ottenere il ruolo da protagonista nella successiva \"pi\u00e8ce\". Lo spettacolo per\u00f2 \u00e8 un totale insuccesso di pubblico e Nan\u00e0 accetter\u00e0 le lusinghe del conte e diventer\u00e0 la sua amante, andando a vivere nel lussuoso appartamento che lui le fornisce.\nL'incontro con il Conte di Vendreuves e suo nipote George Hugon, non porter\u00e0 nulla di buono ed entrambi, vittime del fascino di Nan\u00e0, moriranno suicidi.\nAlla fine del film Nan\u00e0 si lascia andare alla disperazione e viene lasciata dal Conte Muffat. Rimasta sola, si ammala di vaiolo e muore tra le braccia del Conte che \u00e8 tornato forse per dare allo spettatore un finale un po' meno amaro.\nProduzione.\nIl film nacque dall'incontro tra Renoir e Pierre Braunberger, allora direttore della sede francese della Paramount.\nSoggetto.\nAdattamento del romanzo del 1880 di \u00c9mile Zola, \u00e8 il primo dei tre adattamenti cinematografici di un certo rilievo che si sono poi succeduti: uno diretto da Dorothy Arzner nel 1934 e uno diretto nel 1954 da Christian-Jaque. Oltre a questi, esistono anche due film italiani (uno del 1916 e uno del 1918), una versione messicana di Roberto Gavald\u00f3n e Celestino Gorostiza del 1944 con Lupe V\u00e9lez e una svedese del 1971 diretta da Marc Ahlberg.\nCast.\nL'attrice che interpreta il ruolo della protagonista \u00e8 la moglie di Renoir, Catherine Hessling, mentre la parte del Conte Muffat \u00e8 interpretata dall'acclamato Werner Krauss, famoso per aver interpretato il Dottor Caligari nel film di Robert Wiene.\nIl regista racconta:\u00abSono riconoscente a Werner Krauss per avermi fatto capire l'importanza degli attori. Lui mi piaceva molto e gli avevo chiesto di interpretare il ruolo del conte Muffat. La mia ammirazione risaliva ai tempi del \"Caligari\". L'avevo visto anche in altri film e in una rappresentazione di \"Anitra Selvatica\" di Ibsen. La cosa che pi\u00f9 mi impressionava in lui era la sua abilit\u00e0 tecnica, la sua conoscenza del trucco, l'utilizzazione di piccole particolarit\u00e0 fisiche. [...]\nDal punto di vista commerciale \"Nan\u00e0\" era destinato al fallimento, e questo a causa della personalit\u00e0 di Catherine Hessling. In \"Nan\u00e0\" ha spinto la stilizzazione agli estremi. Non era pi\u00f9 una donna, era una marionetta. Uso il termine come un complimento. Purtroppo il pubblico non pot\u00e9 tollerare quella rielaborazione\u00bb.\nRiprese.\nLe riprese del film iniziarono la fine d'ottobre 1925 e si conclusero nel febbraio del 1926. I cinque mesi di lavorazione vennero distribuiti tra gli studi della Gaumont di Parigi e quelli della Grunewald di Berlino.\nCosti.\nIl costo del film fu esorbitante per via dell'acquisizione dei diritti del romanzo, del compenso di Werner Krauss e della realizzazione di scene complicate in set iperdecorati come quella del ballo e delle corse dei cavalli. I costi superarorono il milione di franchi, una cifra enorme per l'epoca. Renoir lo produsse quasi interamente con i suoi soldi, e l'insuccesso di pubblico che ne consegu\u00ec lo colp\u00ec duramente, costringendolo a vendere molte opere del padre per pagare i debiti contratti.\nScenografia.\nClaude Autant-Lara, scenarista del film, allest\u00ec attorno alla regia\".. una cornice scenografica sontuosamente decadente in cui l'autenticit\u00e0 si coniugava con la fantasia\".\nDistribuzione.\nLa prima del film si ebbe il 25 giugno 1926 presso l'Aubert-Palace, a Parigi.\nRenoir racconta:\n\u00abL'anteprima di Nan\u00e0 fu tumultuosa. L'avevo preparata con una campagna pubblicitaria. Molti manifesti con Catherine Hessling nei panni de suo personaggio ricoprivano i muri di Parigi. I giornali annunciavano l'evento con grande enfasi. Avevo affittato la sala del Moulin Rouge compresa la sua eccellente orchestra. La sala era stracolma. Gli spettatori appartenevano a due categorie nemiche. Da una parte i fautori del cinema classico che, senza sapere perch\u00e9 mi consideravano uno \u00absporco rivoluzionario\u00bb. Dall'altra parte quelli del cinema d'avanguardia che egualmente, senza sapere perch\u00e9, mi consideravano un ardito innovatore. La proiezione ebbe luogo tra fischi e grida animalesche, frammisti ad applausi calorosi. [\u2026]La presentazione di Nan\u00e0 fu solo il preludio di quella che sarebbe stata la storia della mia carriera\u00bb.\nAccoglienza.\nCritica.\nImportante nel film di Renoir, come sottolineato da No\u00ebl Burch, \u00e8 la questione del rapporto che s'instaura tra campo e fuori campo. Questo film infatti sembra porsi come modello teorico nella questione epistemologica che riguarda il rapporto tra ci\u00f2 che \u00e8 inquadrato (lo spazio in campo) e ci\u00f2 che sta fuori-campo (costituito dai sei elementi: lo spazio dietro la macchina da presa, i quattro margini dell'inquadratura, e lo spazio nascosto dalla scenografia e dagli altri elementi del profilmico).\nInnanzitutto, ci\u00f2 che cerca di farci ragionare su questo rapporto sono le entrate e le uscite fuori-campo. L'intero film \u00e8 costellato da entrate e uscite fuori-campo, lasciando parecchie immagini del campo vuoto prima e dopo. Inoltre, Renoir sembra essersi occupato anche dello spazio che sta dietro la macchina da presa e dietro la scena. Nel film abbondano scene dove i personaggi entrano o escono da porte situate nel mezzo dell'inquadratura, mentre, le uscite rasente la macchina da presa (assai pi\u00f9 di quanto fosse consuetudine nel 1926) implicano una presa di coscienza dello spazio che sta dietro alla macchina da presa.\nInfine, altri modi per implicare lo spazio fuori-campo utilizzati da Renoir sono lo \"sguardo off\", ovvero lo sguardo che fissa qualcosa che si trova oltre i confini dell'inquadratura e i personaggi che hanno una parte del corpo fuori-campo. Per questo lo spazio fuori-campo viene definito episodico o \"fluttuante\" e, insiste Burch, \"concreto\" o \"immaginario\". Pur con soltanto una \"mezza dozzina\" di movimenti di macchina, che in fondo hanno soltanto lo scopo di creare un'inquadratura fissa, in \"Nan\u00e0\" \u00e8 la dialettica tra in-campo e fuori-campo a dare inizio a una funzione significativa dello spazio prima di molti film successivi (da quelli di Yasujir\u014d Ozu e in genere di registi giapponesi, a quelli di Orson Welles, Robert Bresson, Michelangelo Antonioni ecc.)\nLe influenze cinematografiche.\nIl film, per ammissione dello stesso Renoir, fu realizzato sotto la diretta influenza di \"Femmine folli\" di Stroheim \"..che aveva visto almeno dieci volte\".\nIl personaggio.\nRenoir racconta:\n\u00abUna domanda fu posta, non senza aria di biasimo, al mio collaboratore Pierre Lestringuez e a me stesso: Perch\u00e9 siete stati tentati da Nan\u00e0, una delle opere pi\u00f9 realiste, pi\u00f9 violente, di Zola?\nAbbiamo scelto Nan\u00e0 in primo luogo in conseguenza di un'evoluzione personale. Al pubblico serve un'azione, una successione di scene drammatiche. Quale soggetto poteva offrircene di pi\u00f9 strazianti?\nNan\u00e0 non \u00e8 soltanto una creatura senza moralit\u00e0, una donna perduta dai suoi vizi; \u00e8 anche la personificazione del decadimento di una societ\u00e0. Non si vede forse Nan\u00e0 passare attraverso tutte le classi, passare dal mondo delle quinte al mondo di corte, passare dal ballo Mabille a una residenza principesca? Figura pericolosa e distruttrice, ma mai convenzionale, ritagliata ed eretta direttamente dalla vita; \u00e8 questo aspetto umano che ci ha colpiti, ed \u00e8 questo che abbiamo voluto mostrare. Era facile fare di Nan\u00e0 una \"vamp\" alla moda; noi non l'abbiamo voluto. Abbiamo lasciato Nan\u00e0 alla sua epoca, nel suo ambiente, ma l'abbiamo dipinta come un'incosciente, come una ragazza crudele, che vive solo delle rovine accumulate da lei e intorno a lei. Abbiamo modificato la fine; ella muore perseguitata dalle furie, in prede a tutti i suoi rimorsi, a tutti i terrori nati da una vita di menzogne e di crudelt\u00e0\u00bb.\nAmbientazione.\n\u00abA proposito del Secondo Impero ci hanno chiesto: Perch\u00e9 avete scelto quest'epoca rococ\u00f2?\n\u00c8 proprio per il fatto che si tratta di un'epoca rococ\u00f2 che essa ci ha interessati e sedotti. In primo luogo non \u00e8 del tutto brutta, quest'epoca ha una sua raffinatezza, \u00e8 piacevole; e poi \u00e8 vicina a noi, cosa che facilita le ricerche nelle biblioteche, nei musei e anche nei vecchi album di famiglia. Ci \u00e8 stato rimproverato di aver usato dei mobili stravaganti, di averne inventati per esigenze di scena. Il letto di Nan\u00e0 \u00e8 stato scritto, non era reale, non si era mai visto un tale capolavoro di cattivo gusto. Ahim\u00e8! Esiste e noi l'abbiamo scoperto in un negozio d'antiquariato. Certo, a tratti abbiamo spinto il quadro fino alla caricatura ma ci sembrava che si poteva far nascere qualche sorriso in mezzo al pi\u00f9 crudele, al pi\u00f9 patetico dramma umano in cui si vede andare a fondo a fianco di una donna e insieme a lei un'intera epoca, un intero regime\u00bb."}
{"id": "241066", "revid": "767487", "url": "https://it.wikipedia.org/wiki?curid=241066", "title": "Nan\u00e0 (film 1934)", "text": "Nan\u00e0 (\"Nana\") \u00e8 un film del 1934 diretto da Dorothy Arzner con George Fitzmaurice.\nVersione molto alleggerita dell'omonimo romanzo di \u00c9mile Zola.\nProduzione.\nIl film fu prodotto dalla Samuel Goldwyn Company.\nDistribuzione.\nDistribuito dall'United Artists, il film venne presentato in prima a New York il 1\u00ba febbraio 1934."}
{"id": "241067", "revid": "767487", "url": "https://it.wikipedia.org/wiki?curid=241067", "title": "Napoli che canta (film 1926)", "text": "Napoli che canta \u00e8 un film del 1926 diretto da Roberto Roberti.\nDistribuzione.\nPaolo Cherchi Usai, critico cinematografico e direttore della George Eastman House, ha contribuito ad organizzare una proiezione speciale del film il 18 ottobre 2003 al Teatro Zancanaro di Sacile nell'ambito delle Giornate del Cinema Muto di Pordenone, con canzoni eseguite da Giuni Russo.\nRestauro.\nNel 2000 Elinor Leone, una discendente del regista, ha donato la copia del film alla George Eastman House che ne ha completato il restaurato nel 2002.\nColonna sonora.\nGiuni Russo ha interpretato la colonna sonora della riedizione del film, pubblicata nell'album del 2004 \"Napoli che canta\"."}
{"id": "241068", "revid": "767487", "url": "https://it.wikipedia.org/wiki?curid=241068", "title": "Napoli che canta (film 1930)", "text": "Napoli che canta \u00e8 un film italiano del 1930, diretto da Mario Almirante.\nTrama.\nNew York. Il figlio di un immigrato napoletano e la figlia di un magnate dell'editoria acconsentono, pur non amandosi, a un matrimonio d'interesse combinato dalle rispettive famiglie. Liberi da vincoli affettivi, si concedono reciproca libert\u00e0. Decidono quindi di partire per Napoli, l'uno all'insaputa dell'altro."}
{"id": "241070", "revid": "110157", "url": "https://it.wikipedia.org/wiki?curid=241070", "title": "Hauterive (Friburgo)", "text": "Hauterive (toponimo francese) \u00e8 un comune svizzero di 2\u00a0513 abitanti del Canton Friburgo, nel distretto della Sarine.\nStoria.\nIl comune di Hauterive \u00e8 stato istituito 2001 con la fusione dei comuni soppressi di Ecuvillens e Posieux.\nGeografia antropica.\nLe frazioni di Hauterive sono:"}
{"id": "241072", "revid": "767487", "url": "https://it.wikipedia.org/wiki?curid=241072", "title": "Naufraghi (film 1939)", "text": "Naufraghi \u00e8 un film del 1939, diretto dal regista Silvio Laurenti Rosa."}
{"id": "241073", "revid": "767487", "url": "https://it.wikipedia.org/wiki?curid=241073", "title": "Naufraghi (film 2004)", "text": "Naufraghi \u00e8 un cortometraggio del 2004 diretto da Federica Pontremoli."}
{"id": "241074", "revid": "125660436", "url": "https://it.wikipedia.org/wiki?curid=241074", "title": "Nel nome del padre (film 1972)", "text": "Nel nome del padre \u00e8 un film del 1972, diretto dal regista Marco Bellocchio.\nIl film \u00e8 stato selezionato tra i 100 film italiani da salvare.\nTrama.\n\u00c8 il 1958, l\u2019anno della morte di Pio XII. In un collegio entra Angelo Transeunti (Yves Beneyton) bello, ricco, anticonformista, teorizzatore del superuomo. Con il suo arrivo, la vita del collegio viene sconvolta: il ragazzo mette in atto un piano di \u201cderisione\u201d distruttiva dell'istituzione contro il vicerettore Padre Corazza (Renato Scarpa); secondo la sua teoria per cui il potere ha bisogno della paura, realizza con un gruppo di studenti plagiati dal suo carisma, uno spettacolo grottesco e blasfemo che provoca lo scompiglio nell\u2019apparente ordine. Intanto gli inservienti del convitto - derelitti umani emarginati che subiscono l\u2019estremo sfruttamento mascherato da carit\u00e0 cristiana \u2013 guidati da Salvatore (Lou Castel) si ribellano e scioperano. Transeunti fa espellere il vile prefetto Diotaiuti e mette a soqquadro il collegio: mascherato da cane si aggira per i locali portando a spalla il cadavere di un sacerdote, Matematicus. I convittori si rivoltano da lui capeggiati. Ma alla fine tutto resta immutato...\nProduzione.\nIl film \u00e8 stato girato nei primi mesi del 1971 a Roma presso l'ex liceo Massimo in piazza dei Cinquecento e nel teatro Carlo Goldoni ed anche a Bobbio."}
{"id": "241075", "revid": "1318658", "url": "https://it.wikipedia.org/wiki?curid=241075", "title": "Universit\u00e0 di Varsavia", "text": "L'Universit\u00e0 di Varsavia (in polacco \"Uniwersytet Warszawski\") \u00e8 la pi\u00f9 grande e una delle pi\u00f9 prestigiose universit\u00e0 della Polonia.\nStoria.\n1816-1831.\nL\"'Universit\u00e0 Reale di Varsavia\" fu fondata nel 1816, quando le divisioni della Polonia separarono Varsavia dal pi\u00f9 antico e influente centro accademico polacco, che era a Cracovia. La Scuola di Legge e La Scuola Medica furono le prime ad essere fondate nel Ducato di Varsavia. Nel 1816 lo zar Alessandro I permise alle autorit\u00e0 polacche di creare un'universit\u00e0, composta di cinque facolt\u00e0: Legge ed Amministrazione, Medicina, Filosofia, Teologia e Arte e Studi umanistici. Ben presto l'universit\u00e0 crebbe e il numero di studenti raggiunse 800 unit\u00e0 e il numero dei professori arriv\u00f2 a 50.\nTuttavia, dopo che la maggior parte degli studenti e dei professori presero parte alla rivolta di Novembre del 1830, l'universit\u00e0 fu chiusa dai russi.\n1857-1869.\nDopo la Guerra di Crimea la Russia inaugur\u00f2 un breve periodo di liberalizzazione chiamato \"disgelo post-Sebastopoli\". A Varsavia fu permessa la fondazione di un'universit\u00e0 Medico-Chirurgica (\"Akademia Medyko-Chirurgiczna\"). Nel 1862 furono aperte le facolt\u00e0 di Legge ed Amministrazione, Filologia e Storia, Matematica e Fisica. La rifondata Universit\u00e0 crebb\u00e8 in importanza e fu presto ribattezzata \"Scuola Principale\" (\"Szko\u0142a G\u0142\u00f3wna\"). Tuttavia, dopo la rivolta di Gennaio il periodo liberale fin\u00ec e tutte le scuole in lingua polacca furono nuovamente chiuse. Durante la sua breve esistenza la \"Szko\u0142a G\u0142\u00f3wna\" riusc\u00ec ad educare pi\u00f9 di studenti, molti dei quali costituirono la spina dorsale dell'intellighenzia polacca.\n1870-1915.\nLa Szko\u0142a G\u0142\u00f3wna fu rimpiazzata dall'\"Universit\u00e0 Imperiale di Varsavia\" di lingua russa. Il suo scopo era quello di educare l'avamposto militare russo di Varsavia, ma la maggior parte degli studenti (fino al 70% su una media di circa - studenti) era composta da polacchi. Le autorit\u00e0 zariste credevano che l'universit\u00e0 russa sarebbe diventata un perfetto mezzo di russificazione della societ\u00e0 Polacca e spese sforzi significanti nella costruzione di un campus universitario. Malgrado questo, molte organizzazioni segrete cominciarono a diffondersi e gli studenti divennero i loro leader a Varsavia. I pi\u00f9 famosi di questi gruppi (i sostenitori della rinascita Polacca e i socialisti) si unirono ai ranghi della rivoluzione del 1905. In seguito fu proclamato un boicottaggio delle istituzioni educative russe ed il numero degli studenti polacchi croll\u00f2 al di sotto del 10%. La maggior parte degli studenti che voleva continuare la propria educazione si trasfer\u00ec in Galizia e in Europa occidentale.\n1915-1918.\nDurante la prima guerra mondiale Varsavia fu conquistata dalla Germania nel 1915. Per convertire i Polacchi alla loro causa e rendere sicura l'area polacca alle spalle del fronte di guerra i governi della Germania e dell'Impero austro-ungarico concessero alcune libert\u00e0 ai cittadini polacchi. In accordo con il concetto di Mitteleuropa, le autorit\u00e0 militari tedesche concessero che diverse associazioni educative e sociali fossero rifondate. Fra di queste ci fu anche l'Universit\u00e0 di Varsavia. La lingua polacca fu reintrodotta e fu permesso ai professori di tornare al loro lavoro. Per evitare che il movimento patriottico polacco andasse fuori controllo il numero dei docenti fu tenuto basso (solitamente non pi\u00f9 di 50), ma non furono imposti limiti al numero degli studenti. Fino al 1918 il loro numero crebbe da soli elementi a pi\u00f9 di .\n1918-1939.\nDopo che la Polonia riottenne la sua indipendenza nel 1918 l'Universit\u00e0 di Varsavia cominci\u00f2 a crescere molto velocemente. Fu riformata e, tutte le cariche pi\u00f9 importanti (il rettore, il senato, i decani e i consiglieri) divennero elette democraticamente e lo Stato spese grosse somme di denaro per modernizzarla ed equipaggiarla. Molti professori tornarono dall'esilio e contribuirono a questi sforzi. Alla fine degli anni venti il livello di istruzione a Varsavia era al livello delle altre universit\u00e0 europee.\nAgli inizi degli anni trenta l'Universit\u00e0 di Varsavia divenne la pi\u00f9 grande della Polonia, con pi\u00f9 di 250 professori e studenti. Ma, i problemi finanziari del rinato Stato Polacco non permisero che l'educazione fosse gratuita, gli studenti dovevano pagare delle tasse scolastiche per i loro studi (un salario medio mensile all'anno). Anche il numero di borse di studio fu molto limitato e solo il 3% circa degli studenti riusc\u00ec ad ottenerle. Nonostante i problemi economici, l'Universit\u00e0 di Varsavia crebbe rapidamente. Nuove facolt\u00e0 furono aperte e il campus principale fu allargato. Dopo la morte di J\u00f3zef Pi\u0142sudski il senato dell'Universit\u00e0 di Varsavia cambio il nome dell'universit\u00e0 in \"Universit\u00e0 di Varsavia J\u00f3zef Pi\u0142sudski\" (\"Uniwersytet Warszawski im. J\u00f3zefa Pi\u0142sudskiego\"). Un periodo di difficile cominci\u00f2 per le societ\u00e0 accademiche in Polonia quando il governo Sanacja limit\u00f2 l'autonomia delle universit\u00e0 e gli studenti di destra cominciarono ad organizzare dimostrazioni antisemitiche e tumulti. Il governo fu costretto a intervenire nel 1937 e i seguaci di destra dei partiti nazionalisti furono calmati pacificamente, ma i professori e gli studenti rimasero divisi per il resto degli anni trenta.\nIn questi anni si consolida presso di essa la Scuola di Leopoli-Varsavia.\n1939-1944.\nDopo l'occupazione tedesca della Polonia nel 1939 le autorit\u00e0 del Governatorato Generale chiusero tutte le istituzioni di alta formazione in Polonia. Le attrezzature e la maggior parte dei laboratori furono portati in Germania e divisi fra le universit\u00e0 tedesche mentre il campus principale dell'Universit\u00e0 di Varsavia fu trasformato in una caserma.\nLe teorie razziste tedesche sostenevano che i polacchi non necessitavano di essere istruiti, dato che l'intera popolazione doveva essere sottomessa al ruolo di servo ignorante della razza Tedesca. L'educazione in Polonia fu bandita e punita con la morte. Malgrado questo, molti professori organizzarono la cosiddetta \"Universit\u00e0 Segreta di Varsavia\" (\"Tajny Uniwersytet Warszawski\"). Le lezioni venivano tenute a piccoli gruppi in appartamenti di privati e gli studenti rischiavano costantemente l'arresto e la morte. La rete delle facolt\u00e0 clandestine si diffuse rapidamente e nel 1944 c'erano pi\u00f9 di 300 docenti e 3.500 studenti di vari corsi.\nMolti degli studenti presero parte all'insurrezione di Varsavia come soldati dell'Armia Krajowa o degli Szare Szeregi. Il campus dell'universit\u00e0 in mano ai tedeschi era stato trasformato in un'area fortificata con bunker e nidi di mitragliatrici. Era situato vicino agli edifici che ospitavano la sede della guarnigione tedesca di Varsavia. Scontri per il controllo della struttura iniziarono il primo giorno dell'Insurrezione ma i partigiani non riuscirono a farsi strada attraverso gli ingressi fortificati dell'edificio. I numerosi assalti furono respinti con numerose vittime e il campus rimase in mani tedesche sino alla fine dei combattimenti.\nDurante la rivolta e l'occupazione 63 professori furono uccisi, direttamente negli scontri o a causa del piano tedesco per lo sterminio dell'intellighenzia polacca. Alla fine del conflitto il 60% degli edifici dell'Universit\u00e0 era stato distrutto e l'80% delle su collezioni (tra le quali c'erano opere d'arte e libri di inestimabile valore che erano state donati all'Universit\u00e0) era stato distrutto o trasportato in Germania, da dove non fece pi\u00f9 ritorno.\n1945-1956.\nDopo la seconda guerra mondiale non era chiaro se l'universit\u00e0 sarebbe stata ripristinata e nemmeno se la stessa Varsavia sarebbe stata ricostruita. Comunque molti docenti sopravvissuti alla guerra iniziarono a riorganizzare l'Universit\u00e0 di Varsavia partendo dal poco che era rimasto. Nel dicembre 1945 le lezioni ripresero per 4.000 studenti nelle rovine del campus e gli edifici furono gradualmente ricostruiti. Fino alla fine degli anni quaranta l'Universit\u00e0 rimase relativamente indipendente ma successivamente le autorit\u00e0 comuniste della Polonia iniziarono a limitare la libert\u00e0 di espressione e inizi\u00f2 il periodo dello Stalinismo. Molti professori furono arrestati dall'Urz\u0105d Bezpiecze\u0144stwa, i libri furono censurati, furono applicati criteri ideologici per l'ammisione dei nuovi studenti e l'assunzione dei docenti. Allo stesso tempo l'istruzione, in Polonia divent\u00f2 gratuita e il 60% di tutti gli studenti frequentava l'Universit\u00e0 grazie alle sovvenzioni statali.\n1956-1989.\nDopo l'ascesa al potere in Polonia di W\u0142adys\u0142aw Gomu\u0142ka, nel 1956 ci fu un breve periodo di liberalizzazione. Nonostante l'ideologia comunista giocasse ancora un ruolo importante in molte delle facolt\u00e0 (specialmente quelle di Storia, Legge, Economia o Politologia), furono ripresi piani di cooperazione internazionale e crebbe il livello di educazione. Successivamente il governo inizi\u00f2 a sopprimere la libert\u00e0 di pensiero creando inquietudine tra gli studenti. Campagne antisemite e antidemocratiche nel 1968 fecero sorgere manifestazioni studentesche che furono brutalmente represse dalla milizia e da \"gruppi di lavoratori medi\". Inoltre molti studenti e professori furono espulsi dall'universit\u00e0 ed alcuni furono coscritti nell'esercito. Molti dei professori di origine ebraica furono costretti ad emigrare mentre i leader del movimento democratico, Jacek Kuro\u0144 e Karol Modzelewski furono condannati a tre anni e mezzo di carcere.\nNonostante ci\u00f2 l'Universit\u00e0 rimase un centro di libero pensiero ed educazione. Quello che i professori non potevano dire durante le lezioni lo esprimevano in incontri informali con i loro studenti. Molti di essi divennero leader e membri del movimento Solidarno\u015b\u0107 e di altre associazioni di opposizione democratica. Gli scienziati che lavoravano all'Universit\u00e0 di Varsavia erano i principali stampatori di libri vietati dalla censura.\nCampus.\nIl campus principale dell'Universit\u00e0 di Varsavia \u00e8 situato nel centro della citt\u00e0, in via Krakowskie Przedmie\u015bcie nella zona della Citt\u00e0 Vecchia. Consiste in numerosi edifici storici, la maggior parte dei quali nazionalizzati nel XIX secolo. I pi\u00f9 importanti sono:\nEsistono anche altri campus minori situati in altre zone della citt\u00e0 come il centro di fisica e chimica in via Banacha."}
{"id": "241083", "revid": "767487", "url": "https://it.wikipedia.org/wiki?curid=241083", "title": "Nel nome del padre (film 1993)", "text": "Nel nome del padre (\"In the Name of the Father\") \u00e8 un film del 1993 diretto da Jim Sheridan, vincitore dell'Orso d'oro al Festival di Berlino nel 1994. \u00c8 tratto dal romanzo autobiografico \"Proved Innocent\" di Gerry Conlon, uno dei \"Guildford Four\" (tre ragazzi nordirlandesi e una ragazza inglese accusati di aver provocato un'esplosione in un pub di Guildford, oltre ad altri reati), interpretato nella pellicola da Daniel Day-Lewis. Il film \u00e8 stato candidato a ben sette premi Oscar nel 1994, senza per\u00f2 aggiudicarsene alcuno.\nTrama.\nNel 1974, in un pub di Guildford ci fu un attentato terroristico, attribuito all'IRA, l'organizzazione clandestina irlandese che lottava per la riunificazione dell'Irlanda del Nord con l'Eire. Con il sostegno di prove debolissime, quando non addirittura inventate, dell'atto criminoso vengono incolpati Gerry Conlon e tre suoi amici, Paul Hill, Paddy Armstrong e Carole Richardson, oltre al padre di Gerry, Giuseppe Conlon, e a un'intera famiglia di parenti di Gerry residenti a Londra, i Maguire (che diverranno noti come i \"Maguire Seven\"), accusati di far parte di una rete di supporto ai terroristi. Nonostante le evidenti prove contrarie e la successiva testimonianza di un senzatetto con cui Gerry e Paul stavano parlando nel momento dell'esplosione, padre, figlio e gli amici di quest'ultimo vengono condannati all'ergastolo.\nLa drammatica esperienza carceraria servir\u00e0 a padre e figlio per riavvicinarsi. Da un lato Gerry, adolescente ribelle e ladruncolo, dall'altro lato Giuseppe, tutto casa e chiesa che darebbe la vita per i suoi cari. Col tempo, Gerry prometter\u00e0 al genitore, se mai uscir\u00e0 di galera, che si prender\u00e0 cura della famiglia e riabiliter\u00e0 il suo nome. Passano cos\u00ec cinque anni, in cui i veri colpevoli dell'attentato al pub (uno di essi sar\u00e0 rinchiuso nello stesso carcere in cui si trovano Gerry e Giuseppe) rivelano alla polizia l'innocenza dei Conlon, ma questo viene completamente ignorato.\nUna combattiva avvocatessa, Gareth Peirce, assume la difesa dei reclusi che l'opinione pubblica, convinta della loro innocenza, ribattezza \"I quattro di Guildford\".\nNel frattempo per\u00f2, Giuseppe, gi\u00e0 malato da tempo, ha una crisi respiratoria durante il sonno. Portato d'urgenza in ospedale, vi muore un'ora dopo. A questo punto, Gerry, rimasto solo ma con un crescente sostegno dell'opinione pubblica, acquista coscienza e fiducia in s\u00e9, come il padre aveva sempre sperato, e aiuta Peirce nelle indagini. Quest'ultima, durante una visita all'archivio della polizia e grazie a un errore, scopre un foglio tra le carte dell'accusa, volutamente mai mostrato alla difesa, contenente le dichiarazioni del senzatetto che scagionano completamente i Conlon.\nAl nuovo processo, di fronte alla nuova prova, il giudice deve annullare le condanne, liberando i quattro.\nGerry, uscito dal tribunale dalla porta principale, dichiara che lotter\u00e0 \"nel nome del padre\", come aveva promesso, finch\u00e9 il nome di Giuseppe non verr\u00e0 riabilitato."}
{"id": "241087", "revid": "767487", "url": "https://it.wikipedia.org/wiki?curid=241087", "title": "Nemico pubblico (film 1931)", "text": "Nemico pubblico (\"The Public Enemy\") \u00e8 un film del 1931 diretto da William A. Wellman e interpretato da James Cagney, Jean Harlow e Edward Woods, adattamento del racconto inedito \"Beer and Blood\" di John Bright e Kubec Glasmon.\nCon \"Piccolo Cesare\" di Mervyn LeRoy (1931) e \"Scarface - Lo sfregiato\" di Howard Hawks (1932) \u00e8 considerato uno dei film pi\u00f9 rappresentativi del genere gangster, soprattutto per la prova di James Cagney nel ruolo del cinico e violento protagonista Tom Powers che lanci\u00f2 definitivamente la sua carriera come star di Hollywood.\nTrama.\nChicago, 1909. Tom Powers e Matt Doyle sono due ragazzini che passano il tempo compiendo piccoli furti. Il tempo li porta gradualmente a contatto con delinquenti professionisti e cinque anni dopo, diventati membri della gang di Putty Nose partecipano a una grossa rapina in un deposito di pellicce. Traditi dall'emozione, ricorrono alle armi ed uccidono un poliziotto, un gesto che li lega definitivamente all'ambiente criminale. Abbandonati da Putty Nose, Tom e Matt trovano nel proibizionismo un'occasione per ricatti ed estorsioni e iniziano a lavorare per Paddy Ryan, che li introduce alla banda di Sam \"Nails\" Nathan e al commercio illegale della birra. Tom diventa uno spietato gangster e scarica la sua ragazza Kitty per l'affascinante texana Gwen Allen.\nA niente valgono le parole del fratello maggiore Mike, appena tornato dalla prima guerra mondiale, che lo rimprovera per i suoi rapporti con i gangster e per la vita dissoluta che conduce. Una sera, festeggiando in un costoso night club, Tom intravede il suo vecchio capo Putty Nose e lo segue con Matt fino al suo appartamento dove lo uccide.\nLa morte di \"Nails\" dopo una caduta accidentale da cavallo scatena una lotta senza quartiere con la banda rivale di \"Schemer\" Burns, che cerca di assicurarsi l'esclusiva dei guadagni facili. Paddy Ryan ordina ai suoi uomini di nascondersi per un po' di tempo, ma Tom si rifiuta di restare isolato e dopo essere uscito per strada con Matt cade in un'imboscata nella quale l'amico rimane ucciso. Tom giura vendetta e affronta da solo i suoi rivali, ma viene ferito e crolla sotto la pioggia battente. In ospedale, davanti alla madre e a Mike, sembra comprendere la vacuit\u00e0 della sua condotta di vita e desiderare il ritorno nell'ambiente onesto della sua famiglia. Ma gli uomini di \"Schemer\" anticipano le intenzioni di Tom e lo prelevano dall'ospedale, solo per lasciare il suo cadavere avvolto dalle bende sulla porta della casa di sua madre.\nProduzione.\nNel 1978 il regista William A. Wellman ha dichiarato in un'intervista di essere venuto a conoscenza del soggetto durante un incontro con i due autori: \u00abA quel tempo si chiamava \"Beer and Blood\". Ne fui entusiasta e andai a raccontarlo a Zanuck che mi disse: \"Bill, non posso farlo, ho appena fatto \"Piccolo Cesare\" e \"The Doorway to Hell\"\". Cos\u00ec gli dissi: \"Lo render\u00f2 cos\u00ec maledettamente duro da farti dimenticare entrambi\"\u00bb. Il produttore accett\u00f2 e il film fu girato nel gennaio 1931 negli studi della Warner Bros. a Burbank in California, con un budget di circa 151.000 dollari.\nUna delle scene pi\u00f9 famose del film \u00e8 quella in cui James Cagney \"spreme\" un pompelmo tagliato a met\u00e0 sul viso di Mae Clarke, riguardo alla cui origine esistono diverse versioni. Alcune fonti riportano che fu opera di Zanuck mentre Wellman ha affermato che fu una sua idea, ispirata dalle ricorrenti discussioni con una delle sue quattro mogli: \u00abOgni volta che c'era tensione... questo bel faccino si \"congelava\" e non diceva una parola... Ad ogni modo, mi piacciono i pompelmi e quando facevamo colazione spesso pensavo di prendere quel maledetto pompelmo e spremerlo proprio su quel bellissimo viso glaciale. Non l'ho mai fatto davvero, perch\u00e9 l'ho fatto in \"Nemico pubblico\"\u00bb. Secondo un'altra versione, sulla quale entrambi gli attori coinvolti hanno in seguito concordato, si tratt\u00f2 in realt\u00e0 di uno scherzo fatto alla troupe cinematografica, solo per vedere le loro reazioni sbalordite, e non c'era alcuna intenzione di usare la scena nel film anche se alla fine Wellman decise di mantenerla.\nTrent'anni dopo la sequenza \u00e8 stata citata dallo stesso Cagney nel film \"Uno, due, tre!\", diretto nel 1961 da Billy Wilder. In questo caso l'attore minaccia di lanciare un pompelmo tagliato a met\u00e0 in faccia a Horst Buchholz, nella scena in cui istruisce quest'ultimo sull'educazione a tavola.\nIl cast.\nOriginariamente il ruolo di Tom Powers era stato assegnato a Edward Woods mentre Cagney, che Wellman aveva scritturato dopo averlo visto in \"The Doorway to Hell\", avrebbe dovuto interpretare l'amico Matt Doyle. \u00abAvevamo girato per tre giorni\u00bb, ha dichiarato il regista nel 1978, \u00abla domenica successiva sono andato a vedere la prima stampa e ho chiamato Zanuck che si trovava a New York. \"Abbiamo commesso un terribile errore, abbiamo l'uomo sbagliato che interpreta la parte sbagliata, Cagney \u00e8 quello giusto\". Cos\u00ec ha detto, \"Ok, scambiali\"\u00bb.\nLo stesso Wellman aveva offerto la parte della \"call girl\" Gwen Allen a Louise Brooks, che aveva gi\u00e0 diretto nel 1928 ne \"I mendicanti della vita\", tuttavia l'attrice rifiut\u00f2 (per raggiungere a New York il suo amante dell'epoca, il futuro dirigente sportivo George Preston Marshall) e il ruolo fu assegnato a Jean Harlow.\nOltre a Frank Coghlan Jr. e Frankie Darro, che interpretano Tom e Matt da bambini, nel film compaiono non accreditati anche Mae Clarke (Kitty, \"vittima\" della scena del pompelmo), Rita Flynn (Molly, la sorella di Matt) e Sam McDaniel (il capo maggiordomo).\nDistribuzione.\nLa premi\u00e8re di \"Nemico pubblico\" si tenne a New York il 23 aprile 1931 e il film fu distribuito nelle sale dal successivo 15 maggio.\nIn Italia dovette attendere oltre trent'anni per essere proiettato in quanto nel 1930 non ottenne il visto censura, subendo la stessa sorte di \"Piccolo Cesare\" e \"Scarface - Lo sfregiato\", proibiti perch\u00e9 considerati entrambi offensivi verso l'Italia (i personaggi interpretati da Edward G. Robinson e Paul Muni sono gli italo-americani \"Rico\" Bandello e \"Tony\" Camonte). Solo nel 1963 \"Nemico pubblico\" \u00e8 potuto uscire nelle sale italiane.\nRiedizioni.\nNegli Stati Uniti fu distribuito di nuovo nel 1941, dopo l'entrata in vigore del cosiddetto Codice Hays che specificava cosa fosse o non fosse considerato \"moralmente accettabile\" nella produzione di film e che port\u00f2 al taglio di tre scene: quella del sarto marcatamente effeminato che prende le misure a Tom per un vestito, quella con Mamie e Matt che fanno colazione a letto (indicativa del fatto che avrebbero passato la notte insieme) e quella in cui Tom viene sedotto da Jane (interpretata da Mia Marvin) mentre si nasconde nel suo appartamento. Tutte e tre le scene sono state successivamente ripristinate nelle versioni uscite in DVD e Blu-ray.\nAccoglienza.\nIl film fu un grande successo di pubblico negli Stati Uniti e risult\u00f2 il 9\u00ba film al box office nel 1931.\nAllo stesso tempo per\u00f2, il ritratto del protagonista come personaggio emotivamente complesso che era riuscito a colpire il pubblico in modo positivo, oltre alla violenza e le attivit\u00e0 criminali rappresentate nel film e all'enfasi sullo stile di vita di personaggi negativi, accelerarono l'entrata in vigore del Codice Hays, le linee guida da poco adottate dalla MPPDA ma non ancora applicate che avrebbero governato e limitato le produzioni negli Stati Uniti nei decenni successivi.\nCritica.\nIl sito \"Rotten Tomatoes\" riporta il 100% di recensioni con un giudizio positivo, con un voto medio di 8,4 su 10.\nAll'epoca, la rivista \"Variety\" riport\u00f2 nella sua recensione: \u00abNon ci sono merletti in questo film. \u00c8 crudo e brutale. \u00c8 materiale rozzo che ha una tale fattura da renderlo intellettuale\u00bb.\nPi\u00f9 recentemente, Mark Pittillo del sito \"AllMovie\" ha definito il film \u00abvivace e brutale, pieno di un'aria di minaccia e disperazione\u00bb, mentre secondo il critico Geoff Andrew del magazine \"Time Out\" \u00abl'energia di Cagney e la regia coraggiosa di Wellman prevalgono, contrastando il sentimentalismo moralistico della sceneggiatura e fissando nella memoria l'attore come eroe gangster definitivo\u00bb.\nRiconoscimenti.\n\"Nemico pubblico\" ricevette una candidatura all'Oscar per il miglior soggetto originale e nel 1935 fu uno dei primi film acquisiti dal MoMA di New York per la sua \"Film Library\".\nNel 1998 \u00e8 stato scelto per la conservazione nel National Film Registry della Biblioteca del Congresso degli Stati Uniti in quanto giudicato \"di rilevante significato estetico, culturale e storico\". Lo stesso anno \u00e8 stato uno dei 400 titoli scelti dall'American Film Institute per essere inclusi nella AFI's 100 Years... 100 Movies, non riuscendo per\u00f2 a entrare nella classifica.\nNel 2003, il personaggio di Tom Powers \u00e8 risultato 42\u00ba tra i migliori \"cattivi\" della storia del cinema americano nella AFI's 100 Years... 100 Heroes and Villains, e nel 2008 il film \u00e8 stato inserito all'8\u00ba posto nella lista dei 10 migliori \"gangster movies\" di sempre.\nColonna sonora.\nNel film sono presenti gospel, ragtime e brani popolari americani come \"I'm Forever Blowing Bubbles\", \"Hesitation Blues\", \"Maple Leaf Rag\" e \"Brighten the Corner Where You Are\".\nRiferimenti a eventi e personaggi reali.\nIl personaggio interpretato da Cagney fu costruito sulla figura dei noti gangster Hymie Weiss e Dean O'Banion, membri della North Side Gang di Chicago e acerrimi rivali di Al Capone negli anni venti. Un riferimento alla stessa organizzazione criminale si trova anche nel personaggio di \"Schemer\" Burns, leader della banda rivale di Tom Powers e ispirato al vero Vincent Drucci detto \"The Schemer\", successore di O'Banion come capo della North Side Gang.\nAltre analogie con eventi reali riguardano la scena successiva alla morte di \"Nails\" Nathan (interpretato da Leslie Fenton), basata su quella di Samuel Jules \"Nails\" Morton, un altro membro della banda di Weiss e O'Banion rimasto ucciso nel 1923 dopo una caduta da cavallo nel Lincoln Park di Chicago. In quel caso, Louis \"Two-Gun\" Alterie e altri membri della banda del North Side rapirono il cavallo \"incriminato\", lo portarono sul luogo dell'incidente e lo giustiziarono con un colpo di pistola."}
{"id": "241088", "revid": "767487", "url": "https://it.wikipedia.org/wiki?curid=241088", "title": "Nemico pubblico (film 1998)", "text": "Nemico pubblico (\"Enemy of the State\") \u00e8 un film del 1998 diretto da Tony Scott.\nTrama.\nVerso la fine degli anni '90, il Congresso degli Stati Uniti lavora per far passare una nuova Legge che espande radicalmente il potere di sorveglianza sugli individui da parte delle Agenzie di Intelligence. Molti politici, movimenti e gruppi no-profit sono contrari a questa Legge. Anche un membro del congresso, Phil Hammersley, \u00e8 fermamente contrario, poich\u00e9 crede che distruggerebbe quasi totalmente la privacy dei cittadini americani.\nL'ufficiale della NSA Thomas Reynolds incontra Hammersley in un parco pubblico per convincerlo ad approvare la Legge; di fronte al netto rifiuto lo fa drogare dai suoi scagnozzi e lo fa uccidere spingendolo in un lago con la sua auto, cos\u00ec che possa sembrare un incidente causato dalla droga. L'ufficiale per\u00f2 non si accorge di una videocamera installata dal ricercatore Daniel Zavitz, che ha ripreso l'intero incidente. Zavitz scopre l'omicidio, trasferisce il filmato su un dischetto e informa un giornalista. Reynolds viene a conoscenza del filmato e spedisce un team per recuperare il video. Mentre fugge, Zavitz incontra un vecchio amico di college, l'avvocato Robert Clayton Dean, e mette di nascosto il dischetto in uno dei sacchetti dell'amico. Zavitz subito dopo viene ucciso da un camion, e, successivamente, anche il giornalista viene eliminato.\nQuando la NSA scopre che Dean potrebbe avere il video, un team irrompe nella sua casa e installa un impianto di sorveglianza, senza per\u00f2 riuscire a trovare nulla. Allora diffondono la falsa notizia che Dean passa delle informazioni riservate a Rachel Banks, un'ex fidanzata. La menzogna, ripresa dai media, sconvolge la vita di Dean: egli infatti viene licenziato, il suo conto corrente viene congelato e sua moglie lo sbatte fuori di casa. Inseguito dalla NSA, Dean incontra Rachel Banks che organizza un incontro con \"Brill\", uno dei suoi contatti segreti. Egli \u00e8 un agente della NSA in pensione il cui vero nome \u00e8 Edward Lyle, che aiuta Dean a liberarsi di ogni dispositivo di localizzazione che ha indosso a sua insaputa.\nGli agenti della NSA uccidono Banks e incolpano Dean dell'omicidio. Lyle \u00e8 in grado di recuperare il video dell'omicidio di Hammersley, ma esso viene distrutto durante una fuga dai raid della NSA. Si scopre che Lyle era un esperto in comunicazione per la NSA: era in Iran nel 1979 prima della rivoluzione Iraniana, ma quando scoppi\u00f2 la rivoluzione, Lyle riusc\u00ec a fuggire dal paese, mentre il suo partner, il padre di Rachel, venne ucciso. Da quel momento, egli vive nascondendosi, avendo finto di morire durante la rivoluzione.\nDean e Lyle inseguono un altro membro del Congresso, Sam Albert, e lo riprendono mentre ha un incontro sessuale con la sua assistente; dopodich\u00e9 Lyle deposita $140,000 sul conto corrente di Reynolds per far credere che egli riceva tangenti. Lyle contatta Reynolds per dirgli che ha un video dell'omicidio di Hammersley e gli chiede di incontrarsi. Dean dice loro che il videotape \u00e8 nelle mani del boss mafioso Paulie Pintero, il cui ufficio \u00e8 sotto sorveglianza dell'FBI. Dean, Reynolds e il team della NSA si dirigono al ristorante di Pintero, dove avviene uno scontro a fuoco nel quale perdono la vita dei mafiosi, Reynolds e diversi membri della NSA.\nDean e Lyle fuggono, l'FBI scopre il complotto dietro la legislazione e il Congresso degli Stati Uniti \u00e8 costretto ad abbandonare il piano di passaggio per evitare uno scandalo nazionale, per coprire il coinvolgimento della NSA e prevenire un'enorme sommossa contro l'agenzia. Dean \u00e8 scagionato da ogni colpa e si ricongiunge con la moglie, mentre Lyle scappa verso un luogo tropicale.\nProduzione.\nMel Gibson e Tom Cruise furono presi in considerazione per il ruolo di protagonista, poi assegnato a Will Smith. Anche George Clooney fu tenuto in conto per un ruolo nel film.\nSean Connery fu preso in considerazione per il ruolo di Edward \"Brill\" Lyle, ruolo che poi sarebbe stato dato a Gene Hackman.\nCuriosit\u00e0.\nNel film appaiono diversi marchi di prodotti di elettronica come Nec, Casio, in particolare il modello d'orologio W-741."}
{"id": "241091", "revid": "767487", "url": "https://it.wikipedia.org/wiki?curid=241091", "title": "Nero (film 1922)", "text": "Nero \u00e8 un film muto del 1922, diretto da J. Gordon Edwards. La pellicola viene considerata perduta. Prodotto e distribuito dalla Fox Film Corporation, il film usc\u00ec nelle sale il 22 maggio 1922.\nTrama.\nSalita a potere e caduta dell'imperatore Nerone: dalla sua infatuazione per la principessa Marcia, una giovane cristiana innamorata del soldato Orazio che la salva da Nerone, alle trame dell'imperatrice Poppea che lo porter\u00e0 alla rovina e alla morte.\nProduzione.\nIl film, che fu prodotto dalla Fox Film Corporation, venne girato in Italia.\nDistribuzione.\nDistribuito dalla Fox Film Corporation, il film in dodici rulli e della durata di 120 minuti, fu presentato in prima a New York il 22 maggio 1922. Usc\u00ec poi in tutto il mondo: in Giappone, il 15 ottobre 1924 e poi, nel 1926, anche in Finlandia (19 settembre) e in Portogallo (29 novembre).\nNon si conoscono copie ancora esistenti della pellicola che viene considerata presumibilmente perduta."}
{"id": "241093", "revid": "767487", "url": "https://it.wikipedia.org/wiki?curid=241093", "title": "Nero (film 1992)", "text": "Nero. \u00e8 un film del 1992, diretto dal regista Giancarlo Soldi e tratto dall'omonimo romanzo di Tiziano Sclavi.\nProduzione.\nLa fotografia \u00e8 di Luca Bigazzi, e questo \u00e8 l'unico film sceneggiato direttamente da Tiziano Sclavi, il quale \u00e8 noto anche per essere il creatore del fumetto \"Dylan Dog\".\nDistribuzione.\nPresentato alla Mostra Internazionale d'Arte Cinematografica di Venezia nel 1992, si avvale della colonna sonora dei Mau Mau e di una canzone allora inedita di Francesco Guccini, \"Acque\".\n\"Nero.\" venne invitato a molti festival, tra cui Stoccolma, dove Giancarlo Soldi incontr\u00f2 Quentin Tarantino. Il film, distribuito anche in Germania e Francia, vinse la menzione speciale al Festival del cinema italiano di Annecy e al Festival del film poliziesco di Cognac."}
{"id": "241094", "revid": "767487", "url": "https://it.wikipedia.org/wiki?curid=241094", "title": "Nerone (film 1909)", "text": "Nerone \u00e8 un film del 1909, diretto e interpretato dal regista Luigi Maggi, tratto dall'omonimo dramma scritto da Pietro Cossa nel 1872. Il film riscosse un notevole successo sia nazionale che internazionale, infatti all'epoca furono vendute all'estero circa 300 copie.\nTrama.\nUn giorno l'imperatore Nerone esce dal suo tempio accompagnato dalla moglie Claudia Ottavia e incontra un'affascinante patrizia di nome Poppea. Con l'aiuto del suo segretario Epafrodito va a cercarla e la trova in una festa, e Nerone la porta nel suo palazzo.\nNerone sfila insieme a Poppea davanti al popolo e ripudia la moglie, la quale chiede al marito la restituzione dell'impero avuto in dote, ma l'imperatore la caccia via malamente, e si fa convincere da Poppea a farla uccidere. Una delle sue ancelle giura vendetta e partita per Roma informa il popolo, gi\u00e0 stanco delle miserie e dei capricci dell'imperatore, dell'assassinio di Ottavia e lo aiuta ad insorgere contro l'imperatore.\nInformato subito del pericolo di una imminente rivolta popolare, Nerone ordina l'incendio della citt\u00e0, cui assiste da una terrazza gioendo. Abbandonato ormai da tutti e condannato a morte dal Senato, fugge con Epafrodito cercando rifugio presso la villa del liberto Faonte. Scoperto e inseguito nei boschi, aiutato dal segretario si uccide con la sua spada."}
{"id": "241096", "revid": "767487", "url": "https://it.wikipedia.org/wiki?curid=241096", "title": "Nerone (film 1930)", "text": "Nerone \u00e8 un film del 1930, diretto da Alessandro Blasetti, scritto e interpretato da Ettore Petrolini.\n\u00c8 il primo dei tre film sonori interpretati dall'attore che, affiancato da alcuni componenti della sua compagnia teatrale, si esibisce qui in alcune delle sue maschere pi\u00f9 popolari: Pulcinella, Gastone, Fortunello, Nerone.\nRegia.\nBlasetti, pur definendosi solo \"coordinatore tecnico\", al puro servizio di Petrolini per documentarne la recitazione, fa ben sentire la sua presenza, a partire dall'idea dei titoli di testa \"recitati\" da Petrolini, mettendo in scena il teatro stesso, compreso il pubblico in sala, e lasciando il suo segno nella scelta delle inquadrature e nei movimenti di macchina, fra cui l'elaborato carrello iniziale, dalla realizzazione tecnicamente molto impegnativa per l'epoca.\nSatira.\nNella parodia della Roma imperiale e del famigerato imperatore romano si \u00e8 voluta leggere una satira antidittatoriale e antimussoliniana. Secondo Gianfranco Gori questo \u00e8 improbabile, vista la lealt\u00e0 verso il regime fascista sia di Petrolini che di Blasetti; Gori ritiene che gli elementi satirici siano involontari e comunque leggibili solo a posteriori.\nConservazione.\nNon esiste una copia integrale del film, ne sono rimasti solo dei brani all'interno dell\"'Antologia di Petrolini\" curata nel 1952 dalla Cineteca Nazionale in occasione della Mostra del Cinema di Venezia."}
{"id": "241097", "revid": "767487", "url": "https://it.wikipedia.org/wiki?curid=241097", "title": "Nido d'amore (film 1918)", "text": "Nido d'amore (\"The Love Net\") \u00e8 un film muto del 1918 diretto da Tefft Johnson.\nTrama.\nLa piccola Patty Barnes vive in un villaggio della Nuova Inghilterra insieme al nonno, il capitano Amos Barnes, in una fatiscente baracca. La ricca signora Gaythorne, che la vuole adottare a tutti i costi, spinge James Henley a mettere un'ipoteca sulla capanna di Barnes che non pu\u00f2 pagarla. Finisce che il vecchio capitano viene sfrattato e la piccola Patty gli viene tolta per essere affidata alla crudele signora Gaythorne. Barnes ritrova due vecchi amici d'infanzia, Eben Cobb e John Harding, Quest'ultimo \u00e8 un milionario che si finge povero per sfuggire all'avidit\u00e0 dei suoi parenti: dopo essersi reso conto che i due suoi amici sono degli uomini probi e onesti come li ricordava, lascia un grosso assegno per Eben e poi invita Patty a una gita sul suo yacht, come fosse una spedizione di pirati. Intanto Amos, disperato, ha deciso di uccidersi: prende la sua barca e, ignaro della presenza della nipotina a bordo, toglie i tappi per farla affondare. Per fortuna John, che sta arrivando per la gita, salva i due e offre loro di vivere insieme a lui.\nProduzione.\nIl film fu prodotto dalla World Film. Il titolo di lavorazione del film era \"Snug Harbor\", mentre il titolo in pre-produzione era stato \"In Quest of the Latch String\".\nDistribuzione.\nDistribuito dalla World Film, usc\u00ec nelle sale cinematografiche USA il 23 dicembre 1918."}
{"id": "241098", "revid": "767487", "url": "https://it.wikipedia.org/wiki?curid=241098", "title": "Nido d'amore (film 1928)", "text": "Nido d'amore (\"Doomsday\") \u00e8 un film del 1928 diretto da Rowland V. Lee che si basa su \"Doomsday\", romanzo di George Warwick Deeping pubblicato nel 1927 a Londra.\nTrama.\nCostretta dalle ristrettezze finanziare a scegliere un marito non seguendo i suggerimenti del cuore ma quelli della necessit\u00e0, Mary Viner accetta di sposare il ricco Percival Fream, un proprietario terriero che ha chiesto la sua mano. In realt\u00e0, la giovane \u00e8 innamorata di un altro suo corteggiatore, l'agricoltore Arnold Furze, al quale rinuncia per poter offrire le migliori cure al suo vecchio padre. Dopo il matrimonio, i due sposi lasciano il paese, restando lontani per un lungo anno. Quando Mary torna, \u00e8 cambiata: l'esperienza le ha insegnato che il denaro non compera la felicit\u00e0. Il matrimonio \u00e8 in crisi e lei ottiene l'annullamento. Ora pu\u00f2 sposare Furze e, con lui, va a vivere a Doomsday, la sua fattoria, che sar\u00e0, da quel momento in poi, il loro nido d'amore.\nProduzione.\nIl film fu prodotto dalla Paramount Pictures.\nDistribuzione.\nIl copyright del film, richiesto dalla LP25000, fu registrato il 18 febbraio 1928 con il numero LP25000.\nDistribuito dalla Paramount Pictures con il titolo originale \"Doomsday\", il film usc\u00ec nelle sale statunitensi il 18 febbraio 1928. In Italia, il film ottenne il visto di censura 25011 in data 30 giugno 1929; distribuito dalla Paramount, prese il titolo di \"Nido d'amore\". In Portogallo, venne distribuito il 6 gennaio 1930 come \"Escrava por Amor\"."}
{"id": "241100", "revid": "767487", "url": "https://it.wikipedia.org/wiki?curid=241100", "title": "Night Club (film 1957)", "text": "Night Club (\"Die Beine von Dolores\") \u00e8 un film del 1957 diretto da G\u00e9za von Cziffra.\nProduzione.\nIl film fu prodotto dalla Kurt Ulrich Filmproduktion.\nLe coreografie sono firmate da Robby Gay, danze arrangiate da R. Keller.\nDistribuzione.\nDistribuito dalla Constantin Film, usc\u00ec nelle sale cinematografiche della Germania Ovest il 18 novembre 1957."}
{"id": "241103", "revid": "767487", "url": "https://it.wikipedia.org/wiki?curid=241103", "title": "Night Club (film 1989)", "text": "Night Club \u00e8 un film commedia italiano del 1989, diretto da Sergio Corbucci ed interpretato da Christian De Sica, Mara Venier, Sergio Vastano e Massimo Wertm\u00fcller.\nSi tratta dell'ultimo film girato dal regista romano, deceduto infatti l'anno successivo per un arresto cardiaco.\nTrama.\nIl film \u00e8 ambientato a Roma nella notte del 2 febbraio 1960, la stessa in cui ci fu la prima de \"La dolce vita\" di Federico Fellini e la morte di Fred Buscaglione. I modesti impiegati di banca Piero e Ottavio sognano di poter aprire una finanziaria tutta loro: non avendo soldi a sufficienza, cercano un finanziamento e si affidano allo spietato e scaltro Walter Danesi, che procura delle donne disponibili al ricco imprenditore calabrese Balestrelli, chiedendogli in cambio di aiutare i suoi due amici.\nLe donne adescate da Walter sono la matura ma ancora sensuale signora friulana Luciana accompagnata dalla nipote Rita, la giovanissima aspirante attrice Cristina, la modella di Renato Guttuso Erina e la svedese tutto pepe Ilsa. A loro si uniscono la cantante comunista Xandra col suo manager omosessuale e l'androgina Carla. Tutti trascorrono insieme la serata, prima in un tipico night club di quegli anni e poi a casa di Piero.\nTranne il padrone di casa e il suo amico, tutti gli altri uomini cercano di \"rimorchiare\": Balestrelli si invaghisce di Xandra ma, dopo aver avuto un amplesso con lei, viene colpito da un infarto. Piero chiama un'ambulanza e decide di accompagnarlo all'ospedale e, durante il tragitto, si fermano davanti al luogo dell'incidente in cui rimane coinvolto Buscaglione.\nIntanto Walter, unico senza \"accompagnatrice\", cerca di sedurre Rita, nonostante sia minorenne, ma, resosi subito conto della meschinit\u00e0 del gesto, si lascia conquistare dalla nobilt\u00e0 d'animo della ragazzina e la lascia andare. Subito dopo decide di portare a Montecarlo Ilsa e Carla, che nel frattempo hanno iniziato una relazione, perch\u00e9 la manager ha intenzione di far lavorare la ragazza come modella: a Ponte Sant'Angelo, il gruppo individua Rita e Walter scende dall'auto per raggiungerla, giusto in tempo perch\u00e9 la ragazza aveva intenzione di buttarsi nel fiume. A questo punto l'uomo decide di accompagnarla alla stazione, non accorgendosi che i due tizi che lo aspettavano davanti al locale lo stanno seguendo a bordo della sua macchina: Rita se ne \naccorge e, dopo averglielo detto, Walter le promette di portarla in America, una promessa che sicuramente non manterr\u00e0. Giunti alla stazione, l'uomo scorta la ragazza sulla carrozza del treno, assieme ai due uomini e, appena il treno parte, urla e scappa in cerca di aiuto, inseguito dai medesimi."}
{"id": "241104", "revid": "2030671", "url": "https://it.wikipedia.org/wiki?curid=241104", "title": "Noi siamo le colonne (film 1940)", "text": "Noi siamo le colonne (\"A Chump at Oxford\") \u00e8 un film del 1940 diretto da Alfred J. Goulding.\n\u00c8 il penultimo film di Stanlio &amp; Ollio prodotto da Hal Roach; la casa di produzione che lo ha finanziato \u00e8 la United Artists. In seguito i due lavoreranno con altri produttori per la casa di produzione Fox, anche se due loro film futuri saranno prodotti dalla Metro Goldwyn Mayer.\nTrama.\nDopo aver tentato di farsi assumere come domestici con risultati disastrosi, Stanlio e Ollio maturano la consapevolezza di aver bisogno di una adeguata istruzione; quindi, dopo aver casualmente interrotto la fuga di un ladro, che stava scappando dopo aver rubato soldi dall'ufficio del direttore di una banca, ottengono come premio da parte del direttore stesso l'iscrizione alla prestigiosa Universit\u00e0 di Oxford in Inghilterra. Qui vengono subito presi di mira dagli altri studenti, che li sottopongono a crudeli scherzi. Quando il rettore \u00e8 vittima di uno degli scherzi, inconsapevolmente ad opera di Stanlio ed Ollio, fa espellere dalla scuola gli ideatori dello scherzo, che decidono quindi di vendicarsi. Giunti nel loro alloggio, Mariano, il maggiordomo messo a loro disposizione, riconosce in Stanlio lo studente pi\u00f9 brillante che la storia di Oxford abbia mai avuto: Lord Paddington, un nobile inglese dall'immensa erudizione e che per anni nessuno ha pi\u00f9 rivisto dopo la sua scomparsa improvvisa dall'universit\u00e0. Ollio \u00e8 incredulo, ma Mariano spiega ai due come la cosa sia vera. Dopo una casuale botta in testa dovuta ad una finestra malfunzionante, Stanlio perde la memoria ritornando ad essere Lord Paddington e riacquistando tutte le sue facolt\u00e0, diventando capace anche di sbarazzarsi da solo di tutti gli ex compagni di studi che lo volevano allontanare dalla Universit\u00e0. Come Lord Paddington umilia continuamente Ollio, costringendolo a fargli da cameriere personale. Quando Ollio perde la pazienza per il trattamento ricevuto, decidendo di voler tornare da solo negli Stati Uniti, Lord Paddington si riaffaccia casualmente di nuovo alla finestra prendendo un'altra botta in testa, facendolo ridiventare il solito Stanlio e ripristinando la vecchia amicizia con Ollio.\nProduzione.\nLa pellicola \u00e8 stata realizzata fra gli Hal Roach Studios di Culver City ed il quartiere \"Canon Drive\" di Beverly Hills.\nVersione italiana.\nLe versioni trasmesse da Rai e Mediaset, sia in bianco e nero che colorizzate, presentano numerosi tagli che portano il film alla durata di circa 55 minuti, tuttavia pi\u00f9 recentemente sono state distribuite in DVD due versioni integrali, di cui una restaurata."}
{"id": "241108", "revid": "767487", "url": "https://it.wikipedia.org/wiki?curid=241108", "title": "Noi siamo le colonne (film 1956)", "text": "Noi siamo le colonne \u00e8 un film del 1956, diretto dal regista Luigi Filippo D'Amico, ambientato a Pisa.\nTrama.\nUgo, Aldo e Ottavio sono tre studenti dell'Universit\u00e0 di Pisa che prendono casualmente alloggio nella stessa pensione e finiscono col diventare amici inseparabili. Ugo \u00e8 un ragazzo vivace, ma volitivo, che non perde di vista la meta da raggiungere, cio\u00e8 la laurea. Aldo \u00e8 invece il classico studente scapestrato che pensa soltanto a divertirsi. Col suo modo di fare e di vivere, rumoroso e travolgente, Aldo esercita un'influenza negativa non solo su Ugo, ma anche su Ottavio, che, abbandonata la sua iniziale e goffa austerit\u00e0, si d\u00e0 ad una vita scapigliata e disordinata. Intorno a questi personaggi si muovono altre figure, che servono a completare il quadro della vita goliardica e boh\u00e9mien di met\u00e0 Novecento, tra i quali compare anche un guitto squattrinato, complice di vari inganni orditi da Aldo.\nUgo ha una relazione contrastata con Lea, nipote del proprietario della pensione, inizialmente fidanzata con Archimede. Per colpa di Aldo, alla cui nefasta influenza Ugo non sa sottrarsi, l'idillio tra i due innamorati si trasforma in una gara di dispetti e di ripicche. Con le sue trovate, con la sua inventiva spregiudicata ed esuberante, Aldo provoca continui incidenti tra i due fidanzati, finch\u00e9, esasperati da una serie di malintesi, i due decidono di lasciarsi. In realt\u00e0, Ugo vorrebbe farsi perdonare da Lea le marachelle, i sotterfugi, le stravaganze, ma il timore che gli incute l'ironia di Aldo gli impedisce di riconciliarsi. Si dedica allora con diligenza allo studio cos\u00ec che, alla fine dell'anno accademico, consegue brillantemente la laurea in legge. Ma \u00e8 solo quando Aldo lascia definitivamente la citt\u00e0 che Ugo pu\u00f2 liberarsi del suo complesso di inferiorit\u00e0 e correre da Lea per dirle, con la sincerit\u00e0 di un tempo, il suo immutato affetto."}
{"id": "241109", "revid": "767487", "url": "https://it.wikipedia.org/wiki?curid=241109", "title": "Non c'\u00e8 amore pi\u00f9 grande (film 1932)", "text": "Non c'\u00e8 amore pi\u00f9 grande (\"No Greater Love\") \u00e8 un film del 1932, diretto da Lewis Seiler.\nProduzione.\nIl film fu prodotto dalla Columbia Pictures Corporation.\nDistribuzione.\nDistribuito dalla Columbia Pictures Corporation, il film usc\u00ec nelle sale cinematografiche USA il 4 giugno 1932. In Italia, venne distribuito nel 1933."}
{"id": "241110", "revid": "767487", "url": "https://it.wikipedia.org/wiki?curid=241110", "title": "Non c'\u00e8 amore pi\u00f9 grande (film 1955)", "text": "Non c'\u00e8 amore pi\u00f9 grande \u00e8 un film del 1955, diretto dal regista Giorgio Bianchi.\nTrama.\nMario e Luisa sono due giovani innamorati: lui proviene da una ricca famiglia calabrese; mentre lei, di umili origini, convive con la sorella indossatrice. Nonostante il padre di Mario neghi il suo consenso, i due riescono a coronare il loro sogno d'amore con il matrimonio; subito per\u00f2 iniziano i problemi: Mario non riesce a trovare lavoro e Luisa, per una caduta, perde il bambino che stava aspettando. \nLuisa \u00e8 tanto disperata che nasconde la verit\u00e0 al marito. Quando questi ottiene un lavoro e parte per un lungo viaggio, lei, sempre pi\u00f9 impaurita, convince un'altra donna disperata a cederle il suo bambino, sostituendo cos\u00ec quello che a breve dovrebbe nascere.\nPurtroppo il vero padre del piccolo esce di prigione e inizia a ricattare Luisa, che \u00e8 costretta ad ammettere la verit\u00e0 . Tutti finiscono in tribunale, dove fortunatamente trovano dei giudici che affrontano con molta comprensione il caso e permettono alla coppia di prendere in adozione il bambino.\nProduzione.\nFilm ascrivibile al filone dei melodrammi sentimentali \"strappalacrime\" (in seguito indicati con il termine \"neorealismo d'appendice\" dalla critica), all'epoca molto apprezzato dal pubblico italiano.\nIl motivo conduttore del film \u00e8 cantato da Franco Bolignari accompagnato dall'orchestra diretta da Armando Trovajoli.\nDistribuzione.\nIl film venne distribuito nel circuito cinematografico italiano il 7 agosto del 1955.\nAccoglienza.\nIl film ottenne un discreto successo di pubblico, risultando il 77\u00b0 incasso della stagione cinematografica italiana 1955-56."}
{"id": "241111", "revid": "767487", "url": "https://it.wikipedia.org/wiki?curid=241111", "title": "Non commettere atti impuri", "text": "Non commettere atti impuri \u00e8 un film del 1971, diretto dal regista Giulio Petroni.\nTrama.\nPino \u00e8 un giovane ceramista ateo che vive ad Assisi insieme al padre Damiano, un rivoluzionario comunista, e la sua compagna Nadine, molto pi\u00f9 giovane. Un giorno, mentre si trova sul terrazzo, Pino vede Maria Teresa che studia per l'esame di latino e inizia a darle alcune lezioni. In breve i due giovani s'innamorano, fino a quando Giacomo, zio della ragazza, se ne accorge e li allontana. Pino rimane molto triste, ma poi capisce che le attenzioni della ragazza in realt\u00e0 erano solo un trucco per convincerlo a convertirsi al cattolicesimo. Coinvolto dal padre, partecipa a una riunione in cui un gruppo di compagni decide di fare un'azione dimostrativa lanciando una bomba carta durante il passaggio di un ministro. Pino si incarica di compiere il gesto. Ma scopre Maria Teresa che si spoglia davanti allo zio. Amareggiato, pensa di vendicarsi dello zio lanciando una bomba carta nel suo ufficio. Il padre sgrida Pino ma lui, arrabbiato, distrugge tutta la sua stanza e fugge via. Il padre e Nadine, allarmati da un foglio trovato dopo che egli si \u00e8 chiuso nella stanza distruggendo tutti i materiali del suo lavoro, su cui \u00e8 manifestato un proposito suicida si mettono a cercarlo. Nadine lo trova mentre mangia tranquillamente un panino e fanno l'amore mentre risuona l'urlo del padre che chiede al figlio che cosa sta facendo e da buon padre dichiara che capisce il suo gesto, ma in realt\u00e0 si dimostra ignaro di quel che sta accadendo."}
{"id": "241113", "revid": "767487", "url": "https://it.wikipedia.org/wiki?curid=241113", "title": "Non desiderare la donna d'altri (film 1988)", "text": "Non desiderare la donna d'altri (\"Kr\u00f3tki film o mi\u0142o\u015bci\", lett. \"Breve film sull'amore\") \u00e8 un film del 1988 diretto da Krzysztof Kie\u015blowski.\nSi tratta di una versione espansa di \"Decalogo 6\". Nonostante la traduzione italiana del titolo, il film tratta il comandamento \"Non commettere atti impuri\", non il nono \"Non desiderare la donna d'altri\", che Kie\u015blowski analizzer\u00e0 in \"Decalogo 9\".\nTrama.\nUn giovane agente postale (Tomek), timido e riservato, spia con un cannocchiale, da mesi, la sua vicina di casa, Magda, una donna di trent'anni con una morale piuttosto libertina. E, nel corso dei mesi, si innamora di lei. Immagina e poi attua degli stratagemmi per avvicinarsi a lei e dichiarare la sua passione.\nMagda lo umilia dopo un incontro a casa sua e Tomek tenta il suicidio. Lei si pentir\u00e0 e cambier\u00e0 idea su di lui, ma potr\u00e0 solo immaginare di rivederlo."}
{"id": "241115", "revid": "7077", "url": "https://it.wikipedia.org/wiki?curid=241115", "title": "HSCSD", "text": "L'High-Speed Circuit-Switched Data (HSCSD), \u00e8 uno sviluppo del Circuit Switched Data, il meccanismo originale di trasporto dei dati del sistema di telefoni cellulari GSM. Come con il CSD, l'allocazione dei canali \u00e8 fatta in modalit\u00e0 circuit switched. La differenza viene dalla capacit\u00e0 di utilizzare differenti metodi di codifica e time slot multipli per aumentare la velocit\u00e0 di trasferimento dei dati.\nDescrizione.\nLa prima innovazione nell'HSCSD fu il permettere l'utilizzo nella trasmissione di differenti metodi di correzione degli errori. Il metodo utilizzato nel GSM \u00e8 progettato per funzionare ai limiti della copertura e nei casi peggiori che possono essere gestiti dal GSM. Questo significa che una gran parte della capacit\u00e0 di trasmissione del GSM \u00e8 utilizzata dai codici di correzione degli errori. L'HSCSD fornisce parecchi livelli possibili di correzione degli errori che possono essere utilizzati a seconda della qualit\u00e0 del collegamento radio. Questo significa che nelle condizioni migliori 14.4\u00a0kbit/s possono essere trasmessi durante uno slot di tempo che altrimenti, usando il CSD, avrebbe normalmente trasmesso solo 9.6\u00a0kbit/s.\nLa seconda innovazione nell'interfaccia radio del HSCSD era la possibilit\u00e0 di utilizzare slot di tempo multipli nello stesso momento. Questo permette di aumentare la velocit\u00e0 di trasferimento massima (usando quattro slot di tempo) fino a 57.6\u00a0kbit/s che, anche in cattive condizioni radio dove deve essere usato il massimo livello di correzione degli errori, permetter\u00e0 di raggiungere una velocit\u00e0 quattro volte superiore a quella del CSD.\nHSCSD richiede che gli slot temporali usati siano riservati completamente ad un singolo utente. Quindi \u00e8 possibile sia all'inizio della chiamata, o ad un certo punto durante la chiamata, che non sia possibile soddisfare completamente la richiesta dell'utente, in quanto la rete \u00e8 spesso configurata per dare la precedenza alle normali chiamate vocali rispetto alla richiesta di slot di tempo aggiuntivi per gli utenti HSCSD. L'utente viene quindi fatto pagare spesso ad una tariffa superiore a quella di una normale telefonata, e qualche volta questa viene moltiplicata per il numero di slot di tempo allocati, basandosi sul periodo di tempo in cui l'utente ha una connessione attiva. Questo rende HSCSD relativamente costoso in molte reti GSM e quindi il GPRS che ha un prezzo inferiore \u00e8 diventato pi\u00f9 comune delle connessioni HSCSD.\nA parte il fatto che tutta la banda allocata \u00e8 disponibile all'utente della connessione HSCSD, HSCSD ha anche un vantaggio sui sistemi GSM in termini di una latenza media pi\u00f9 bassa rispetto al GPRS. Questo perch\u00e9 l'utente di una connessione HSCSD non deve aspettare il permesso della rete per inviare un pacchetto.\nHSCSD \u00e8 anche una opzione nei sistemi EDGE e UMTS. In questo caso la velocit\u00e0 di trasmissione dei dati \u00e8 molto superiore. Comunque, nei sistemi UMTS, il vantaggio del HSCSD sulla trasmissione a pacchetti \u00e8 considerevolmente inferiore dato che l'interfaccia radio \u00e8 stata specificamente progettata per sostenere delle connessioni a pacchetti a banda elevata e bassa latenza. Questo significa che la ragione primaria per usarlo in questo caso sarebbe di poter accedere ai vecchi sistemi di connessione telefonica analogica."}
{"id": "241116", "revid": "2161050", "url": "https://it.wikipedia.org/wiki?curid=241116", "title": "Torricelli", "text": ""}
{"id": "241117", "revid": "767487", "url": "https://it.wikipedia.org/wiki?curid=241117", "title": "Non mi sfuggirai (film 1935)", "text": "Non mi sfuggirai (\"Escape Me Never\") \u00e8 un film del 1935 diretto da Paul Czinner.\nElisabeth Bergner per il ruolo di Gemma Jones, ebbe una nomination alla 8\u00aa edizione della cerimonia di premiazione degli Oscar come migliore attrice.\nProduzione.\nIl film fu prodotto da Herbert Wilcox con la sua compagnia, la Herbert Wilcox Productions per la British &amp; Dominions Film Corporation.\nMusiche.\nLe coreografie del film furono curate da Frederick Ashton."}
{"id": "241119", "revid": "767487", "url": "https://it.wikipedia.org/wiki?curid=241119", "title": "Non mi sfuggirai (film 1947)", "text": "Non mi sfuggirai (\"Escape Me Never\") \u00e8 un film del 1947 diretto da Peter Godfrey."}
{"id": "241120", "revid": "767487", "url": "https://it.wikipedia.org/wiki?curid=241120", "title": "Non siamo angeli (film 1955)", "text": "Non siamo angeli (\"We're no angels\") \u00e8 un film del 1955 diretto da Michael Curtiz in Technicolor.\nTrama.\nAlla vigilia di Natale dell'anno 1895, nell'Isola del Diavolo, i tre forzati Joseph, Jules e Albert fuggono dal locale penitenziario con l'intenzione di imbarcarsi su una nave diretta in Francia. L'attesa per l'imbarco \u00e8 destinata a prolungarsi, poich\u00e9 la nave \u00e8 in quarantena per un caso di peste a bordo, cosicch\u00e9 i tre forzati decidono di rifugiarsi nell'emporio Ducotel, sia per nascondersi che per trovarvi qualcosa di utile da rubare prima della fuga.\nIl titolare Felix Ducotel, uomo mite, li accoglie benevolmente e acconsente che i tre gli riparino il tetto del negozio. Dalla loro privilegiata postazione sul tetto, i tre forzati fanno conoscenza della famiglia Ducotel: la tenerezza coniugale tra Felix e la bella moglie Amelie; l'innocente freschezza della loro figliola Isabelle; la preoccupazione per l'imminente arrivo dalla Francia del temuto cugino Andr\u00e9 Trochard, tirannico proprietario dell'attivit\u00e0 commerciale di Ducotel, di cui intende controllare l'andamento degli affari; le difficolt\u00e0 nel mandare avanti il negozio, le vendite scarse e la propensione dei clienti abituali a non saldare i propri conti.\nNella lettera in cui Trochard annuncia il suo prossimo sbarco, Isabelle apprende che \u00e8 in arrivo anche il giovane cugino Paul, di cui lei \u00e8 innamorata. Nella stessa lettera, lo zio Andr\u00e9 comunica per\u00f2 di aver gi\u00e0 combinato il matrimonio di Paul con una ragazza ricca per averne benefici negli affari.\nMentre i Ducotel entrano in agitazione a queste ultime notizie, Joseph prende in mano la situazione nel negozio e riesce a concludere in modo brillante alcune vendite che consentono a lui e ai due compagni di guadagnare una crescente fiducia da parte dei Ducotel nei loro confronti. Anche i tre forzati in breve rimangono conquistati dalla semplicit\u00e0 della famigliola e, la sera di Natale, sono loro stessi a preparare la cena in onore di Felix, Amelie e Isabelle, che li ricambiano con un piccolo dono.\nI Ducotel si ritirano per la notte e, mentre i tre forzati rigovernano la cucina, Andr\u00e9 e Paul Trochard giungono anzitempo a casa Ducotel, dopo essere riusciti a sbarcare dalla nave ancora in isolamento. La perfidia e la grettezza dell'anziano cugino spazzano via gli ultimi dubbi dei tre forzati, che decidono non solo di non derubare i Ducotel, ma di aiutarli ad affrontare al meglio la prepotenza del cugino. Joseph tenta di falsare i libri contabili per presentare a Trochard una situazione economica pi\u00f9 brillante, mentre Jules e Albert combinano un incontro al chiaro di luna tra Isabelle e Paul, anche se si rendono presto conto che il ragazzo non ha serie intenzioni nei confronti di Isabelle.\nI tentativi non hanno successo, poich\u00e9 Trochard sequestra i libri contabili per esaminarli subito, senza che Joseph possa intervenire con alcun ritocco, poi interrompe brutalmente l'idillio di Isabelle e Paul, e lei comprende la vera natura opportunista del ragazzo. Mentre i tre forzati riflettono sulla maniera di neutralizzare Trochard, Trochard si accorge del piccolo canestro che Albert porta sempre con s\u00e9, se ne impossessa credendolo un oggetto rubato e lo porta nella propria camera. In realt\u00e0 nel canestro c'\u00e8 Adolphe, un minuscolo serpente dal morso letale, di propriet\u00e0 di Albert. Mentre i tre forzati, con deliberata lentezza, si consultano sull'opportunit\u00e0 di avvertire Trochard, Adolphe provvede da s\u00e9 all'esecuzione. Trochard muore all'istante e, durante il resto della nottata, Joseph redige un falso testamento che nasconde tra i documenti del morto.\nIl mattino seguente, mentre nessuno degli ignari Ducotel si preoccupa di svegliare Trochard, Joseph e compagni devono far fronte alla scomparsa di Adolphe e iniziano una lunga ricerca tra negozio, abitazione e giardino dei Ducotel. Nel frattempo Isabelle, dopo una nottata di riflessione, ha compreso che Paul non \u00e8 il ragazzo giusto per lei. \u00c8 lo stesso Paul a fare la scoperta del cadavere dello zio, reagendo con freddezza e con un atteggiamento di artificiosa commozione provata davanti allo specchio, scena a cui assistono Jules e Albert. Quando Paul nega di aver trovato alcun testamento tra le carte di Trochard, i tre forzati si rendono conto che i problemi per i Ducotel non sono terminati. Ancora una volta \u00e8 Adolphe a risolvere la situazione: Paul annuncia di essere appena stato morsicato da un serpente nascosto in una tasca della veste da camera del defunto, e muore poco dopo. Isabelle scopre il cadavere e sviene, ma viene soccorsa da un giovane ufficiale medico della Marina, entrato poco prima nell'emporio, con cui \u00e8 scoccato subito il classico colpo di fulmine.\nCon la morte di Paul, i tre forzati capiscono che il loro lavoro \u00e8 finito e si congedano dai Ducotel per recarsi all'imbarco. Ma all'ultimo momento, conversando sui lati buoni della detenzione, decidono di tornare in prigione, in compagnia dell'inseparabile Adolphe, in attesa di un'altra buona occasione per evadere."}
{"id": "241121", "revid": "287204", "url": "https://it.wikipedia.org/wiki?curid=241121", "title": "Villars-sous-Ecot", "text": ""}
{"id": "241122", "revid": "767487", "url": "https://it.wikipedia.org/wiki?curid=241122", "title": "Non siamo angeli (film 1989)", "text": "Non siamo angeli (\"We're No Angels\") \u00e8 un film del 1989 diretto da Neil Jordan, con Robert De Niro, Sean Penn e Demi Moore.\nNonostante il titolo identico, il film non \u00e8 un remake di \"Non siamo angeli\" del 1955.\nTrama.\nNel 1935 tre detenuti evadono da un carcere al confine americano-canadese in modo rocambolesco. Uno di loro, Bobby, spietato, per evitare la sedia elettrica fa strage di poliziotti e di chiunque cerchi di fermarlo. Gli altri due, Jim e Ned, inoffensivi, si ritrovano ad accompagnarlo loro malgrado.\nFuori del penitenziario i tre si separano: Bobby va per la sua strada, gli altri due si avviano verso un paesino della frontiera. Qui i due galeotti sono scambiati per due sacerdoti, padre Brown e padre Reilly, accorsi sul posto in occasione della \u201cfesta della Vergine lacrimosa\u201d. In questa situazione Jim sembra trovarsi subito a suo agio, e con la sua invidiabile capacit\u00e0 di fare riflessioni bibliche attrae la simpatia e la stima della gente; Ned, invece, vorrebbe partire per il Canada verso la libert\u00e0, ma troppe difficolt\u00e0 ostacolano i suoi progetti.\nIntanto lo spietato direttore del carcere, con i suoi subalterni e i cani, \u00e8 sulle tracce dei fuggitivi. Jim e Ned hanno paura di essere catturati, ma per fortuna il loro travestimento li protegge. Arriva per\u00f2 Bobby che, catturato dalla polizia, minaccia di tradire i due galeotti. Durante la processione solenne succede un pandemonio: Bobby si nasconde sotto il baldacchino della Madonna; Jim \u00e8 coinvolto nei preparativi delle preghiere; Ned si occupa di una bambina sordomuta, figlia di Molly, una prostituta, per la quale l'uomo prova un'irresistibile attrazione.\nBobby \u00e8 scoperto dai poliziotti; il galeotto sta per fare una strage ma Jim lo affronta e con l'aiuto dei poliziotti ha la meglio. Ma, per una serie di tragiche circostanze, la statua della Madonna con la bambina di Molly precipita nelle acque del vicino fiume. Ned, pur non sapendo nuotare, si getta nel fiume per salvare la piccola: ci riesce in modo \"miracoloso\", riemerge con la bambina abbracciato alla statua della Vergine. A questo punto accade un fatto inaspettato: la bambina guarisce e pronuncia alcune parole. I due amici decidono di dividersi: Jim si far\u00e0 prete sul serio e rimarr\u00e0 nel paese; Ned invece si avvia verso il Canada insieme a Molly e alla sua bambina.\nAccoglienza.\nIl film ha ottenuto recensioni contrastanti. Rotten Tomatoes ha campionato 19 revisori e \u00e8 stato giudicato positivo nel 47% delle recensioni, con un punteggio medio di 5. A Roger Ebert \u00e8 piaciuto il film, dicendo \"Robert De Niro e Sean Penn hanno due delle migliori facce nei film: facce incasinate, di traverso con un sacco di malizia negli occhi. \"We're No Angels\" \u00e8 un film fatto per quei volti e uno dei piaceri di guardare il film \u00e8 vederli guardarsi di traverso mentre cercano di trovare una via d'uscita dal complicato pasticcio in cui si trovano.\" In una recensione retrospettiva (2019), il critico John Hansen ha scritto \" \"We're No Angels\" \u00e8 stato probabilmente ferito dall'essere poco attraente in superficie sia per gli spettatori religiosi che per quelli non religiosi, con entrambi i gruppi che presumevano che il film non fosse per loro. Ma in realt\u00e0 \u00e8 per chiunque ami una commedia realizzata in modo intelligente.\"\nBox office.\nIl film ha debuttato all'ottavo posto al botteghino degli Stati Uniti, incassando un totale di $10.500.000 a fronte di spese di produzione di circa 20 milioni di dollari. Allo stesso modo non ha avuto successo in home video.\nRemake.\nNel 2004 \u00e8 stato realizzato un remake iraniano dal titolo \"The Lizard\".\nNel 2013 \u00e8 stato realizzato un remake indiano in lingua malayalam dal titolo \"Romans\"."}
{"id": "241124", "revid": "767487", "url": "https://it.wikipedia.org/wiki?curid=241124", "title": "Notte di tempesta (film 1916)", "text": "Notte di tempesta \u00e8 un film del 1916 diretto da Guglielmo Zorzi.\nTrama.\nIl conte Alvise Roveda, lombardo, dopo la morte della moglie, assume come governante la signora Kathy Stehr, che si trasferisce nella tenuta signorile insieme ai suoi due figli, giovani adulti, Roberto, laureando in ingegneria, e Vivian.\nMentre Roberto, ottenuta la laurea, si allontana per seguire la propria carriera, il conte Alvise si innamora di Vivian, e le Stehr, madre e figlia, riconosciuta l'inopportunit\u00e0 di una tale \"liaison\", intendono lasciare la villa. Nella notte precedente alla loro partenza, per\u00f2, qualcosa accade.\nEd in effetti, qualche mese dopo, ritiratasi altrove, Vivian d\u00e0 alla luce un bambino, e muore di parto. Elena, la figlia di Alvise, \u00e8 a conoscenza della situazione. Quando, tempo dopo, Roberto torna per piangere la morte della sorella, Elena presenta a tutti il bambino, spacciandolo per un trovatello.\nElena e Roberto, da tempo innamorati, si uniscono adottando il bambino figlio del padre di lei, senza che nessuno (tranne Kathy ed Elena stessa) sappia della sua provenienza: fratellino di Elena e nipote di Roberto."}
{"id": "241126", "revid": "767487", "url": "https://it.wikipedia.org/wiki?curid=241126", "title": "Notte di tempesta (film 1946)", "text": "Notte di tempesta \u00e8 un film del 1946, diretto dal regista Gianni Franciolini, tratto dal dramma teatrale \"I pescatori\", di Raffaele Viviani.\nTrama.\nIl pescatore Domenico nutre una forte passione per la figliastra Caterina che sfocer\u00e0 in uno stupro. Sar\u00e0 Peppino, l'altro figliastro, a vendicare la sorella durante una notte di tempesta."}
{"id": "241130", "revid": "1060", "url": "https://it.wikipedia.org/wiki?curid=241130", "title": "Francisco Arg\u00fcello", "text": ""}
{"id": "241135", "revid": "1318658", "url": "https://it.wikipedia.org/wiki?curid=241135", "title": "Erwin Panofsky", "text": "Biografia.\nLa sua formazione si svolse a Berlino come allievo dello \"Joachimsthalsches Gymnasium\" e successivamente nelle Universit\u00e0 di Friburgo in Brisgovia, Monaco e Berlino. Consegu\u00ec la laurea nel 1914 a Friburgo, con una tesi sugli scritti teorici di D\u00fcrer, pubblicata a Berlino l'anno successivo col titolo \"D\u00fcrers Kunsttheorie\". Dal 1921 al 1926 fu libero docente all'Universit\u00e0 di Amburgo, venendo in contatto con Aby Warburg e Fritz Saxl, con il quale pubblic\u00f2 nel 1923 \"D\u00fcrers \u00abMelencolia I\u00bb. Eine quellen und typengeschichtliche Untersuchung\" in \u00abStudien der Bibliothek Warburg\u00bb, II, Lipsia-Berlino.\nDel 1924 \u00e8 \"Die deutsche Plastik des elften bis dreizehnten Jahrhunderts\", Monaco di Baviera 1924; tradotto in Italia col titolo \"La scultura tedesca dall'XI al XIII secolo\" (Milano 1937). Sempre nel 1924 pubblic\u00f2 \"Idea. Ein Beitrag zur Begriffsgeschichte der \u00e4lteren Kunsttheorie\" nella collana \u00abStudien der Bibliothek Warburg\u00bb, V, Lipsia-Berlino; tradotto in Italia nel 1952 col titolo \"Idea. Contributo alla storia dell'estetica\". In questo saggio analizza le variazioni della concezione del bello platonico nei teorici delle arti figurative, dall'Antichit\u00e0 classica a Giovanni Pietro Bellori.\nNel 1926 \u00e8 nominato professore di Storia dell'Arte presso l'Universit\u00e0 di Amburgo, dove insegn\u00f2 fino al 1933, anno in cui, a causa del nazismo fu costretto a lasciare la Germania. Del 1927 \u00e8 \"Die Perspektive als \u00absymbolische Form\u00bb\", in \u00abVortr\u00e4ge der Bibliothek Warburg\u00bb, Lipsia-Berlino, tradotto in Italia col titolo \"La prospettiva come forma simbolica\", in cui studia la prospettiva non come mero espediente tecnico, per dare all'immagine verosimiglianza, ma come portatrice di una specifica visione del mondo, cos\u00ec la prospettiva assume il significato di forma simbolica veicolo di una particolare Weltanschauung prodotta da una determinata epoca. Del 1930 \u00e8 \"Das erste Blatt aus dem \u00abLibro\u00bb Giorgio Vasaris; eine Studie \u00fcber die Beurteilung der Gotik in der italienischen Renaissanc\", in \u00abStadel-Jahrbuch\u00bb, VI, in cui prende in esame la concezione dello stile gotico durante il Rinascimento italiano. Nel 1930 con \"Hercules am Scheidewege und andere antike Bildstoffe in der neueren Kunst\", in \u00abStudien der Bibliothek Warburg\u00bb, Lipsia-Berlino, interpreta il tema di \u00abErcole tra il Vizio e la Virt\u00f9\u00bb nell'arte.\nRifugiatosi negli Stati Uniti nel 1933, insegn\u00f2 prima all'Universit\u00e0 di New York poi a Princeton, dove rimase, presso l'Institute for Advanced Study, dal 1935 fino alla morte. Del 1939 sono gli \"Studies in Iconology\", New York, riedito nel 1962, tradotti in Italia col titolo \"Studi di iconologia\"\". I temi umanistici nell'arte del Rinascimento\". In esse ha indicato tre gradi d'interpretazione dell'opera d'arte: il primo, \"pre-iconografico\" determina il soggetto naturale o principale, ad esempio un uomo che ne porti un altro pi\u00f9 vecchio sulle spalle e rechi con s\u00e9 un bambino; o una donna acconciata con un berretto frigio, o un uomo con un garofano in mano. Il secondo grado, detto \"iconografico\", identifica il tema convenzionale: Enea con Anchise e il piccolo Ascanio, la personificazione della Libert\u00e0, un ritratto di D\u00fcrer. Infine, l'interpretazione \"iconologica\" vede nel tema di Enea e di Anchise un esempio di piet\u00e0 filiale, nella Libert\u00e0 il simbolo della Rivoluzione francese e dei suoi ideali, infine mostra come il garofano rappresenti D\u00fcrer come un uomo innamorato. Panofsky, con un paragone, sulla differenza tra geografia e geologia, fa comprendere che come la prima si concentra nel descrivere la forma e la seconda, entra nel dettaglio nascosto della materia cos\u00ec l'iconografia descrive l'immagine e l'iconologia ne spiega, utilizzando l'abduzione, il significato profondo che l'artista vuole comunicare. Nell'interpretazione iconologica va comunque tenuto conto del background culturale del soggetto interpretante: bisogna ricercare l'oggettivit\u00e0 studiando svariati aspetti dell'epoca e della tradizione di cui fa parte l'opera, esaminando esempi di composizioni simili nei testi e nelle immagini, quindi giustificando l'interpretazione con il maggior numero di fonti possibili.\nLa produzione di studi.\nDel 1943 \u00e8 \"Albrecht D\u00fcrer\", Princeton, riedito nel 1945 e 1948; edizione ridotta, senza il catalogo delle opere nel 1955 e 1965 e tradotto in italiano come \"La vita e le opere di Albrecht D\u00fcrer\", Milano 1967. Successivi sono \"Abbot Suger on the Abbey Church of Saint Denis and its Art Treasures\", Princeton 1946; \"Gothic Architecture and Scholasticism\", Latrobe 1950, New York 1951 e 1957, tradotto in italiano col titolo \"Architettura gotica e filosofia scolastica\", Napoli 1986. Del 1953 \u00e8 lo studio sulla pittura dei Paesi Bassi \"Early Netherlandish Painting, its Origin and Character\", Cambridge. Dell'anno successivo \u00e8 \"Galileo as a Critic of Arts\", L'Aja 1954; tradotto in italiano col titolo \"Galileo critico delle arti\", Venezia 1985. Nello studio riedito come primo capitolo in \"Meaning in the Visual Arts, Papers in and on Art History\", Garden City, New York 1955 e 1957, tradotto in Italia col titolo \"Il significato nelle arti visive\", Torino 1962, cerca di fondare un'iconologia come scienza del \u00abcontenuto supremo ed essenziale dell'opera d'arte\u00bb, distinta dall'iconografia, che deve porsi rispetto ad essa nella stessa posizione dell'etnologia rispetto all'etnografia. Nel saggio afferm\u00f2 il carattere significativo delle forme artistiche legate ai fatti artistici e alla visione del mondo di una determinata epoca.\nSuccessivi sono \"Pandora's Box. The Changing Aspects of a Mythical Symbol\", in collaborazione con Dora Panofsky, Princeton 1956 e 1962, New York 1965; \"Renaissance and Renascences in Western Art\", Stockholm 1960 e 1965, tradotto in italiano col titolo \"Rinascimento e Rinascenze nell'arte occidentale\", Milano 1971; \"The Iconography of Correggio's Camera di San Paolo\", Londra 1961; \"Problems in Titian, Mostly Iconographic\", Londra 1969, tradotto in italiano col titolo \"Tiziano\", Venezia 1992.\nNel 2011 \u00e8 apparsa in italiano \"La scultura funeraria. Dall'Antico Egitto a Bernini\", pubblicata originariamente nel 1964 e basata sulla rielaborazione di una serie di lezioni tenute nel 1956 presso l'Institute of Fine Arts della New York University.\nNel 2012 \u00e8 stato ritrovato a Monaco un importantissimo manoscritto, che si riteneva finora perduto, della sua tesi di abilitazione all'insegnamento nell'Universit\u00e0 di Amburgo, risalente al 1920 ma ampliata negli anni seguenti, il cui argomento sono \"I Principi disegnativi di Michelangelo, specialmente nella loro relazione con Raffaello\". Probabilmente Panofsky non era riuscito a recuperarlo dal suo ufficio al momento del definitivo trasferimento negli Stati Uniti nel 1934, e se ne erano poi perse le tracce. \u00c8 stato pubblicato per la prima volta nel 2014: \"Die Gestaltungsprincipien Michelangelos, besonders in ihrem Verh\u00e4ltnis zu denen Raffaels\" , Berlino 2014: nel 2020 \u00e8 stato tradotto in inglese come \"Michelangelo\u2019s Design Principles, Particularly in Relation to Those of Raphael\" dalla Princeton University Press."}
{"id": "241140", "revid": "1776051", "url": "https://it.wikipedia.org/wiki?curid=241140", "title": "Villars-sur-Gl\u00e2ne", "text": "Villars-sur-Gl\u00e2ne (toponimo francese; in tedesco \"Glanewiler\", desueto) \u00e8 un comune svizzero di 12\u00a0114 abitanti del Canton Friburgo, nel distretto della Sarine; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Villars-sur-Gl\u00e2ne sono:\nInfrastrutture e trasporti.\nVillars-sur-Gl\u00e2ne \u00e8 servita dall'omonima stazione sulla Ferrovia Losanna-Berna.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "241141", "revid": "287204", "url": "https://it.wikipedia.org/wiki?curid=241141", "title": "La verit\u00e0 del ghiaccio", "text": "La verit\u00e0 del ghiaccio (\"Deception Point\") \u00e8 il terzo romanzo thriller dello scrittore Dan Brown, scritto nel 2001 e pubblicato in Italia nell'ottobre 2005.\n\u00c8 ispirato alla vicenda del meteorite ALH 84001, espressamente citato all'inizio del romanzo.\nTrama.\nIn questo thriller politico Dan Brown mette in scena un eccezionale ritrovamento da parte della NASA: un meteorite, nella banchisa artica, che conterrebbe prove inconfutabili della vita extraterrestre.\nQuesto eccezionale ritrovamento avviene proprio a pochi mesi dalle elezioni presidenziali, ed \u00e8 un'arma potente nelle mani del presidente in carica, Zach Herney, che rischia di non essere rieletto a causa dei continui fallimenti dell'agenzia spaziale americana. Il suo avversario, il senatore Sedgewick Sexton, punta invece ad una politica anti-NASA volta a favorire le agenzie spaziali private.\nPrima che la notizia del ritrovamento venga resa pubblica, il presidente invia un gruppo di scienziati, quali Michael Tolland e Corky Marlinson, ad indagare, e con essi invia anche un'agente del National Reconnaissance Organisation, Rachel Sexton, figlia del senatore.\nGli scienziati pensano di trovarsi davanti ad una truffa, e appena iniziano a sospettare vengono presi di mira da una terribile squadra di killer. In un'epica fuga, Michael Tolland, Rachel Sexton e gli altri cercano di trovare le prove definitive dell'inganno ordito dalla NASA, nel quale sospettano sia coinvolto anche il presidente, che annuncia in una conferenza il ritrovamento."}
{"id": "241143", "revid": "1226", "url": "https://it.wikipedia.org/wiki?curid=241143", "title": "Blade Runner (romanzo)", "text": ""}
{"id": "241146", "revid": "1226", "url": "https://it.wikipedia.org/wiki?curid=241146", "title": "Ma gli androidi sognano pecore elettriche?", "text": ""}
{"id": "241147", "revid": "1776051", "url": "https://it.wikipedia.org/wiki?curid=241147", "title": "Corminboeuf", "text": "Corminboeuf (toponimo francese; in tedesco \"Sankt G\u00f6rg\", desueto) \u00e8 un comune svizzero di 2\u00a0563 abitanti del Canton Friburgo, nel distretto della Sarine.\nStoria.\nNel 1831 ha inglobato il comune soppresso di Nonan e 2017 quello di Ch\u00e9sopelloz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "241148", "revid": "944", "url": "https://it.wikipedia.org/wiki?curid=241148", "title": "High-Speed Circuit-Switched Data", "text": ""}
{"id": "241152", "revid": "111373", "url": "https://it.wikipedia.org/wiki?curid=241152", "title": "Givisiez", "text": "Givisiez (toponimo francese; in tedesco \"Siebenzach\", desueto) \u00e8 un comune svizzero di 3\u00a0199 abitanti del Canton Friburgo, nel distretto della Sarine.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nVi ha sede l'azienda di attrezzature sportive Scott.\nInfrastrutture e trasporti.\nGivisiez \u00e8 servito dall'omonima stazione sulle ferrovie Friburgo-Yverdon e Friburgo-Morat-Ins.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "241155", "revid": "26630", "url": "https://it.wikipedia.org/wiki?curid=241155", "title": "Mulatto", "text": "Con il termine mulatto (dallo spagnolo e portoghese mulato) venivano definiti in origine, nell'America latina, gli individui che nascevano dall'unione fra i \"conquistadores\" o coloni europei tipicamente spagnoli e portoghesi e le popolazioni deportate dall'Africa come schiavi. Per estensione il termine mulatto indica una qualsiasi persona nata da un genitore bianco e un genitore nero.\nAttualmente in diversi Paesi i mulatti vengono considerati un'etnia a s\u00e9 stante, con peculiarit\u00e0 proprie non attribuibili n\u00e9 alla cultura africana n\u00e9 a quella europea.\nEtimologia.\nIl termine risale al XVI secolo e deriva dallo spagnolo \"mulato\", che fa riferimento al mulo (chiamato in spagnolo \"mula\" o \"mulo\") in quanto animale ibrido.\nOggi il termine \u00e8 in genere considerato antiquato e offensivo.\nDescrizione.\nI mulatti, che presentano carnagione di varie tonalit\u00e0 solitamente bruna con occhi scuri o chiari e capelli solitamente castani e ricci, erano la tipologia primaria di interazione tra le genti europee e gli schiavi africani, con tutta una stratificazione gerarchica sociale derivante dal grado di mescolanza delle due etn\u00ece, descritta e standardizzata a partire dal XVI secolo nelle Caste Coloniali del \"Nuovo Mondo\".\nAttualmente molte comunit\u00e0 sudamericane in Brasile e Caraibi, che sono frutto di secoli di convivenza tra i discendenti degli schiavi africani e i coloni europei, costituiscono la maggioranza della popolazione locale.\nAmerica Latina e Caraibi.\nI mulatti rappresentano una porzione significativa di diversi Paesi latinoamericani e caraibici:\nUn caso a parte \u00e8 rappresentato dal Messico: dei circa 200.000 schiavi africani che vi furono deportati in epoca coloniale, oggi non rimangono pi\u00f9 molte tracce, dato che essi furono pressoch\u00e9 completamente assorbiti dalla maggioranza meticcia di origini europee e amerindie.\nHaiti.\nAd Haiti, ex colonia francese, i mulatti rappresentano oggi una porzione della popolazione molto pi\u00f9 contenuta rispetto ad altri Paesi latinoamericani (come accade, ad esempio, nella vicina Repubblica Dominicana).\nIn epoca coloniale, i mulatti costituivano una classe a s\u00e9 stante, nota come \"gens de couleur\": spesso colti e benestanti, in diversi casi possedevano schiavi africani. Il loro atteggiamento nei confronti della schiavit\u00f9 fu perci\u00f2 ambivalente: se molti presero parte alla repressione della maggioranza nera, altri si distinsero invece nell'opera di abolizione della schiavit\u00f9 (\u00e8 il caso, ad esempio, di Nicolas Suard)."}
{"id": "241157", "revid": "6923", "url": "https://it.wikipedia.org/wiki?curid=241157", "title": "Donkey Kong Country", "text": "Donkey Kong Country \u00e8 un videogioco per Super Nintendo Entertainment System, sviluppato da Tim Stamper della Rareware e pubblicato dalla Nintendo nel 1994 e anche per Game Boy Advance nel 2003. \u00c8 anche il primo episodio della serie omonima.\nModalit\u00e0 di gioco.\nIl gioco si compone di 7 mondi da esplorare, tutti situati sulla \"DK's Island\". Attraverso svariati livelli si passa da giungle tropicali ad ambienti sottomarini, da miniere abbandonate a mirabolanti caverne ghiacciate.\nIl fine ultimo della missione \u00e8 recuperare le banane rubate dal re K. Rool, capo dei Kremlings, una feroce banda di pirati-coccodrilli. In questa difficile missione \u00e8 possibile utilizzare Donkey Kong, l'eroe della saga, o Diddy Kong, una piccola bertuccia. Il gioco non pu\u00f2 considerarsi completo fino a quando nella schermata iniziale di selezione del blocco in cui si sta giocando (1, 2, 3) compare la scritta 101 affiancata da una stella. Per raggiungere tale numero occorre non solo completare il gioco ma trovare tutti i passaggi segreti (bonus room) nascosti in ogni livello mentre irrilevanti ai fini del completamento sono le lettere che compongono la scritta kong. Quando si trovano tutti i passaggi segreti nascosti in un livello, il nome di quest'ultimo nella schermata della mappa e della strada percorsa viene modificato: il nome \u00e8 seguito da un punto esclamativo; un nome di un livello senza punto esclamativo indica passaggi segreti ancora non scoperti.\nSviluppo.\n\"Donkey Kong Country\" \u00e8 stato sviluppato dalla Rareware in stretta collaborazione con la Nintendo, che forn\u00ec anche i mezzi hardware per la produzione, i test ed il funzionamento del gioco, questo episodio della saga introduceva nel settore dei giochi per SNES una particolare tecnica grafica di pre-rendering che permetteva di avere degli oggetti e delle animazioni simil-tridimensionali su una console che lavorava solamente con immagini bidimensionali. In seguito ai vari colloqui tenutosi tra l'allora direttore di Nintendo, Hiroshi Yamauchi, e l'affiliato Genyo Takeda; la Rare fu comprata al 49 % e lavor\u00f2 alla prima versione del titolo che fu poi corretta da Nintendo stessa per ridurne le difficolt\u00e0 in quanto era pensato per essere un gioco rivolto ad un vasto pubblico.\nSiccome il capitolo avrebbe dovuto sfruttare uno stile realista mai raggiunto prima in un software per Super Nintendo, per via del salvataggio di un modello 3D in uno 2D a bassa risoluzione, si cerc\u00f2 di avvicinarsi ad una serie di moti ed animazioni anch'essi realistici, come ad esempio i colpi delle mani al suolo proposti da Shigeru Miyamoto, creatore sia di Mario che di Donkey Kong. Per tale ragione Rare si diresse allo zoo di Norton Juxta Twycross, nel Leicestershire, per poter studiare i movimenti dei veri gorilla; sfortunatamente si meravigli\u00f2 nello scoprire che erano troppo lenti per un videogioco veloce come quello in fase di ampliamento.\nSuccessivamente fu elaborato il nuovo modello tridimensionale di Donkey Kong, al quale gli fu aggiunta per la seconda volta la sua celebre cravatta rossa (la prima in Donkey Kong per Game Boy), mentre invece Diddy Kong sub\u00ec varie modifiche: inizialmente sarebbe stata una versione moderna di Donkey Kong Jr. con un nuovo stile di abbigliamento. Tuttavia l'idea non fu tollerata da Nintendo che voleva vedere il personaggio in azione con il suo vecchio design; in caso contrario sarebbe stato sostituito da un nuovo personaggio. Rare opt\u00f2 cos\u00ec verso tale ipotesi creando uno scimpanz\u00e9 con il design da lei proposto e di nome Dinky Kong, per poi essere cambiato in Diddy in seguito ad una consulenza legale.\nDonkey Kong Country \u00e8 ancora oggi ritenuto per essere uno tra i primi capitoli a supportare grafiche prerenderizzate, dopo \"Killer Instinct\" e Stardust, ed uno tra i primi a supportare la grafica ACM (Advanced Computer Modelling) che incorporava pi\u00f9 dettagli ed animazioni in sprite limitati.\nSeguiti.\nI primi due seguiti del gioco avevano la grafica simile al primo episodio: nel 1995 esce ' e nel 1996 ', per Super Nintendo, che verranno riadattati nel 2004 e nel 2005 per Game Boy Advance. In questi titoli non compare Donkey come protagonista, infatti viene catturato dai Kremlings e il giocatore deve salvarlo.\nLa trilogia \"Donkey Kong Land\" era un porting (in bianco e nero) dei tre giochi su Game Boy. In questi giochi il gameplay era molto simile al primo episodio.\n\"Donkey Kong 64\" (chiamato erroneamente \"Donkey Kong Country 64\") era uno spin-off che introduceva il 3D nella serie (fu anche il primo gioco per Nintendo 64 a richiedere un Expansion Pack, incluso inoltre nella prima release del gioco).\nNel 2010 esce il vero seguito della trilogia, \"Donkey Kong Country Returns\", gioco sviluppato da Retro Studios e pubblicato da Nintendo per la console Wii e successivamente per Nintendo 3DS nel 2013. In questo titolo Donkey \u00e8 nuovamente il protagonista.\nNel 2014 viene pubblicato \"\" per Wii U in cui Cranky Kong \u00e8 uno dei personaggi giocanti.\nSerie animata.\nAl gioco \u00e8 ispirata anche la serie televisiva animata \"Donkey Kong Country\" del 1996.\nAccoglienza.\n\"Donkey Kong Country\" \u00e8 stato acclamato dalla critica e viene considerato uno dei migliori giochi della Nintendo: detiene una votazione del 90,44% su GameRankings, 8,5/10 sul sito IGN e riceve i premi di Miglior Gioco, Miglior Coppia, Miglior Animazione da parte della rivista Electronic Gaming Monthly nel 1994. Anche le versioni successive ottengono ottime recensioni: la versione Wii ottiene 87/100 su Metacritic e 87,83% su GameRankings; la versione per Game Boy Advance e Game Boy Color riceve critiche entusiastiche. Tuttavia il gioco ha anche incontrato disapprovazione: alcuni critici lo hanno inserito nella lista dei giochi pi\u00f9 sopravvalutati.\n\u00c8 il terzo titolo SNES di maggior successo commerciale dopo \"Super Mario World\" e \"Super Mario All-Stars\" con pi\u00f9 di 9 milioni di copie vendute."}
{"id": "241159", "revid": "1776051", "url": "https://it.wikipedia.org/wiki?curid=241159", "title": "Matran", "text": "Matran (toponimo francese) \u00e8 un comune svizzero di 1\u00a0523 abitanti del Canton Friburgo, nel distretto della Sarine.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMatran \u00e8 servito dall'omonima stazione sulla ferrovia Losanna-Berna.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "241162", "revid": "124757381", "url": "https://it.wikipedia.org/wiki?curid=241162", "title": "Fabrizio Moretti", "text": "Biografia.\nNato a Rio de Janeiro, in Brasile, il 2 giugno 1980 da padre italiano, originario di Castellazzo Bormida (AL), e da madre brasiliana, vive dall'et\u00e0 di 3 anni a New York, citt\u00e0 nella quale ha cominciato ad appassionarsi alla batteria sin dal suo quinto anno di et\u00e0.\nA 13 anni Moretti incontra nella \"Dwight School\" di New York Julian Casablancas, Nikolai Fraiture, e Nick Valensi, i futuri componenti della band. Successivamente collabora al progetto Little Joy, che con il singolo \"Next Time Around\" ha riscosso un discreto successo di critica e di vendite.\nOltre alla musica, la grande passione di Fabrizio Moretti \u00e8 sempre stata l'arte: \u00e8 stato infatti studente di una scuola di scultura e ha dichiarato che, se non avesse fatto il batterista, avrebbe insegnato storia dell'arte."}
{"id": "241164", "revid": "125254506", "url": "https://it.wikipedia.org/wiki?curid=241164", "title": "H to He, Who Am the Only One", "text": "H to He, Who Am the Only One \u00e8 il terzo album in studio del gruppo \"progressive\" inglese Van der Graaf Generator, pubblicato nel dicembre del 1970 dalla Charisma Records.\nDurante l'incisione dell'album il bassista Nic Potter lasci\u00f2 la band. L'organista Hugh Banton suon\u00f2 il basso nei due brani non ancora terminati. Nei concerti, Banton provveder\u00e0 a suonare i pedali per ovviare alla mancanza del bassista. Robert Fripp, chitarrista dei King Crimson, ha collaborato alla creazione dell'album, suonando in un brano.\n\"H to He\" nel titolo allude alla fusione nucleare che trasforma l'idrogeno (H) in elio (He), per poi giocare sul pronome personale maschile \"he\" nel resto della frase. In \"Pioneers Over c\" la lettera \"c\" si riferisce alla velocit\u00e0 della luce.\nTracce.\nTutti i brani sono stati composti da Peter Hammill, eccetto dove indicato."}
{"id": "241184", "revid": "1322439", "url": "https://it.wikipedia.org/wiki?curid=241184", "title": "Alzek Misheff", "text": "Biografia.\nLaureatosi in pittura nel 1966 a Sofia presso l'Accademia di Belle Arti (\u041d\u0430\u0446\u0438\u043e\u043d\u0430\u043b\u043d\u0430 \u0445\u0443\u0434\u043e\u0436\u0435\u0441\u0442\u0432\u0435\u043d\u0430 \u0430\u043a\u0430\u0434\u0435\u043c\u0438\u044f), nel 1971 Misheff fugge dal paese natio ed arriva a piedi in Italia, abitando e lavorando a Milano.\nNegli anni Settanta realizza piscine all\u2019interno di gallerie d\u2019arte, teatri (Pierlombardo, Milano) e piazze (a Pavia e Ferrara), all\u2019interno delle quali nuota.\nNel libro \"\"Europa-America - The different avant-gardes\" edito da Franco Maria Ricci nel 1976, .\nTra le sue performance pi\u00f9 significative spicca \"Musica del cielo\", concerto-installazione del 1979 nella Piazza del Duomo di Milano. Replica la performance nello stesso anno anche al Mills College di San Francisco e all'Universit\u00e0 della California, Irvine (nei pressi di Los Angeles).\nMisheff \u00e8 conosciuto nell'ambiente artistico internazionale per il progetto \"Swimming Across The Atlantic\", eseguito nella piscina del transatlantico Queen Elizabeth 2 nel 1982, in viaggio sulla rotta tra Londra e New York.\nNel 1984 torna alla pittura realizzando \u00ab500 giovani volti\u00bb, dipinti su carta e poi affissi contemporaneamente in cinque grandi citt\u00e0 italiane e successivamente anche a Grenoble nel 1985. Ogni ritratto, eseguito a mano, misura 2x2 metri e viene posto su cartelloni pubblicitari, creando una rete sociale di volti, anticipando di venticinque anni i social media come Facebook.\n, dove realizza \"Proliferante verit\u00e0 del sentimento\": immerso in un cilindro trasparente pieno d'acqua ha suonato con il \"Buchla Lightning II\" (un controller ad infrarossi) e dirige il quintetto \"The Swimmers\".\nNel maggio del 2005 al PAC di Milano realizza il \u00abConcerto per violino Stradivari, pianoforte Disklavier e quartetto di violini telefonini\u00bb con il violinista Eugene Sarbu, premio Paganini.\nViene invitato alla Biennale di Venezia del 2007, dove realizza \"Chalk portrait music of Joseph Beuys\" e il 16 settembre dello stesso anno il concerto di chiusura \"Harmonia mundi per Joseph Beuys\"\" con \"Orchestra italiana di flauti\".\nArtista poliedrico, rappresentativo di un periodo di trasformazioni artistiche del secondo dopoguerra, anche per la sua peculiare carriera personale Misheff \u00e8 considerato un importante riferimento culturale nella sua patria, la Bulgaria.\nPer la settecentesca Sala del Consiglio di Acqui Terme, nel 2013 realizza \u00abOrchestra sinfonica II\u00bb, opera di 9x3 metri, e due anni pi\u00f9 tardi dipinge, con le stesse dimensioni \u00abLa festa dell\u2019uva\u00bb per la chiesa sconsacrata a Ponti (Alessandria).\nDal 2015 al 2017 lavora contemporaneamente su quattro tele intitolate \u00abRitratti immaginati di suonatori campestri\u00bb, sullo sfondo le citt\u00e0 di New York, Mosca, Milano e Acqui Terme.\nBibliografia.\n\u201cScuse giustificazioni ed altre storie\u201d \u2013 A. Misheff, ed. Gamma, Milano,1976\n\u201cEuropa America-the different avant-gardes\u201d A.B.Oliva ed. F. M. Ricci, Milano, 1976\n\u201cPerformers\u201d \u2013 L. Inga Pin, ed. Mastrogiacomo, Padova, 1979\n\u201cLe mie bugie\u201d \u2013 A. Misheff, ed. Dov\u2019\u00e8 la tigre, Milano, 1979\n\u201cLa traversata dell\u2019Atlantico a nuoto\u201d \u2013 A. Misheff, ed. Mazzotta, Milano, 1982\n\u201cDripping from the swimmer\u201d \u2013 ed. Museo di Pittura e Scultura, Grenoble, 1985\n\u201cPittura amplificata\u201d \u2013 A. Misheff, ed. Giancarlo Politi, Milano, 1986\n\u201cAlzek Misheff - Progetti e dipinti - 1979/1989\u201d \u2013 ed. Mazzotta, Milano, 1989"}
{"id": "241192", "revid": "120533614", "url": "https://it.wikipedia.org/wiki?curid=241192", "title": "Acroterio", "text": "Un acroterio \u00e8 in senso stretto un plinto al culmine del frontone nei templi e per estensione indica la decorazione che vi era collocata. Il termine deriva dal greco \u1f00\u03ba\u03c1\u03c9\u03c4\u03ae\u03c1\u03b9\u03bf\u03bd (\"akroterion\") e fu utilizzato in latino come \"acroterium\".\nAltri acroteri potevano essere disposti sugli angoli esterni del frontone (\"acroteria angularia\") e sulla linea di colmo del tetto.\nIn origine era costituito da un elemento piatto in terracotta, che poteva essere dipinto o decorato con varie figure o elementi decorativi. In seguito si svilupparono elementi tridimensionali, che potevano prendere una grande variet\u00e0 di forme, sia figurate, come le statue acroteriali, o semplicemente decorative (come dischi o palmette). Un esempio celebre di statua acroteriale \u00e8 l'etrusco Apollo di Veio, in terracotta.\nDall'utilizzo nei templi pass\u00f2 anche, per imitazione della forma del tetto, nei coperchi delle urne funerarie e dei sarcofagi, dove possono essere scolpiti nello stesso blocco del coperchio piccoli acroteri variamente decorati ai quattro angoli."}
{"id": "241201", "revid": "125669001", "url": "https://it.wikipedia.org/wiki?curid=241201", "title": "Alberto Bigon", "text": "Carriera.\nGiocatore.\nPadova.\nInizia la carriera nel Padova in Serie B. Nella stagione 1965-1966, sebbene impiegato in prima squadra, prende parte alla fase finale del Campionato Primavera vinto dai \"Biancoscudati\" sotto la guida di Mariano Tansini.\nNapoli, Spal e anni successivi.\nEsordisce in Serie A nel 1967 con la maglia della SPAL, squadra in cui era giunto nel novembre di quell'anno dopo che a Napoli non aveva trovato spazio: l'allenatore dei partenopei Pesaola non lo considerava pronto per la massima serie. Nel 1969, dopo il secondo campionato alla SPAL - stavolta di Serie B - viene ceduto da Paolo Mazza al e successivamente giocher\u00e0 nella Lazio e nel .\nMilan.\nLa sua carriera da calciatore resta per\u00f2 indubbiamente legata al Milan col quale dal 9 luglio 1971 al 1980 colleziona 218 presenze e 56 gol. Dopo gli inizi da centravanti, Bigon arretra il suo raggio d'azione diventando un centrocampista dalle spiccate attitudini offensive. Le sue doti lo portano pi\u00f9 volte a comparire in doppia cifra nella classifica cannonieri del campionato di Serie A.\nNel suo palmar\u00e8s da calciatore figurano uno scudetto (campionato 1978-79), 3 Coppe Italia, e una Coppa delle Coppe (1973). Conta 1 presenza con la maglia della Nazionale Italiana Under 21.\nDurante la sua permanenza al Milan Bigon divenne famoso anche perch\u00e9 gli furono accreditate alcune reti involontarie \"di rimbalzo\" su pallone calciato da altri (tanto da essere soprannominato \"centravanti sponda da bigliardo\"). Il caso pi\u00f9 clamoroso e noto avvenne il 28 novembre 1971 durante il derby di andata Inter-Milan 2-3, 7\u00aa giornata del Campionato di Serie A. A 5 minuti dal termine in situazione di parit\u00e0 sul 2-2, l'interista Burgnich rinvi\u00f2 la sfera dalla propria area di rigore nelle vicinanze della sua porta ma il pallone rimpall\u00f2 sulle gambe-schiena di Bigon che si trovava alcuni metri pi\u00f9 lontano; a seguito del rimpallo fortuito la palla si infil\u00f2 in rete sulla destra del portiere Bordon fissando il risultato finale sul 2-3 per il Milan.\nAllenatore.\nCome allenatore allena la Reggina nella stagione 1986-1987 quindi il per due campionati (dal 1987 al 1989) conducendolo alla salvezza in Serie A, quindi il Napoli portandolo alla conquista del suo secondo scudetto nel 1990 e, sempre nello stesso anno, della Supercoppa italiana. Dopo il modesto ottavo posto della stagione 1990-1991 (che pure lo vede eccezionalmente come allenatore della selezione di Lega della Serie A nella sfida vinta contro gli inglesi per 3-0, il 16 gennaio 1991 a Napoli) e la conclusione del ciclo \"maradoniano\", Bigon lascia il Napoli. Nella stagione 1991-1992 \u00e8 sulla panchina del , in Serie B: esonerato dopo diciotto giornate, viene richiamato dopo la ventiquattresima e conduce i suoi all'ottavo posto, cogliendo la salvezza all'ultimo turno, grazie a una vittoria interna contro un privato della promozione in massima serie proprio a causa di quel passo falso. Nel 1992-1993 evita la retrocessione dell'Udinese in Serie B vincendo lo spareggio contro il Brescia.\nDopo una breve esperienza all' nel 1995, nel 1996-1997 alla guida del conquista campionato e coppa nazionale della Federazione elvetica. Quale riconoscimento per la vittoria in un campionato straniero, nel 1997 gli viene assegnato il Premio Panchina d'Oro Speciale del Settore Tecnico della FIGC. Al ritorno in Italia, subentra sulla panchina del in Serie B durante la stagione 1997-1998, ma l'esperienza dura poche giornate. Nel novembre 1999 Bigon viene chiamato dai greci dell'Olympiakos Pireo, dai quali viene tuttavia esonerato il 10 aprile 2000 nonostante il primo posto in campionato nella stagione 1999-2000. Nel febbraio 2007 torna alla guida del ma viene esonerato pochi mesi dopo dalla guida tecnica del club elvetico.\nL'11 agosto 2008 viene nominato nuovo tecnico dell'Interblock Lubiana, compagine slovena: si tratta per\u00f2 di una fugace esperienza e gi\u00e0 a fine settembre si dimette. Nel 2009, a 62 anni, decide di ritirarsi e lascia il mondo del calcio.\nVita privata.\nHa un fratello che come lui \u00e8 stato calciatore, Luciano Bigon (Padova, 12 gennaio 1952) ha giocato in Serie C con il Padova dal 1969 al 1976 per un totale di 139 presenze diventandone anche capitano. Giocava nel ruolo di centrocampista.\nHa due figli e una figlia, Riccardo Bigon, ex calciatore e direttore sportivo del Bologna, Davide Bigon che come lui ha intrapreso la carriera da calciatore e Rahmani Bigon."}
{"id": "241204", "revid": "9424243", "url": "https://it.wikipedia.org/wiki?curid=241204", "title": "Canto moderno", "text": ""}
{"id": "241205", "revid": "181699", "url": "https://it.wikipedia.org/wiki?curid=241205", "title": "Madonna di Campiglio", "text": "Madonna di Campiglio \u00e8 una localit\u00e0 turistica di 822 abitanti della provincia di Trento situata a 1.553\u00a0m s.l.m. a poca distanza da Campo Carlo Magno, tra le Dolomiti di Brenta e le Alpi dell'Adamello e della Presanella. Fa parte dei comuni di Pinzolo e di Tre Ville (sorto in seguito alla fusione del comune di Ragoli con quelli di Montagne e Preore).\nDescrizione.\nNota stazione di soggiorno estiva e soprattutto invernale, disponendo di numerosissimi impianti di risalita per la pratica dello sci alpino e dello snowboard, \u00e8 uno dei maggiori poli sciistici a livello nazionale. Fa parte del comprensorio sciistico di Skirama Dolomiti.\nLa localit\u00e0 pu\u00f2 essere raggiunta tramite la Strada statale 239 di Campiglio che collega la Val di Sole con le Valli Giudicarie passando tramite il valico alpino di Campo Carlo Magno.\nA circa 1700 m s.l.m. si trova il \"villaggio Patascoss\", collegato al centro del paese tramite la pista \"3-Tre\" o impianti di risalita in estate.\nStoria.\nI primi documenti scritti che citano Madonna di Campiglio ne fanno risalire la fondazione all'anno 1190; a quel tempo tal Raimondo, in espiazione dei suoi peccati, decise di fondare un monastero-ospizio rivolto all'assistenza del viandante.\nIl monastero-ospizio crebbe in fretta; a capo vi era un priore sacerdote (tra gli altri, il priore Lombardo nel 1234, Federico nel 1292, Bartolomeo nel 1315 \u2026). All'apice della sua parabola storica, attorno al 1450, arriv\u00f2 a contare 20 monaci e 5 suore.\n Il monastero era ben conosciuto in regione e, grazie ai lasciti dei fedeli, raggiunse una notevole ricchezza. \u201c\"No gh\u00e8 mond, che la Madona de Camp\u00e8i no gabia fond\"\u201d recitava un antico adagio. Dopo la sua soppressione, nel 1515, per Campiglio inizi\u00f2 un lungo periodo di declino fino al 1868, allorquando Giovanni Battista Righi, un imprenditore rendenese, ne acquist\u00f2 i ruderi dal Capitolo della Cattedrale di Trento, proprietario fino a quel tempo di quanto rimaneva dell'antico istituto trentino. Con Righi - fondatore dello \"Stabilimento Alpino\", primo albergo moderno del paese - Campiglio rinacque a nuova vita. Giovanni Battista Righi realizz\u00f2 inoltre nel biennio 1874-75, interamente a sue spese e contro il volere dei suoi contemporanei, l'attuale \"strada vecchia\", prima carrozzabile in grado di unire Campiglio con Pinzolo e il resto del mondo.\nA Righi succedette Franz Josef Oesterreicher; con quest'ultimo Campiglio divenne, sul finire dell'Ottocento, meta privilegiata dell'aristocrazia europea e asburgica. A Campiglio giunse l'imperatrice Elisabetta d'Austria, nota come Sissi, che vi trascorse due periodi di villeggiatura, nel 1889 e poi nel 1894. Sissi risiedette all\"'Hotel des Alpes\", affittando i due piani superiori. In questa seconda occasione Sissi fu raggiunta a Campiglio dal consorte, l'imperatore d'Austria Francesco Giuseppe. A questo periodo risale il primo tentativo di lancio della localit\u00e0 nel mondo degli sport invernali; nel 1910 un gruppo di \"skiatori\" inglesi risal\u00ec il vicino Monte Spinale, per testarne le potenzialit\u00e0 sciistiche.\nLa prima affermazione della localit\u00e0 trentina nell'ambito del turismo invernale avvenne per\u00f2 solo dopo il 1930, grazie alla realizzazione dell'attuale statale che permise di rompere l'isolamento del paese durante i mesi freddi. Al 1936 risale la realizzazione del primo impianto di risalita del paese, la \"slittovia del Belvedere\", seguito nel 1937 dalla sciovia Campo Carlo Magno-Spinale. Tra il 1938 e il 1942 Campiglio \u00e8 stata inoltre sede dei \"littoriali della neve e del ghiaccio\".\nLa stagione turistica invernale per Campiglio divenne una realt\u00e0 consolidata per\u00f2 solo dopo gli anni cinquanta, che videro l'affermazione del turismo di massa e l'arrivo degli sciatori richiamati dalle piste dello Spinale, di Pradalago, della 5 Laghi e del Grost\u00e8.\nIl 31 dicembre 2007 si verific\u00f2 un incendio all'interno del Hotel Des Alpes, incendio poi domato dai Vigili del Fuoco arrivati anche da Tione di Trento.. L'avvenimento caus\u00f2 malcontento tra coloro che l\u00ec risiedevano in quel periodo, dal momento che fu ovviamente annullata la tradizionale rinomata festa di fine anno. Curioso il fatto che, pochi giorni pi\u00f9 tardi, l'Hotel des Alpes fu anche teatro di una violenta rissa.\nIl 7 agosto 2012, presso l\u2019\"Hotel Relais Des Alpes\", nel Salone Hofer, si svolge un incontro con il Premio Nobel per la Pace Betty Williams, per iniziativa del Trentino a sostegno del dialogo e della pace.\nManifestazioni.\nCampiglio \u00e8 sede della \"3Tre\" (\"tre gare nel Trentino\"); una tra le pi\u00f9 antiche gare di sci d'Europa, fondata nel 1949. Oggi la 3Tre si svolge sulle piste di Patascoss (\"Canalone Miramonti\" e FIS 3Tre) attorno alla met\u00e0 del mese di dicembre.\nCampiglio \u00e8 inoltre sede ogni anno, a gennaio, della \"Settimana WROOOM\", in cui i piloti di Formula 1 della Ferrari e della MotoGP della Ducati si trovano nella localit\u00e0 e sciano sulle piste o partecipano a eventi che li vedono coinvolti, come ad esempio il lancio di nuove vetture della Fiat. Dal 2014 la settimana WROOM \u00e8 stata annullata.\nInoltre, ogni anno Campiglio si svolge il \"Carnevale Asburgico\" manifestazione culturale e turistica che, giunta nel 2010 alla sua 27\u00aa edizione, vede fra i numerosi eventi sia rievocazioni in costume del periodo asburgico, sia conferenze e incontri culturali che mirano ad approfondire la conoscenza della vita a Campiglio nel periodo dell'imperatore Francesco Giuseppe. In estate \u00e8 proposto il \"compleanno dell'imperatore\" (ogni 18 agosto) occasione di mostra degli splendidi costumi d'epoca.\nPiste.\nMadonna di Campiglio pu\u00f2 vantare 160\u00a0km circa di piste e 60 impianti di risalita.Famose sono la pista \"3-Tre\" (il nome sta a significare \"3 Gare del Trentino\"), nella quale vengono disputate gare di slalom speciale della Coppa del Mondo di sci alpino, e anche la \"Spinale Direttissima\" che ha nella parte finale pendenze molto elevate; in particolare \u00e8 stato intitolato a Michael Schumacher l'ultimo tratto della pista.\nIl comprensorio di Madonna di Campiglio \u00e8 collegato a quello di Folgarida, Marilleva, di Campo Carlo Magno e dalla stagione invernale 2014/15 \u00e8 attivo il collegamento sciistico con Pinzolo, per un totale di circa 150\u00a0km di piste."}
{"id": "241206", "revid": "124467244", "url": "https://it.wikipedia.org/wiki?curid=241206", "title": "Lois Lane", "text": "Lois Joanne Lane, coniugata Kent, \u00e8 un personaggio dei fumetti creato da Jerry Siegel e Joe Shuster nel 1938, pubblicato dalla DC Comics.\nOrigini del personaggio.\nLois Lane \u00e8 una intraprendente giornalista del Daily Planet di Metropolis, collega di Clark Kent (alias Superman) e principale interesse amoroso del protagonista. Lois si \u00e8 trovata attratta da Superman ma dispiaciuta della sua nuova competizione giornalistica nella forma di Kent.\nA partire dagli anni quaranta, Lois inizi\u00f2 a sospettare che Clark Kent fosse Superman e per anni ha tentato inutilmente di scoprire l'identit\u00e0 segreta di Superman, spesso tentando di dimostrare che l'Uomo d'Acciaio si nascondeva sotto le mentite spoglie del suo collega Clark Kent, ma tali tentativi non sono stati coronati da successo per lungo tempo. Solo nelle storie pubblicate negli anni novanta, quando Superman le ha chiesto di sposarlo, le ha rivelato la verit\u00e0, confermando i suoi sospetti. Lois accett\u00f2 e i due si sposarono.\nIl personaggio \u00e8 ispirato a Jolan Kovacs, moglie di Jerry Siegel.\nLa reporter appare sin dal n. 1 di \"Action Comics\", datato giugno 1938, e quindi esordisce nei \"comics\" contemporaneamente a Superman, primo supereroe dei fumetti. \nDal 1957 al 1974 Lois Lane ha avuto una propria testata, \"Superman's Girl Friend Lois Lane\".\nLe rappresentazioni del personaggio sono variate dai fumetti e da altri adattamenti dei media. La versione originale della Golden Age di Lois Lane, cos\u00ec come le sue versioni dagli anni '70 in poi, ritrae Lois come una impavida giornalista e intellettualmente uguale a Superman. A partire dal 2015, \u00e8 la protagonista della serie di romanzi per giovani adulti, Lois Lane, della scrittrice Gwenda Bond.\nPoteri e abilit\u00e0.\nLois non ha abilit\u00e0 sovrumane, ma fa affidamento sul suo acuto spirito e intelletto. \nLe determinate capacit\u00e0 giornalistiche di Lois sono le sue abilit\u00e0 principali. \u00c8 una giornalista ed editrice di fama mondiale e pluripremiata e un'attivista intransigente nota per essersi messa in gioco per avere una storia e ha aiutato Superman in alcuni casi. Lois ha anche ampie capacit\u00e0 investigative grazie alla sua lunga carriera come giornalista investigativa. Lois Lane \u00e8 la migliore reporter del Daily Planet, abile nell'indagare sui casi che scrive. Determinata e volitiva, \u00e8 nota per fare qualsiasi cosa per ottenere una storia, anche rischiando la propria vita per ottenerla. Essendo la figlia di un ufficiale dell'esercito, Lois aveva anche una discreta conoscenza dell'autodifesa e aveva ricevuto un addestramento nelle arti marziali.\nAttraverso una trasfusione di sangue da parte di Kal-El, Lois ha acquisito poteri sovrumani, simili a quelli del marito. Durante gli anni Lois ha dimostrato di aver ottenuto poteri per un breve periodo, diventando la supereroina Superwoman. Dopo la morte di Superman nell'attuale continuit\u00e0, Lois ha acquisito quasi tutti i poteri di Superman, usandoli per diventare Superwoman. \u00c8 diventata anche un'esperta di Klurkor, un'arte marziale kryptoniana.\nAltri media.\nTelevisione.\nCartoni animati.\nDi Lois Lane esiste anche una versione realizzata per la serie animata \"Superman\", doppiata in italiano da Roberta Greganti.\nChristina Hendricks ha doppiato Lois Lane nel film d'animazione \"All Star Superman\".\nLois &amp; Clark.\nTeri Hatcher ha interpretato Lois Lane in \"Lois &amp; Clark - Le nuove avventure di Superman\". Nella prima stagione l'attrice \u00e8 doppiata da Monica Ward, mentre dalla seconda stagione fino al termine della serie ha la voce di Cristiana Lionello.\nSmallville.\nNella serie \"Smallville\" il personaggio viene introdotto nella quarta stagione, interpretato da Erica Durance."}
{"id": "241207", "revid": "260676", "url": "https://it.wikipedia.org/wiki?curid=241207", "title": "Spagnola (sessualit\u00e0)", "text": "La spagnola \u00e8 una pratica sessuale durante la quale l'uomo colloca e strofina il proprio pene eretto fra le mammelle della donna, nel solco intermammario. La donna pu\u00f2 stringere il pene fra i suoi seni, oppure pu\u00f2 essere l'uomo stesso a stringerlo afferrando le mammelle della donna, riproducendo cos\u00ec il canale vaginale.\nDescrizione.\nPer facilitare il raggiungimento dell'orgasmo pu\u00f2 essere usato un lubrificante spalmato fra le mammelle o sul pene; frequentemente viene usata la saliva. In alcuni casi la spagnola pu\u00f2 essere combinata con il sesso orale da parte della donna la quale, attraverso la fellatio, pu\u00f2 stimolare l'eiaculazione dell'uomo. In una variante, la donna stringe i seni muovendoli su e gi\u00f9 in modo da eccitare il pene (che sta fermo) e portare l'uomo all'orgasmo.\nIn questo caso, la spagnola pu\u00f2 essere intesa come una vera e propria masturbazione con l'ausilio delle mammelle. Quando l'uomo raggiunge l'orgasmo, lo sperma copre il solco intermammario e/o parte del seno; spesso raggiunge anche il viso della donna; quando copre il collo della donna, si parla di \"collana di perle\"."}
{"id": "241208", "revid": "123699099", "url": "https://it.wikipedia.org/wiki?curid=241208", "title": "Sopressa Vicentina", "text": "La Sopr\u00e8ssa Vicentina \u00e8 un salume tipico della provincia di Vicenza e ogni anno si svolgono manifestazioni dedicate ad essa: una delle pi\u00f9 famose \u00e8 la Sagra della sopressa di Valli del Pasubio.\nLa sopressa \u00e8 un salume tipico della tradizione culinaria veneta e per questo motivo ne esistono di varie tipologie (come ad esempio la sopressa trevigiana o la sopressa veronese): \u00e8 doveroso quindi specificare che la Sopr\u00e8ssa Vicentina \u00e8 stata la prima ad ottenere l'importante certificazione D.O.P (Denominazione di Origine Protetta); inoltre nel sito della Regione Veneto \u00e8 possibile visualizzare il disciplinare di produzione di questo prodotto (suddiviso in otto articoli).\nPer proteggere la Sopr\u00e8ssa Vicentina da facili contraffazioni e per una maggior tutela del consumatore \u00e8 sorto il \"Consorzio di Tutela della Sopr\u00e8ssa Vicentina D.O.P\" che raggruppa 4 produttori locali sparsi nel territorio vicentino.\nCome si produce.\nLa Sopr\u00e8ssa Vicentina D.O.P. \u00e8 realizzata secondo il disciplinare produttivo, approvato dal Ministero delle politiche agricole alimentari e forestali e dall'Unione europea con il Reg. 492 del 2003. La lavorazione per ottenere questo prodotto si suddivide in 6 fasi e ognuna di queste \u00e8 fondamentale al fine di ottenere il gusto caratteristico di questo salume: sezionamento e disosso, macinatura, insaccatura, legatura, asciugatura ed infine la stagionatura.\nLa tradizione di uccidere e insaccare il maiale (\"copare e far su el mas'cio\" in dialetto) nei mesi freddi dell'anno (ovvero da fine novembre a fine febbraio circa) continua a sopravvivere grazie alle moderne tecnologie: i salumifici lavorano la carne in ambienti in cui si ricreano per tutto il periodo dell'anno le condizioni climatiche in cui si soleva macellare il maiale e allo stesso modo la stagionatura avviene in ambienti in cui vengono costantemente ricreate le condizioni ottimali per la stagionatura del prodotto.\nLa sopr\u00e8ssa si ottiene insaccando in budelli di origine bovina (in dialetto quelli pi\u00f9 grandi sono chiamati \"maneghe \", che significa maniche, mentre quelli di dimensioni pi\u00f9 piccole sono detti \"corn\u00e8te\") le migliori carni del maiale: spalla, coppa, lombo (o lonza), pancetta, grasso di gola e coscia. La coscia (che come \u00e8 ben noto \u00e8 destinata solitamente alla produzione del prosciutto) conferisce un'importante nota di pregio e di qualit\u00e0 al prodotto. Questo miscuglio di carni macinate viene poi miscelato a sale, a pepe e a un mix di spezie varie (\"consa\").\nLa sopressa \u00e8 caratterizzata da un buon equilibrio fra parti magre e grasse, da un impasto morbido grazie alla macinatura a freddo della carne (con una grana compresa fra 6 e 7mm) e da una stagionatura che varia da un minimo di 2 mesi fino ad oltre 6 mesi la quale dipende dalle dimensioni del prodotto (ad esempio una sopressa tra 1 e 1,5\u00a0kg ha bisogno di almeno 60 giorni di stagionatura).\nIl prodotto che si otterr\u00e0 al termine della lavorazione (stagionatura compresa) \u00e8 un salume di forma cilindrica e leggermente curvo, di color grigio chiaro e di massa compresa solitamente tra 1 e 3\u00a0kg.\nPiatti principali.\nCome gi\u00e0 affermato in precedenza questo salume \u00e8 una colonna portante della tradizione culinaria veneta: per questa ragione esiste una notevole variet\u00e0 di piatti che utilizzano tale prodotto. Ciononostante ancora oggi \"Polenta (\"poenta\"), funghi e sopr\u00e8ssa\" (in particolar modo la polenta fatta con il Mais Marano macinato finemente) e \"pane e sopr\u00e8ssa\" (\"pan e sopressa\") sono i piatti maggiormente noti. Per gustarla al meglio, infine, si consiglia di bere un bicchiere di vino rosso.\nTestimonianze storiche.\nLa Sopr\u00e8ssa Vicentina \u00e8 uno dei prodotti cardine della tradizione culinaria veneta, tanto che si hanno molteplici testimonianze riguardo alla sua esistenza che risalgono ormai a molti secoli fa: una tra le pi\u00f9 significative risale al 1577, anno in cui il pittore bassanese Jacopo da Bassano realizz\u00f2 il dipinto intitolato \"Cristo in casa di Marta Maria e Lazzaro\" in cui si vede una persona che si accinge a tagliare un insaccato molto simile alla sopressa di forma cilindrica con gli inconfondibili pallini rossi e bianchi."}
{"id": "241209", "revid": "197307", "url": "https://it.wikipedia.org/wiki?curid=241209", "title": "Agno (torrente)", "text": "Il torrente Agno \u00e8 un corso d'acqua della provincia di Vicenza.\nSi forma ai piedi del gruppo del Carega, in comune di Recoaro Terme, dall'unione di numerosi ruscelli (Rotolon, Agno di Lora ecc.). Attraversa la valle omonima bagnando i centri di Recoaro, Valdagno, Cornedo Vicentino, Brogliano, Trissino. Presso Tezze di Arzignano si unisce al torrente Restena per formare il Gu\u00e0.\nFra il 1880 e il 1980 la valle dell'Agno \u00e8 stata interessata dalla presenza della tranvia Vicenza-Valdagno-Recoaro Terme, che contribu\u00ec in maniera determinante all'industrializzazione delle localit\u00e0 servite."}
{"id": "241211", "revid": "1889177", "url": "https://it.wikipedia.org/wiki?curid=241211", "title": "Rifugio Achille Papa", "text": "Il rifugio generale Achille Papa \u00e8 situato alle Porte del Pasubio, a 1928\u00a0m sul massiccio omonimo, alla testata della Val Canale, in posizione panoramica sul versante meridionale del monte ed \u00e8 intitolato al generale Achille Papa.\nStoria.\nSorge nel 1921 su quello che rimaneva di un ricovero in muratura dei baraccamenti della prima guerra mondiale denominati \"el Milanin\", situati al riparo dal tiro dell'artiglieria austriaca.\nSulla sua facciata sono incastonate alcune lapidi, come il comunicato in seguito alla cruentissima battaglia del 2 luglio 1916, in cui l'esercito italiano respinse a fatica la vigorosa avanzata austro-ungarica e la poesia della poetessa scledense Romana Rompato che recita:\nCaratteristiche e informazioni.\nNel corso degli anni ha subito varie opere di rimodernamento e restauro e oggi il Rifugio Papa, propriet\u00e0 del CAI di Schio, con 60 posti letto, \u00e8 un rifugio aperto per tutto il periodo estivo, da giugno a settembre, e nei week-end di ottobre e novembre.\nPochi metri sopra il rifugio stesso, nel resto dell'anno, \u00e8 accessibile il bivacco Marzotto-Sacchi, voluto dalle famiglie dei due giovani Giuseppe Marzotto e Franco Sacchi dopo la loro prematura morte. Il bivacco pu\u00f2 ospitare 7 persone su due piani ed \u00e8 comprensivo di tavolo."}
{"id": "241212", "revid": "1543377", "url": "https://it.wikipedia.org/wiki?curid=241212", "title": "ColecoVision", "text": "Il ColecoVision \u00e8 una console per videogiochi di seconda generazione prodotta da Coleco e commercializzata negli Stati Uniti d'America a partire dal mese di agosto del 1982 sino al 1984, distribuita in Europa da CBS come CBS ColecoVision.\nAllegato alla console c'era un adattamento del videogioco arcade \"Donkey Kong\", che contribu\u00ec al successo iniziale del ColecoVision. Il maggior antagonista della console fu l'Atari 5200 che, nonostante fosse tecnicamente superiore al ColecoVision, riscosse un minor successo commerciale; anche il Mattel Intellivision non riusc\u00ec a far registrare i record di vendita del ColecoVision.\nVenne ritirata dal mercato dopo la crisi dei videogiochi del 1983. Fino ad allora ne furono prodotte complessivamente 6 milioni di unit\u00e0.\nStoria.\nLa societ\u00e0 Coleco era stata fondata nel 1932 e produceva scarpe e borse di pelle. Nel giro di qualche decennio inizi\u00f2 a produrre piscine per esterni e oggetti ricreativi e sportivi, divenendo leader del mercato. Nel 1968 acquist\u00f2 la Eagle Toys, che produceva flipper e giochi elettromeccanici. Successivamente Coleco decise di inserirsi nel mercato dei videogiochi con il \"Telstar\", venduto a 50 dollari: grazie al prezzo ed alla rete di distribuzione divenne uno dei concorrenti della console Atari 2600.\nNel 1982 Coleco present\u00f2 l'erede del Telstar, una console con caratteristiche tecniche tali da poter riprodurre con fedelt\u00e0 la qualit\u00e0 dei giochi arcade dell'epoca. Il ColecoVision fu lanciato con abbinata la conversione di \"Donkey Kong\" e 12 giochi gi\u00e0 disponibili mentre altri 10 furono disponibili entro la fine dell'anno.\nIn tutto, furono realizzati circa 145 giochi differenti, distribuiti su cartuccia, la maggior parte dei quali erano conversioni di famosi giochi da bar quali \"Zaxxon\", \"Donkey Kong Junior\", \"Carnival\", \"Lady Bug\", \"Mouse Trap\", \"\" e \"Spy Hunter\", il titolo meglio convertito.\nDal lancio alla fine del 1982 furono vendute circa 550.000 console, grazie anche a \"Donkey Kong\", il gioco abbinato alla console.\nAgli inizi del 1983 le vendite superarono 1 milione di unit\u00e0, ma poi arriv\u00f2 la crisi dei videogiochi del 1983 e, fino al primo trimestre 1984, il ColecoVision fece registrare solo un altro milione di console vendute. A met\u00e0 del 1984 Coleco decise di chiudere il suo reparto dei videogiochi, ritirandosi definitivamente dal quel mercato alla fine dell'estate del 1985.\nNel 1986 Bit Corporation produsse un clone del ColecoVision chiamato Dina, venduto anche negli Stati Uniti d'America da Telegames come Telegames Personal Arcade.\nRiver West Brands detiene attualmente i diritti sul marchio ColecoVision.\nHardware.\nLa console \u00e8 costituita da un contenitore rettangolare di plastica di dimensioni 35\u00d720\u00d75,5 cm in cui \u00e8 alloggiata la scheda elettronica: sul lato posteriore sono presenti i connettori dell'alimentazione e l'uscita per collegare la console a un televisore, sulla parte superiore \u00e8 presente la fessura entro cui introdurre le cartucce dei giochi mentre a sinistra vengono alloggiati i gamepad. Questi ultimi sono simili ai controller del Mattel Intellivision, di forma rettangolare, con un tastierino numerico e dei pulsanti. Al posto del controllo circolare presente sull'Intellivision, il controller del ColecoVision ha un piccolo joystick. Sul tastierino numerico pu\u00f2 essere montata una piccola maschera in plastica per mappare i tasti in particolari giochi. Ogni console veniva venduta con 2 controller.\nIl ColecoVision \u00e8 compatibile anche con i joystick dell'Atari 2600, a parte il fatto che questi sono dotati di un solo pulsante, quindi non sono comunque sufficienti per i giochi che richiedono pi\u00f9 pulsanti.\nTutte le cartucce giochi prodotte da Coleco e molte di quelle prodotte da altre societ\u00e0 presentano una pausa di 12 secondi prima dell'avvio del gioco: questa pausa \u00e8 stata inserita intenzionalmente nel BIOS della console e serve soltanto a visualizzare il nome ColecoVision. Alcuni produttori di giochi, quali Parker Brothers, Activision e Micro Fun, pubblicarono dei titoli che saltano questa pausa, inserendo le porzioni del BIOS che servono all'interno delle loro cartucce.\nIl ColecoVision \u00e8 basato sulla stessa CPU e sullo stesso processore video della console Sega SG-1000 e dei computer MSX, anche se questi ultimi adottano un diverso chip sonoro, l'AY-3-8910. La console Sega Master System adotta la stessa CPU e lo stesso chip sonoro del ColecoVision, ma un processore video leggermente diverso, il TMS9918. Per questo motivo non fu difficile adattare un gioco da un sistema all'altro e furono presentati emulatori che permettevano di far girare i giochi ColecoVision sugli MSX.\nModuli di espansione e accessori.\nColeco mise in commercio una serie di moduli di espansione per il ColecoVision collegabili tramite la porta \"Expansion Module Interface\" presente sulla parte frontale della console.\nVideogiochi.\nLa console si fece spesso notare per le buone conversioni di arcade, ma sono molti anche i prodotti originali. La rivista britannica \"Retro Gamer\" ricorda come 10 dei migliori giochi: \"BurgerTime\", \"Fortune Builder\", \"Gorf\", \"Turbo\", \"River Raid\", \"Frenzy\", \"Wargames\", \"Jumpman Junior\", \"Pepper II\", \"Donkey Kong Jr.\".\nIn tutto i singoli giochi pubblicati ufficialmente nel periodo di vita commerciale della console sono circa 140.\nGiochi recenti.\nAi giochi storici si aggiungono oltre 200 cartucce prodotte per il retrogaming, anche pi\u00f9 di trent'anni dopo.\nNel 1996 un programmatore di nome Kevin Horton ha pubblicato il primo gioco homebrew per il ColecoVision, un clone di \"Tetris\" denominato \"Kevtris\".\nNel 1997 Telegames ha pubblicato \"Personal Arcade Vol. 1\", una raccolta di giochi per il ColecoVision per i sistemi Windows, mentre nel 1998 il suo seguito, \"Colecovision Hits Volume One\"."}
{"id": "241213", "revid": "103516", "url": "https://it.wikipedia.org/wiki?curid=241213", "title": "Achille Papa", "text": "Biografia.\nAchille Papa nacque a Desenzano del Garda nel 1863 da Antonio Papa e Teresina Girardini. La coppia ebbe nove figli ma solo tre raggiunsero l'et\u00e0 adulta. Il padre, commerciante e proprietario di un piccolo negozio di generi misti a Desenzano, mand\u00f2 Achille prima all'Istituto tecnico di Brescia e poi alle scuole Candelero a Torino per preparare gli esami d'ammissione alla Accademia militare di Modena.\nNel 1880 fu ammesso all'Accademia che termin\u00f2 due anni pi\u00f9 tardi con il grado di sottotenente. Ancora nel 1882 fu assegnato al 47\u00ba Reggimento fanteria. Nel 1884 fu promosso tenente e assegnato al 5\u00ba Reggimento alpini per passare poi nel 1892 come capitano al Battaglione Alpini Val Susa, allora alle dipendenze del 4\u00ba Reggimento alpini.\nSi spos\u00f2 nel 1895 e dal matrimonio nacquero tre figli. Con la moglie intrattenne una fitta corrispondenza epistolare durante la Prima guerra mondiale, pubblicata in parte per la prima volta nel 1937 nel libro \"Col cuore e con la spada\". Nel 1902, dopo un incarico come ufficiale di stato maggiore, ritorn\u00f2 in fanteria presso il 73\u00ba Reggimento per passare poi ad altri reggimenti di fanteria. Nella primavera del 1915 super\u00f2 l'esame per diventare colonnello e il 1\u00ba aprile assunse il comando dell'81\u00ba Reggimento fanteria.\nPrima guerra mondiale.\nSulle Dolomiti e sull'Isonzo.\nDopo l'entrata in guerra il reggimento alle dipendenze della 4\u00aa Armata del generale Luigi Nava si spost\u00f2 in Alta Val Cordevole e partecip\u00f2 alle azioni offensive dell'estate/autunno 1915 nella zona del Col di Lana e Sasso di Stria. In quel periodo Papa non risparmi\u00f2 critiche in confronto alle strategie applicate, e cio\u00e8 di attaccare le linee avversarie senza una dettagliata ricognizione e senza speranza di successo, soffrendo al contempo perdite consistenti. Proprio sul Col di Lana fu testimone di questi attacchi, condotti sotto il comando di Peppino Garibaldi. Gi\u00e0 in questa prima fase della guerra vide l'importanza del legame tra comandanti e truppa e si occup\u00f2 costantemente a ridurre i disagi dei soldati, chiedendo ad esempio ai comandi superiori un'adeguata fornitura di vestiario invernale, inoltre fece riposare regolarmente le sue truppe nelle retrovie.\nIl 30 novembre 1915 gli fu assegnato il comando della Brigata Liguria schierata sull'Isonzo nella zona del Monte Nero tra Caporetto e Tolmino. Dopo un breve periodo di riposo a Treviso dalla sua famiglia inizi\u00f2 il nuovo incarico ai primi di dicembre. Questo passaggio avvenuto comport\u00f2 in automatico la promozione a generale, formalizzata poi nel marzo 1916. Il suo compito nell'inverno 1915/16 fu il riordino della brigata, in parte colpita da un'epidemia di colera, e il rafforzamento delle postazioni. Durante il periodo che trascorse con la Liguria sull'Isonzo svolse anche la funzione di comandante di piazza di Caporetto e di sindaco. Si cur\u00f2 particolarmente della popolazione civile rimasta e costru\u00ec un ricreatorio con una scuola per i bambini di strada chiedendo aiuti finanziari anche ai suoi amici e conoscenti.\nCon l'inizio della bella stagione ripresero su larga scala i combattimenti. A met\u00e0 marzo 1916 Papa e la sua brigata parteciparono alla Quinta battaglia dell'Isonzo. Ai primi di aprile riceve un encomio per aver respinto un attacco degli austro-ungarici sulla lunetta del Mrzil, importante caposaldo italiano alle pendici della montagna. Il 21 maggio 1916 la Brigata Liguria si trasfer\u00ec sul fronte Trentino dove gli austro-ungarici avevano da poco scatenato la cosiddetta Strafexpedition.\nMonte Zovetto e Monte Pasubio.\nIl 6 giugno il generale Papa si trov\u00f2 con la Liguria sulla linea del fronte sull'Altopiano di Asiago a sud di Cesuna nella zona del Monte Zovetto - Magnaboschi. Papa dopo una prima ricognizione ordin\u00f2 subito il rafforzamento delle linee. Il 14 giugno il I Corpo d'armata austro-ungarico sotto il comando del generale Karl von Kirchbach auf Lauterbach lanci\u00f2 l'ultima azione offensiva della Strafexpedition proprio sulle linee tenute dalla Brigata Liguria. La brigata sotto il comando di Papa resistette per tre giorni ai bombardamenti dell'artiglieria austro-ungarica e ai continui attacchi della fanteria imperiale subendo perdite notevoli. Il 16 gli austro-ungarici sospesero l'azione offensiva e il giorno seguente la Liguria fu ritirata dal fronte. Per la difesa dello Zovetto gli fu conferito l'Ordine militare di Savoia.\nIl 2 luglio 1916 la 10\u00aa Brigata di montagna austro-ungarica sotto il comando del brigadiere Karl Korzer rafforzato con il 1\u00ba Reggimento Kaiserj\u00e4ger sferr\u00f2 l'attacco contro il Dente Italiano e Cima Palon sul Monte Pasubio. L'obiettivo principale, l'occupazione della cima pi\u00f9 alta del Pasubio fall\u00ec. Il giorno seguente la Brigata Liguria sotto il comando di Papa fu trasferita sul Pasubio per rimpiazzare le perdite della battaglia. Come di consuetudine Papa ordin\u00f2 il rafforzamento della linea occupata dalla Lora alla Cima Palon fino al Corno del Pasubio. Inizi\u00f2 cos\u00ec un lungo e meticoloso lavoro di fortificazione sul Pasubio. Papa con il suo bastoncino, che divent\u00f2 il suo marchio, continu\u00f2 ad ispezionare tutta la linea, ascoltando il parere dei soldati che occupavano i singoli settori. Oltre alla costruzione di trincee, postazioni, ricoveri in galleria, si occup\u00f2 anche della costruzione di un sistema logistico con la messa in opera di acquedotti e teleferiche per garantire la fornitura d'acqua e rifornimenti per migliorare cos\u00ec la precaria situazione dei soldati in prima linea. Nelle vicinanze delle Porte del Pasubio fece costruire una piccola citt\u00e0 di baracche, chiamato in seguito \"El Milanin\". Alcune di queste baracche furono nel dopoguerra utilizzate per la costruzione del Rifugio a lui intitolato.\nDurante l'offensiva italiana nell'ottobre del 1916 sul Pasubio, che port\u00f2 alla riconquista delle Alpe di Cosmagnon, comand\u00f2 oltre alla Brigata Ligura anche alcuni battaglioni Alpini. Per la difesa del Monte Zovetto e le azioni sul Pasubio ricevette nel novembre 1916 la sua prima Medaglia d'argento al valor militare.\nA parte un breve periodo che trascorse per malattia a casa sua a Treviso rimase sul Pasubio per oltre 12 mesi, fino all'agosto 1917. Nel frattempo gli fu assegnato all'inizio del 1917 il comando di tutto il settore del Pasubio e nell'aprile 1917 prese il comando della 44\u00aa Divisione, rilevando il generale Andrea Graziani, alla quale fu assegnato dalla sua presenza sul Pasubio la Brigata Liguria. Durante questo periodo rafforz\u00f2 ulteriormente il settore del Pasubio impegnando fino a 50 perforatrici per la costruzione di gallerie. A lui fu intitolata la galleria Papa sotto la Cima Palon, iniziata nel gennaio 1917, che colleg\u00f2 Cima Palon con il sistema sotterraneo del Dente Italiano. Si disse di lui che conoscesse ogni sasso sul Pasubio.\nSull'Altopiano della Bainsizza.\nIl 13 agosto 1917 part\u00ec dal Pasubio con dispiacere per partecipare con la 44\u00aa Divisione, ora composta principalmente dalle Brigate Venezia e Aquila, alla Undicesima battaglia dell'Isonzo. A met\u00e0 settembre dopo essere stato collocato come riserva di armata alle dipendenze della 3\u00aa Armata pass\u00f2 alle dipendenze della 2\u00aa Armata sotto il comando del generale Luigi Capello e si trov\u00f2 di nuovo con la sua divisione sulla line del fronte sull'Altopiano della Bainsizza a pochi chilometri da Gorizia. Il 29 settembre 1917 dopo un meticoloso lavoro di ricognizione diresse con successo l'attacco contro quota 800, poi denominata \"quota Papa\" al limite meridionale dell'Altopiano della Bainsizza presso la localit\u00e0 Madoni.\nPochi giorni dopo, il 5 ottobre 1917, fu colpito sulla stessa quota durante una delle sue ispezioni della prima linea da una pallottola esplosiva sparata da un cecchino austro-ungarico. Mor\u00ec il primo pomeriggio dello stesso giorno in un vicino posto di medicazione in localit\u00e0 \"Sveto\" per emorragia, nonostante un'operazione di emergenza eseguita dal personale dell'ospedale chirurgico al campo \"Citt\u00e0 di Milano\". Sul letto di morte gli fu conferita la seconda Medaglia d'argento al valor militare per la conquista di quota 800. Nel novembre 1917 fu insignito anche con la Medaglia d'oro al valor militare.\nLe sue spoglie furono tumulate nel cimitero dei quattro generali vicino a Oslavia e nel 1938 traslate nel Sacrario Militare di Oslavia dove si trova tuttora la sua tomba.\nRimembranze.\nVicino al luogo della sua morte e precisamente sul monte Gomila, 816 m, durante la guerra chiamata quota 800, nell'insediamento di Battaglia della Bainsizza (\"Bate\") del comune sloveno di Nova Gorica si trova un monumento a piramide in suo onore, recentemente entrato a far parte del Parco della Pace del Monte Sabotino (\"Sabotin Park Miru\").\nA lui furono intitolati un cacciatorpediniere della classe Generali della Regia Marina, varato nel 1921 e affondato nel 1943, e una caserma a Brescia, ormai dismessa, sede del 20\u00ba Battaglione di Fanteria Meccanizzata.\nRiportano invece ancora il suo nome il Rifugio Achille Papa, una scuola elementare nella sua citt\u00e0 natale Desenzano e la trentunesima galleria della strada delle 52 gallerie del Monte Pasubio, scavate in occasione dei combattimenti della prima guerra mondiale, lunga 72 metri.\nDesenzano gli eresse nel 1937 sul lungolago un monumento su progetto dell'architetto Giancarlo Maroni. L'aquila sopra il monumento \u00e8 opera dello scultore Renato Brozzi e fu donata da Gabriele d'Annunzio. Il mezzobusto di Achille Papa inserito nello stesso monumento \u00e8 invece opera di Timo Bortolotti."}
{"id": "241215", "revid": "842", "url": "https://it.wikipedia.org/wiki?curid=241215", "title": "Colecovision", "text": ""}
{"id": "241217", "revid": "198277", "url": "https://it.wikipedia.org/wiki?curid=241217", "title": "Terzino", "text": ""}
{"id": "241218", "revid": "1543377", "url": "https://it.wikipedia.org/wiki?curid=241218", "title": "Atari 2600", "text": "LAtari 2600 (pubblicizzata nei primi anni di commercializzazione come Atari VCS, sigla di \"Video Computer System\") \u00e8 una console per videogiochi prodotta da Atari e venduta a partire dall'11 settembre 1977 fino al 1992.\n\u00c8 stata tra le prime console a utilizzare le cartucce come metodo di distribuzione dei giochi ed \u00e8 anche ricordata come la prima console di successo: ne sono stati infatti venduti circa 30 milioni di esemplari, una delle console pi\u00f9 longeve di tutti i tempi. Furono realizzati per la console pi\u00f9 di 550 giochi e vennero vendute pi\u00f9 di 120 milioni di cartucce, con prezzi che oscillavano fra i 12 e i 35 dollari.\nStoria.\nL'ideazione e il progetto di Bushnell.\nNolan Bushnell, dopo i successi degli arcade prodotti dalla sua Atari, aveva ben presto focalizzato la sua attenzione sulle console da gioco domestiche che stavano comparendo in quel periodo: uno dei primi tentativi fatti in quel senso, la Magnavox Odyssey del 1972, non stava andando male nonostante avesse limitate capacit\u00e0 hardware e pochi giochi disponibili. Bushnell voleva un sistema domestico capace di far giocare tutta la famiglia all'interno della propria abitazione. Mosso da questa idea si avvalse della collaborazione di Allan Alcorn per realizzare la versione domestica di uno dei giochi arcade pi\u00f9 popolari di Atari, Pong. Questo gioco fu un successo: presentato nel 1975, in pochi mesi fu venduto in 150.000 esemplari.\nMosso dalla buona riuscita della versione domestica di Pong, Bushnell decise di realizzare una console capace di riprodurre non solo gli arcade fino ad allora commercializzati da Atari ma anche nuovi giochi: l'idea era quella di progettare un sistema con caratteristiche avanzate, che non fosse limitato alla visualizzazione di immagini stilizzate in bianco e nero, com'era stato nel caso delle \"racchette\" (un paio di rettangoli verticali) e della \"pallina\" (un quadrato) di Pong.\nLo sviluppo del nuovo hardware inizi\u00f2 nel 1975, e come responsabile del progetto venne incaricato Alcorn: inizialmente fu noto come \"Stella\", anche se il codice del progetto era \"CX2600\". Il sistema era basato sulla CPU MOS 6507, un microprocessore derivato dal MOS 6502, a cui era affiancato un processore grafico appositamente sviluppato da Jay Miner, il Television Interface Adaptor (TIA).\nA met\u00e0 del 1976 Fairchild Semiconductor rilasci\u00f2 la sua Video Entertainment System (VES), la prima console ad adottare le cartucce come mezzo di distribuzione dei giochi. Bushnell si accorse che Atari non aveva le risorse per poter completare lo sviluppo della propria console in un tempo ragionevole per competere con la nuova macchina appena messa in vendita e decise perci\u00f2 di vendere l'azienda a Warner Communication. La nuova propriet\u00e0 acceler\u00f2 lo sviluppo della macchina, visto che agli inizi del 1977 si era affacciato sul mercato un altro produttore, Radio Corporation of America, con la sua RCA Studio II, un'altra console basata sempre su cartucce.\nLa commercializzazione e il successo.\nLa nuova console di Atari fu presentata l'11 settembre 1977, inizialmente con il nome di \"Video Computer System\" (VCS). A causa di ci\u00f2 Fairchild cambi\u00f2 il nome della sua VES in \"Channel F\" per evitare ambiguit\u00e0.\nLa console fu messa in vendita a 199 dollari, una cifra molto elevata per l'epoca, e la confezione conteneva, oltre alla macchina, anche 2 joystick, 2 paddle ed un gioco, \"Combat\". Altri 8 titoli erano acquistabili, per un totale di 9 giochi disponibili al momento del lancio.\nInizialmente la console vendette bene ma non riscosse un grande successo perch\u00e9 il mercato dei videogiochi non era ancora esploso. Il 1978 vide delle buone vendite, spinte anche dal rilascio di nuovi giochi ma l'affermazione vera e propria si ebbe nel 1979 quando la console inizi\u00f2 a far registrare numeri da record, grazie anche al rilascio delle conversioni di famosi giochi arcade di cui Atari aveva acquisito i diritti, tra cui \"Space Invaders\", che spinse le vendite della console rendendola un grande successo commerciale. Tra la fine degli anni settanta ed i primi anni ottanta l'Atari 2600 domin\u00f2 il mercato delle console permettendo ad Atari di registrare alla fine del 1982 un fatturato record di 5 miliardi di dollari.\nNel 1979 Mattel present\u00f2 l'Intellivision, una console che, seppur superiore a livello di caratteristiche tecniche all'Atari 2600, aveva un parco giochi pi\u00f9 ridotto. Atari inizi\u00f2 quindi lo sviluppo del successore della sua console, che fu presentato nel 1982 come Atari 5200: contemporaneamente, l'Atari VCS fu ribattezzata Atari 2600, dal numero di progetto della console.\nLa concorrenza, la versione \"Jr\" e la dismissione.\nDurante il 1982 debutt\u00f2 un'altra console, il ColecoVision di Coleco. La concorrenza si fece sempre pi\u00f9 agguerrita e l'Atari 2600, con il suo hardware ormai datato, riusciva ancora a vendere solo grazie alle centinaia di giochi gi\u00e0 disponibili ed alle esclusive di famosi giochi da bar o di titoli basati su pellicole cinematografiche. A questi ultimi 2 filoni appartengono rispettivamente \"Pac-Man\" e \"ET The Extra Terrestrial\", considerati da molti come uno dei motivi principali che port\u00f2 alla famosa crisi dei videogiochi del 1983, che colp\u00ec non solo Atari ma tutta l'industria videoludica: nonostante inizialmente (grazie al successo delle controparti originali) siano state vendute milioni di copie, la scarsa qualit\u00e0 dei giochi port\u00f2 molti degli acquirenti a restituire le cartucce e chiedere il rimborso del prezzo d'acquisto. Moltissime delle copie prodotte tornarono quindi indietro sommandosi a quelle rimaste invendute. Ci\u00f2 port\u00f2 Atari a registrare in quell'anno un passivo di ben 536 milioni di dollari. Questo insuccesso fu il motivo per cui Warner decise nel 1984 di vendere la divisione computer e console che fu acquistata da Jack Tramiel, dopo l'uscita dalla Commodore International di cui era stato il fondatore, che la trasform\u00f2 in Atari Corporation.\nDopo il riassetto societario il prezzo della console fu abbassato a 40/50 dollari rimanendo in vendita come macchina di fascia bassa perch\u00e9 il suo parco giochi attirava ancora alcuni giocatori. Nel 1986 la console fu riprogettata per contenerne i costi di produzione e fu dotata di un contenitore pi\u00f9 compatto realizzato in plastica: fu messa in vendita a 50 dollari. Anche se ufficialmente il nome non era stato cambiato, questa versione divenne nota come \"Atari 2600 Jr.\" (acronimo di \"Junior\"). La produzione della 2600 Jr. e delle sue derivate continu\u00f2 fuori dagli Stati Uniti d'America e venne interrotta solo nel 1991.\nCaratteristiche.\nIl \"case\".\nLa console utilizza un contenitore in materiale plastico con inserti in finta radica. Sul lato superiore presenta 6 levette denominate \"\"power\", \"tv type\", \"left difficulty\", \"right difficulty\", \"game select\" e \"game reset\", rispettivamente per accendere la console, selezionare l'uscita del segnale video a colori o a bianco e nero, impostare la difficolt\u00e0 per il giocatore di sinistra e di destra, scegliere il tipo di gioco se la cartuccia offre pi\u00f9 modalit\u00e0 e per resettare il gioco stesso. Centralmente c'era la porta in cui inserire le cartucce dei giochi.\nCPU.\nIl gioco \u00e8 eseguito dalla CPU centrale, un MOS 6507: questo \u00e8 una versione derivata dal MOS 6502 con un contenitore con un numero ridotto di piedini per essere pi\u00f9 compatto. La riduzione dei piedini era stata effettuata eliminando, tra le altre, alcune linee di indirizzamento dei dati per cui il 6507 \u00e8 in grado di accedere solo a 8\u00a0kB di memoria, ulteriormente diminuita a 4 kB per via della limitazione della porta di espansione dell'Atari 2600, contro i 64\u00a0kB che poteva gestire il 6502 originale. Al MOS 6507 \u00e8 affiancato un MOS 6532 che gestisce le linee di Input/Output, come la lettura dei selettori e i joystick, e fornisce 128 byte di memoria RAM che la CPU utilizza per memorizzare dati del gioco, come il punteggio e la posizione degli sprite.\nLa porta per cartucce.\nLe prime cartucce contenevano solo 2\u00a0kB di memoria ROM, in cui erano salvati il codice e i dati (musica e grafica) del gioco, ed era stato previsto di utilizzare al massimo cartucce da 4\u00a0kB che, all'epoca, sembrava un taglio pi\u00f9 che sufficiente per contenere i giochi che sarebbero usciti durante la vita commerciale della console, che inizialmente era stata prevista essere di circa 3 anni, ma grazie al successo della console sugger\u00ec Atari ne prolung\u00f2 la produzione e i giochi, divenuti pi\u00f9 complessi, iniziarono a richiedere pi\u00f9 spazio. \nPer poter aggirare il limite di indirizzamento della porta di espansione dell'Atari 2600, che dimezzava le capacit\u00e0 del MOS 6507 a soli 4\u00a0kB da poter gestire, fu fatto ricorso alla tecnica del bank switching: la memoria \u00e8 divisa in pi\u00f9 banchi e accedendo a determinate locazioni di memoria della cartuccia viene selezionato il banco da attivare. Qualche gioco offre anche memoria RAM addizionale, utilizzabile sempre con la tecnica del bank switching.\nIl chip grafico.\nLa grafica \u00e8 gestita da un integrato specifico, sviluppato da Jay Miner, denominato Television Interface Adaptor (TIA). Questo chip permette di gestire pochi sprite: 1 \"ball\", 2 \"player\", 2 \"missile\" e infine un oggetto statico detto \"playfield\"\". Il TIA ha una tavolozza di 128 colori in NTSC e PAL-M (il sistema di gestione del segnale video usato in Brasile), ridotti a 108 in PAL e a soli 8 nel caso di segnale di tipo S\u00c9CAM. Il chip non ha un framebuffer: l'immagine \u00e8 costruita dal programma riga per riga, permettendo cos\u00ec al programmatore di variare l'aspetto ed i colori degli sprite durante la generazione della stessa immagine. Il TIA gestisce anche 2 canali audio e l'input dei joystick e dei paddle.\nI \"controllers\".\nLa console era venduta con due joystick modello CX10, tuttavia dato che la console utilizzava una porta proprietaria - la porta joystick Atari, tutti i dispositivi che supportavano tale tecnologia erano pienamente compatibili.\nEspansioni.\nQueste periferiche vennero prodotte da terze parti e aumentano le potenzialit\u00e0 generali della console. Tra le pi\u00f9 famose vi furono:\nVersioni.\nVennero prodotte pi\u00f9 varianti di Atari 2600.\nDerivati, prototipi e cloni.\nLAtari 2800 era una versione della 2600 caratterizzata da un contenitore pi\u00f9 squadrato e con 4 porte joystick anzich\u00e9 le classiche 2: fu commercializzata in Giappone come Atari 2800J.\nLa catena di distribuzione Sears vendeva alcune versioni dell'Atari 2600 con il proprio marchio \"Sears Tele-Games\": il Sears Video Arcade era basato sulla prima Atari 2600 mentre il Sears Video Arcade II era basato sull'Atari 2800.\nFurono realizzati anche diversi prototipi, per la maggior parte mai commercializzati:\nVista la popolarit\u00e0 della console, diversi produttori realizzarono cloni funzionanti con le cartucce originali, commercializzati soprattutto in Brasile. In seguito si diffusero dei cloni con diversi giochi salvati in una ROM interna da cui l'utente poteva selezionare quale titolo giocare, come il TV-Boy.\nDa citare il caso di Coleco: essa non solo realizz\u00f2 un adattatore per poter usare le cartucce originali dell'Atari 2600 sul suo ColecoVision ma realizz\u00f2 addirittura un clone dell'intera console, venduto come Coleco Gemini.\nVideogiochi.\nAl momento del lancio della console erano disponibili solo 9 titoli, compreso quello incluso nella confezione. Durante la sua vita commerciale uscirono un gran numero di titoli, arrivando alla cifra complessiva di 550 giochi. Tra questi si annoverano conversioni di giochi da bar quali \"Breakout\" e \"Asteroids\" ma anche titoli in esclusiva che hanno segnato la storia della console, come l'avventura grafica \"Adventure\", \"Yars' Revenge\", \"Pitfall!\" e \"Raiders of the Lost Ark\".\nSecondo una selezione fatta dalla rivista \"Retro Gamer\", dichiaratamente approssimativa data la difficolt\u00e0 di scelta, i dieci pi\u00f9 grandi giochi per Atari 2600 sono \"Space Invaders\", \"River Raid\", \"Berserk\", \"Adventure\", \"Ms. Pac-Man\", \"H.E.R.O.\", \"Stargate\", \"\", \"Ice Hockey\", \"Thrust\". In una selezione successiva vennero nominati anche \"Yars' Revenge\", \"Frogger\", \"Missile Command\", \"Warlords\", \"Kaboom!\", \"Keystone Kapers\", \"Demon Attack\", \"Solaris\", \"Seaquest\", \"Super Breakout\", \"Centipede\", \"Battlezone\", \"Enduro\", \"Frostbite\", \"Raiders of the Lost Ark\", \"Combat\", \"Phoenix\".\nVanno annoverati nell'elenco anche titoli che si sono fatti notare per la loro pessima qualit\u00e0. Tra questi spiccano \"E.T.\", basato sul film \"E.T. l'extra-terrestre\" e considerato da molti come il peggior videogioco mai realizzato in assoluto, sviluppato in fretta e furia in sole 5 settimane, e \"Pac-Man\", che inizialmente vendette bene cavalcando la scia del successo dell'arcade di Namco ma che, in seguito, accumul\u00f2 pesanti passivi per l'elevato numero di cartucce rimaste invendute o restituite dovuto alle notevoli limitazioni della console che non permisero di riprodurre con fedelt\u00e0 il gioco originale."}
{"id": "241222", "revid": "33689", "url": "https://it.wikipedia.org/wiki?curid=241222", "title": "Atari 7800", "text": "L'Atari 7800 ProSystem, meglio noto come Atari 7800, \u00e8 una console per videogiochi prodotta da Atari, presentata il 21 maggio 1984 come sostituta dell'Atari 5200 e commercializzata a partire dal 1986 fino al 1992. La console \u00e8 retrocompatibile con le cartucce prodotte per l'Atari 2600.\nStoria.\nProgettazione e sviluppo.\nVenne concepita per sostituire Atari 5200, presentata nel 1982, che non era riuscita ad imporsi sul mercato sia per il suo parco giochi, inferiore come numero di titoli a quello del modello che avrebbe dovuto sostituire, sia per la concorrenza di console pi\u00f9 avanzate come il ColecoVision, La societ\u00e0 statunitense decise perci\u00f2 di produrre un nuovo sistema da gioco che potesse replicare i successi ottenuti con la 2600. Durante lo sviluppo la console fu conosciuta con il nome in codice di \"MARIA\", dal nome del nuovo chip grafico sviluppato per il nuovo sistema da gioco. In seguito Atari inizi\u00f2 ad indicare la console come Atari 3600.\nPer la prima volta in Atari, lo sviluppo della nuova console fu condotto da una societ\u00e0 esterna, la \"General Computer Corporation\" (GCC), produttrice di giochi arcade. Per questo motivo il chip grafico MARIA ha pi\u00f9 affinit\u00e0 con quelli sviluppati per gli arcade: MARIA era in grado di gestire 100 sprite, una tavolozza di 256 colori e altre caratteristiche che surclassavano le capacit\u00e0 grafiche delle altre console dell'epoca.\nLa console fu progettata per essere economica, espandibile e retrocompatibile con l'immenso parco giochi disponibile per la vecchia 2600. La mancata retrocompatibilit\u00e0 con i giochi della 2600 era stato infatti uno dei fattori dello scarso successo commerciale della precedente 5200. Per ottenere questo risultato fu deciso di utilizzare una versione personalizzata del MOS 6502 denominato \"SALLY 6502C\", una CPU compatibile il MOS 6507 della 2600, e di inserire sia il chip grafico di quest'ultima, il TIA, sia il suo chip addizionale MOS RIOT (RIOT 6532), che sulla 2600 serviva non solo per gestire l'input/output ma anche come memoria RAM. La retrocompatibilit\u00e0 costrinse per\u00f2 ad alcune scelte atte a contenere i costi: dovendo includere gi\u00e0 diversi chip per permettere di far girare i giochi della 2600 fu scelto di non integrare il chip audio POKEY, gi\u00e0 in uso sulla precedente 5200 e sui computer Atari ad 8 bit, delegando la produzione del suono al vecchio TIA: per questo motivo la console presentava una grafica avanzata abbinata per\u00f2 a capacit\u00e0 audio molto modeste.\nLa 7800 nacque per essere un sistema espandibile e trasformabile in un mini-computer mediante l'uso, tramite un connettore dedicato, di una tastiera dotata di una speciale porta denominata \"SIO\" (Serial I/O) a cui poter collegare qualsiasi tipo di accessorio come un disco rigido, una stampante ed altro. La \"Optimized Software Systems\" (OSS) scrisse anche uno speciale BASIC in modo che gli utenti avrebbero potuto programmare sulla console usando questo linguaggio. Purtroppo la porta per la tastiera fu rimossa dall'unit\u00e0 poco dopo la presentazione, nell'ottica di un taglio dei costi atto a contenere il prezzo finale della console.\nPrima del lancio fu scelto di abbandonare il nome \"3600\", usato durante lo sviluppo, e di presentarla come Atari 7800 ProSystem: il numero era ottenuto sommando i codici identificativi delle precedenti console, ossia \"2600\" e \"5200\", ed indicava che la nuova console era pienamente compatibile con i giochi della prima e che aveva capacit\u00e0 grafiche superiori a quelle della seconda. \"ProSystem\" fu aggiunto per indicare che la console era compatibile con gli accessori hardware Atari della linea \"ProLine\". Il case della console derivava da quello della versione giapponese dell'Atari 2600 (nota come 2800).\nPresentazione e commercializzazione.\nLa console fu presentata il 21 maggio 1984 durante la stessa conferenza con cui veniva ufficialmente tolta dal commercio la 5200. La vendita fu per\u00f2 sospesa perch\u00e9 agli inizi dell'estate la proprietaria di Atari, la Warner Communications, decise di uscire dal mercato delle console a causa delle gravi perdite finanziarie fatte registrare alla fine dell'anno precedente per via della crisi dei videogiochi del 1983. Warner smembr\u00f2 quindi Atari in due divisioni, vendendo nel mese di luglio del 1984 quella dedicata ai computer ed alle console da gioco ad una nuova societ\u00e0 fondata da poco tempo da Jack Tramiel dopo che questi aveva lasciato la sua vecchia societ\u00e0, la Commodore. Tramiel ribattezz\u00f2 la sua societ\u00e0 Atari Corporation e dette priorit\u00e0 allo sviluppo di un computer a 16 bit che fu commercializzato in seguito come Atari 520ST, congelando tutti gli altri progetti compreso quello della 7800. \nDismissione.\nPoich\u00e9 alla fine del 1985 Nintendo inizi\u00f2 le vendite in Nord America del suo famoso Nintendo Entertainment System (NES) e Tramiel, visto il risveglio di interesse verso il mercato delle console, decise di rimettere in commercio il 7800 agli inizi del 1986 ad un prezzo di soli 140$. Ci\u00f2 rientrava nella strategia dell'azienda di invadere in modo aggressivo il mercato coprendo ogni fascia di prezzo e ogni possibile esigenza. Infatti, in contemporanea al secondo lancio del 7800, Atari rilasci\u00f2 una revisione dell'Atari 2600 denominata Junior. L'intenzione era quella di fornire un sistema s\u00ec datato ma proprio per questo economico e con molti giochi. Inoltre l'anno successivo, nel 1987, fu lanciato anche lo XEGS: una console derivata dalla linea di home computer XE e compatibile appunto con questi dispositivi. Il 7800 rest\u00f2 in vendita fino alla fine del 1991, venendo ufficialmente tolta dal mercato il 1\u00ba gennaio 1992.\nCaratteristiche.\nPer poter essere retrocompatibile con le cartucce giochi della vecchia progenitrice fu deciso di adottare una CPU derivata dal processore MOS 6502 com'era anche il MOS 6507 della 2600. La CPU fu denominata 6502C e indicata dal nome in codice di \"SALLY\": rispetto al 6502 standard essa possiede un'istruzione in pi\u00f9, HLT (\"halt\"), grazie alla quale pu\u00f2 essere messa in sospensione. Questa modalit\u00e0 era utile per condividere la memoria con il chip grafico \"MARIA\", un processore sviluppato da GCC appositamente per la 7800. Questo processore condivide con i precedenti chip grafici Atari CTIA e GTIA la possibilit\u00e0 di essere programmato mediante l'uso di piccoli programmi detti \"display list\" ma, rispetto a questi, offre capacit\u00e0 grafiche nettamente superiori. MARIA gestisce la grafica in maniera diversa dagli altri chip: il chip lavora per singole linee di scansione, e ogni linea \u00e8 trattata come una singola porzione di memoria. La risoluzione pu\u00f2 essere di 160\u00d7240 o 320\u00d7240 pixel (rispettivamente 160\u00d7288 e 320\u00d7288 nei modelli PAL). Con la risoluzione a 160 linee il chip offre 2 modalit\u00e0, rispettivamente con tavolozze a 2 oppure 4 bit per ogni singolo pixel (4 oppure 8 colori) mentre usando la risoluzione di 320 linee orizzontali il chip offre tavolozze a 1 oppure 2 bit per ogni singolo pixel (2 oppure 4 colori). Le tavolozze possono essere 8, ognuna con 3 colori offerti con 4 diversi livelli di luminosit\u00e0, per un totale di 256 tonalit\u00e0 differenti. Il chip grafico della 7800 offre la possibilit\u00e0 di gestire 100 sprite, un numero molto superiore rispetto alle altre console in circolazione all'epoca.\nLa console \u00e8 dotata di 4\u00a0kB di RAM e di 4\u00a0kB di ROM dove \u00e8 alloggiato il BIOS, il software che viene lanciato al momento dell'accensione della console e che si occupa anche di avviare il gioco presente sulla cartuccia eventualmente inserita. Per poter essere retrocompatibile con i giochi della 2600 venne montato sulla scheda madre della console anche il suo processore grafico TIA. Al momento dell'inserimento di una cartuccia la console verifica se il supporto ha una determinata firma software nel suo codice: nel caso in cui questa firma sia presente, il BIOS capisce che \u00e8 stata inserita una cartuccia sviluppata appositamente per 7800: in questo caso blocca la console in \"modalit\u00e0 7800\", attivando il chip grafico MARIA e usando il chip MOS RIOT solo per gestire l'input dai joypad collegati. Se invece questa firma non \u00e8 presente, la console viene bloccata in \"modalit\u00e0 2600\". In questo caso il BIOS capisce che \u00e8 stata inserita una cartuccia sviluppata per la vecchia console e attiva il chip grafico TIA, usando inoltre il RIOT non solo per l'input ma anche come RAM statica (com'era usato anche sulla 2600 originale). Per contenere i costi fu scelto di non integrare nella console il chip audio POKEY, ma di usare la generazione dei suoni offerta dal TIA: a causa di ci\u00f2 le capacit\u00e0 audio della nuova console 7800 sono identiche a quelle offerte dalla vecchia 2600. Per ovviare a ci\u00f2 gli sviluppatori aggiunsero alla console la possibilit\u00e0 di supportare un chip POKEY eventualmente aggiunto sulle cartucce dai produttori dei giochi, ma ben pochi titoli usarono questa capacit\u00e0.\nLe cartucce usate hanno alcune linee dati in pi\u00f9 rispetto a quelle della 2600 e il connettore \u00e8 per questo leggermente pi\u00f9 largo: queste linee aggiuntive sono usate, tra l'altro, per gestire le 3 linee di indirizzamento che il SALLY ha in pi\u00f9 rispetto al 6507 della vecchia 2600 e per portare la linea audio se \u00e8 installato un chip POKEY. Una linea \u00e8 poi dedicata al segnale \"HLT\" supportato dalla CPU: in questo modo la cartuccia sa se l'accesso alla ROM \u00e8 fatto dalla CPU oppure dal chip grafico: MARIA infatti \u00e8 capace di accedere direttamente alla memoria per poter gestire le \"display list\". Per far ci\u00f2, grazie al segnale HLT il chip grafico pu\u00f2 sospendere la CPU in modo da non utilizzare il bus dati contemporaneamente. La CPU opera a 1,79\u00a0MHz in \"modalit\u00e0 7800\" e a 1,19\u00a0MHz in \"modalit\u00e0 2600\".\nLa console fu sottoposta durante la sua vita commerciale ad alcune revisioni. La differenza principale fra le varie versioni \u00e8 la presenza sui primi modelli di una porta di espansione che si trova lateralmente, ma che di fatto non fu mai utilizzata perch\u00e9 la nuova Atari Corporation non produsse mai nessun accessorio dedicato. La porta fu tolta nei successivi modelli. Altre differenze riguardano i dispositivi di input: la versione statunitense includeva un joystick della linea Atari ProLine mentre quella europea veniva invece venduta con incluso un joypad, simile a quello del NES, ed \u00e8 possibile usare dispositivi compatibili con la porta joystick Atari. La versione europea si differenzia anche per la presenza del gioco \"Asteroids\" preinstallato in ROM mentre la versione destinata all'Australia e alla Nuova Zelanda offre nella confezione una cartuccia con 32 giochi.\nVideogiochi.\nVennero pubblicati in tutto 59 giochi ufficiali per Atari 7800, in gran parte dalla stessa Atari, senza contare homebrew e prototipi.\nLa console \u00e8 inoltre retrocompatibile con gli oltre 500 giochi per Atari 2600. Nelle 59 pubblicazioni per 7800 \u00e8 compreso anche \"32 in 1\" che \u00e8 in realt\u00e0 una raccolta di giochi del 2600.\nIl catalogo di cartucce specifiche per 7800 era piuttosto limitato, ma comprende molti buoni titoli, specialmente per quanto riguarda le conversioni di arcade. Secondo una selezione fatta dalla rivista \"Retro Gamer\", dieci dei pi\u00f9 grandi giochi sono \"Pole Position II\", \"Joust\", \"Galaga\", \"Desert Falcon\", \"Alien Brigade\", \"Food Fight\", \"Dark Chambers\", \"Centipede\", e due homebrew degli anni 2000, \"Pac-Man Collection\" e \"Space Invaders\". La stessa rivista ricord\u00f2 tra le migliori conversioni di arcade anche \"Ms. Pac-Man\", \"Commando\", \"Xenophobe\", \"Kung-Fu Master\", \"Donkey Kong\", \"Dig Dug\", \"Mario Bros.\", e tra i migliori titoli esclusivi della console \"Ninja Golf\", \"Midnight Mutants\", \"Scrapyard Dog\" e due sparatutto con pistola ottica, \"Meltdown\" e \"Alien Brigade\".\nElenco completo dei titoli pubblicati ufficialmente:"}
{"id": "241232", "revid": "599013", "url": "https://it.wikipedia.org/wiki?curid=241232", "title": "Amstrad CPC", "text": "LAmstrad CPC \u00e8 una serie di home computer a 8 bit prodotta dalla Amstrad tra la met\u00e0 gli anni '80 e i primi anni '90.\nCPC \u00e8 la sigla di \"Colour Personal Computer\", a indicare la capacit\u00e0 del computer di generare immagini a colori. A differenza dei modelli della concorrenza del periodo, i computer della serie CPC erano venduti come sistemi completi e, nella dotazione, erano infatti forniti con un monitor (monocromatico o a colori) e un lettore di cassette o floppy integrato.\nIl CPC vendette bene nel Regno Unito, suo luogo di origine, ma divent\u00f2 un fenomeno in molti paesi dell'Europa, specialmente in Francia, dove divenne l'home computer pi\u00f9 venduto.\nStoria.\nIl primo computer della serie fu il CPC 464, presentato nel 1984: fu messo in vendita inizialmente al prezzo di 239 sterline per il modello con lo schermo monocromatico (GT64) e di 359 sterline (prima della commercializzazione era stato presentato a 349 sterline) per il modello con schermo a colori (CTM640).\nLa macchina venne pubblicizzata come il successore migliorato dello ZX Spectrum e del Commodore 64, tuttavia a causa della sua entrata ritardata nel mercato europeo degli 8 bit la serie CPC non raggiunse mai gli stessi volumi di vendita dello Spectrum o del Commodore 64, ma riusc\u00ec a imporsi lo stesso come uno dei computer pi\u00f9 venduti in Europa: il modello 464 fece segnare 2 milioni di unit\u00e0 vendute.\nNel complesso la linea CPC vendette 3 milioni di unit\u00e0.\nI modelli prodotti.\nAmstrad CPC 464.\nIl CPC 464 fu sviluppato per entrare in competizione con il Commodore 64 e il Sinclair ZX Spectrum. Fu venduto nella sola configurazione con un registratore a cassette integrato e 64 kB di RAM: di questi, 42 KB erano disponibili per l'utente. Il segnale video viene riprodotto su un particolare monitor dedicato (monocromatico o a colori), da cui il computer riceve anche l'alimentazione. Rimase in commercio all'incirca per 6 anni, dal 1984 al 1990.\nAmstrad CPC 472.\nIl CPC 472 \u00e8 una versione particolare del 464 riservata al mercato spagnolo, prodotto per rispondere ai cambi della normativa in merito alla commercializzazione di microcomputer in vigore in quel Paese durante quegli anni. Inizialmente il computer fu importato da Indescomp e distribuito come CPC 464, con la tastiera originale inglese. Nel mese di settembre del 1985, per\u00f2, il Governo spagnolo promulg\u00f2 una legge per cui a tutti i computer con un quantitativo di memoria pari o inferiore a 64 KB sarebbe stata applicata una tassa supplementare. Per aggirare questa tassa Indescomp modific\u00f2 in Spagna i 464 che importava: tolse il chip ROM che conteneva il Locomotive BASIC 1.0 del 464 e mont\u00f2 su questo zoccolo una piccola scheda su cui install\u00f2 sia il chip ROM del 664 (per cui il computer aveva il Locomotive BASIC 1.1 e non pi\u00f9 l'1.0 del modello originale) sia ulteriori 8 KB di RAM cos\u00ec che il quantitativo finale fu di 72 KB. Questi 8 KB non erano comunque disponibili per l'utente: la versione \"ufficiale\" di Indescomp dichiarava che gli 8 KB addizionali non erano disponibili perch\u00e9 \"riservati all'interprete BASIC 1.1\" ma in realt\u00e0 questo chip non era collegato a nulla ed era stato installato solo per aggirare la tassa. Questo computer presentava la tastiera originale del 464 con le scritte del modello in spagnolo. La tassa sul limite della memoria rest\u00f2 in vigore solo 1 mese, sostituita poi da un'altra che imponeva ai distributori l'obbligo di fornire computer con documentazione, messaggi di sistema e tastiera in spagnolo. Per rispondere a questa nuova norma Indescomp modific\u00f2 la ROM in modo da supportare anche la lingua spagnola. Questi modelli sono riconoscibili per la presenza del tasto . Il computer offriva sempre 72 KB di RAM sulla scheda aggiuntiva. Il 1\u00ba gennaio 1986 la Spagna si un\u00ec all'Unione europea e la tassa sulla tastiera spagnola fu abolita. Indescomp rimosse perci\u00f2 la scheda con gli 8 KB di RAM aggiuntiva ma lasci\u00f2 la ROM con il supporto alla lingua spagnola: questo modello fu commercializzato nuovamente come CPC 464 anche se dotato della tastiera spagnola come il precedente 472.\nAmstrad CPC 664.\nIl CPC 664 venne presentato nella primavera del 1985, ed \u00e8 dotato di un lettore di floppy disk, che prende il posto del lettore di cassette presente sul modello 464: quest'ultimo non fu per\u00f2 tolto dal commercio ma continu\u00f2 a essere prodotto normalmente. Il CPC 664 venne presentato non solo come il pi\u00f9 economico sistema dotato di floppy in circolazione, ma anche come il pi\u00f9 economico computer compatibile con il sistema operativo CP/M.\nL'unit\u00e0 floppy integrata non era quella da 3,5\" di Sony ma una pi\u00f9 compatta da 3\" prodotta da Hitachi. Oltre alla diversa memoria di massa il CPC 664 si differenzia dal predecessore per una tastiera rivisitata, con i tasti cursore sopra al tastierino numerico adesso di grandi dimensioni in stile MSX, e dai tasti multicolore spariti e sostituiti da 2 uniche tonalit\u00e0: i tasti speciali (come il Control o il Tasto maiuscolo) sono blu mentre tutti gli altri tasti sono di colore grigio. Sui modelli tedeschi importati dalla \"Schneider\" tutti i tasti sono grigi.\nIl computer posteriormente presenta un ulteriore connettore, necessario per l'alimentazione a 12 Volt richiesta dall'unit\u00e0 a dischi (il registratore del CPC 464 opera a 5 V come il computer). A causa di questa modifica furono presentati anche 2 nuovi modelli di schermi, monocromatico (nel modello GT65) e a colori (nel modello CTM644), compatibili con il CPC 664 e dotati di una nuova uscita di alimentazione a 12 V per fornire al computer la nuova tensione elettrica. Per il computer erano disponibili sia il sistema operativo AMSDOS sia il CP/M in versione 2.2. Come linguaggi di programmazione venivano offerti il Locomotive BASIC, qui in versione 1.1 con alcuni comandi aggiuntivi rispetto alla 1.0 del CPC 464, sia altri disponibili per il CP/M, come il Logo.\nNonostante il computer rimase in commercio per soli 6 mesi, fu tolto appena fu presentato il modello 6128, vendette molto bene: grazie al suo basso prezzo ne furono commercializzate 10.000 unit\u00e0.\nAmstrad CPC 6128.\nL\"Amstrad CPC 6128\" fu presentato a met\u00e0 del 1985 come successore del 664: riprendeva quasi tutte le caratteristiche di questo modello, compresa l'unit\u00e0 dischi per floppy da 3\" integrata, ma con 128 KB di RAM. Come i modelli 464 e 664, per\u00f2, offriva all'utente per i suoi programmi solo 42 KB di RAM: i 64 KB aggiuntivi potevano venire usati solo per salvare dati oppure per creare un RAM disk. Per il computer erano disponibili sia il sistema operativo AMSDOS di Amstrad sia il CP/M 2.2 (con il DR Logo) o 3.0 (con l'ambiente grafico GSX).\nModelli \"Plus\".\nNel 1990 Amstrad introdusse la linea \"Plus\" composta dai modelli \"CPC 464 Plus\" e \"CPC 6128 Plus\", che presentavano nuovi contenitori plastici che abbandonavano la forma spigolosa, stretta ed allungata dei precedenti modelli per adottare un profilo pi\u00f9 stretto ma pi\u00f9 profondo, con uno stile pi\u00f9 simile agli altri computer a 16 bit in circolazione come l'Amiga 500 e l'Atari ST: gli spigoli erano pi\u00f9 rotondeggianti ed i colori delle plastiche chiari. Diverse erano anche le modifiche hardware: oltre all'aggiunta di una porta per l'utilizzo di cartucce esterne, molti miglioramenti furono apportati nella sezione video, che adesso offriva una tavolozza da 4096 colori ed il supporto hardware agli sprite. Il chip sonoro, invariato, beneficiava adesso di un accesso diretto alla memoria. I computer della linea Plus non avevano pi\u00f9 il firmware su un chip ROM installato sulla scheda madre ma veniva fornito su una cartuccia che conteneva anche il Locomotive BASIC: questo permise ad Amstrad di ridurre i costi di localizzazione del sistema non dovendo pi\u00f9 produrre diversi tipi di ROM da installare sulla scheda madre del computer.\nRepliche su licenza e cloni.\nGermania Ovest.\nIn Germania i computer erano distribuiti dalla \"Schneider Rundfunkwerke\", che produsse i modelli 464, 664 e 6128 dopo aver apportato alcune modifiche hardware, con connettori elettrici pi\u00f9 robusti in metallo e schermati: questo fu necessario perch\u00e9 i computer non rispettavano la normativa tedesca sulle emissioni elettromagnetiche. Schneider commercializz\u00f2 i propri modelli del CPC 464, 664 e 6128: questi modelli avevano tasti grigi e una porta Centronics. La documentazione e le etichette furono tradotte in tedesco. Quando Schneider cess\u00f2 l'attivit\u00e0, Amstrad riprese la commercializzazione con il proprio nome.\nGermania Est.\nIl \"KC compact\" fu un clone del CPC prodotto nella Repubblica Democratica Tedesca dalla \"[Rundfunk-und Fernmelde-Technik\" nel 1989 usando componenti russi e tedeschi dell'est. Il modello differiva dal CPC originale nella struttura esterna, nell'alimentatore esterno e nel drive opzionale da 5,25\". A differenza dei modelli Amstrad, poteva essere utilizzato con un televisore. Aveva 32 KB di ROM contenente il Locomotive BASIC 1.1 ed un Firmware modificato derivato da quello del CPC 6128: come sistema operativo usava un clone del CP/M 2.6 denominato MicroDOS. Aveva una memoria RAM da 64 KB RAM. Il processore Z80 fu sostituito dall'equivalente U880 e alcuni chip I/O furono sostituiti con cloni dell'Intel 8255 e dello Zilog 8536. La compatibilit\u00e0 si aggirava sul 95%.\nPeriferiche e compatibilit\u00e0.\nNella seconda met\u00e0 del 1984 Amstrad present\u00f2 sia l'interfaccia \"DDI-1\" sia il lettore di dischi \"FD-1\" cos\u00ec da permettere ai possessori di poter usare i pi\u00f9 capienti e veloci floppy disk al posto delle cassette a nastro. L'interfaccia era capace di gestire fino a 2 lettori. L'interfaccia era dotata di un rudimentale sistema operativo per la gestione delle operazioni di accesso ai dischi: con questa unit\u00e0 fu proposto il CP/M 2.2 con il linguaggio di programmazione Logo. Con l'uscita dei modelli 664 e 6128 dotati di lettore per floppy integrato, Amstrad offr\u00ec un registratore a cassette esterno per permettere agli utenti di leggere i programmi disponibili su nastro.. Tutti i modelli da 128 KB erano compatibili all'indietro con quelli da 64 KB.\nMolti giochi e programmi furono progettati per i modelli 464 e 664 mentre, nonostante le sue superiori potenziali, pochi furono i titoli riservati ai modelli da 128 KB.\nHardware.\nTutti i modelli CPC erano basati sul processore Zilog Z80 a 4\u00a0MHz. Il sistema poteva avere 64 KB o 128 KB di RAM (espandibile a 512k).\nIl registratore a cassette integrato era stato progettato per salvare e caricare i programmi in una variet\u00e0 di velocit\u00e0. In BASIC erano disponibili due velocit\u00e0: 1000 e 2000 baud.\nL'Amstrad CPC quindi era molto pi\u00f9 veloce a caricare i programmi da nastro rispetto ai suoi diretti rivali. Il Commodore 64, con il suo Datasette arriva a soli 300 Baud e per poter competere faticosamente si avvaleva di Turbo Loader. Lo ZX Spectrum, invece, aveva una velocit\u00e0 di caricamento da nastro di 1500 Baud e con l'ausilio di Turbo Loader, poteva competere tranquillamente con l'Amstrad.\nVideo.\nIl chip video \u00e8 il Motorola 6845. Questo chip \u00e8 collegato a un generatore di pixel che supportava l'output dei colori a 1, 2 e 4 bits per pixel.\nLa ROM supporta tre risoluzioni, ma altre erano disponibili riprogrammando il 6845.\nLe modalit\u00e0 video standard sono:\nEra disponibile una palette di 27 colori. Il modello Plus estese questa palette a 4096 colori e aggiunse il supporto agli sprite hardware.\nQuesto hardware competeva bene con quello dei suoi concorrenti a 8 bit.\nIl CPC non poteva essere attaccato a una TV, ma solo al monitor Amstrad, esisteva tuttavia un modulo di \"adattamento\" per questo scopo, disponibile a listino ma difficile da recuperare sul mercato.\nSonoro.\nIl CPC utilizza il chip sonoro General Instruments AY-3-8912 a 3 canali.\nUnit\u00e0 floppy disk.\nLa scelta di un floppy drive a 3 pollici della Hitachi, contrariamente a quella dei PC orientata al formato 3,5\" della Sony, \u00e8 causata dall'acquisto in massa della Amstrad di tali drive. Il disco da 3\" poteva immagazzinare al massimo 180KB di dati per lato, per un totale di 360KB.\nSimilitudini al BBC Micro.\nIl CPC fu chiamato come un'\"implementazione migliorata del BBC Micro\", a causa delle similitudini nel firmware e nell'hardware. Entrambi usano il Motorola 6845 (video address generator) e i due chip sonori sono molto simili. Il BBC Micro utilizza un controller floppy Intel 8271, mentre il CPC usa l'Intel 8272, simile all'8271 con in pi\u00f9 la modalit\u00e0 (MFM).\nSoftware.\nIl BASIC integrato.\nCome molti altri home computer, il CPC aveva il suo sistema operativo e un interprete BASIC nella ROM, il Locomotive BASIC, una variante progettata specificatamente per l'hardware CPC. Era pi\u00f9 veloce e potente rispetto al Commodore BASIC usato dal Commodore 64 e all'MSX BASIC dei computer MSX.\nVideogiochi.\nLa qualit\u00e0 dei videogiochi era paragonabile a quella del Commodore 64. Tuttavia, specialmente nei primi tempi, di alcuni titoli veniva fatto un porting diretto dallo ZX Spectrum, con potenzialit\u00e0 grafiche leggermente inferiori. Il CPC condivide lo stesso processore Z80a dello ZX Spectrum, e alcuni sviluppatori programmavano giochi per i due sistemi in parallelo, senza sfruttare le modalit\u00e0 a 4 o 16 colori e lo scorrimento hardware del CPC.\nLa maggior parte dei giochi commerciali uscirono per il modello base Amstrad CPC 464, su cassetta o su floppy.\nCon l'uscita dell'Amstrad CPC 6128, con RAM raddoppiata a 128k, uscirono anche giochi specifici per questo modello, il primo dei quali fu \"Zombi\". Questi titoli sono in parte esclusivi per 128k, in parte usciti anche per 464, ma dotati di migliorie nell'edizione 128k o se eseguiti su un 128k. I giochi per 128k restano comunque una minoranza; inizialmente erano rari, ma aumentarono soprattutto dal 1990.\nUna trentina di titoli uscirono su cartuccia per la console Amstrad GX4000 e sono compatibili con gli Amstrad CPC della linea \"Plus\". I giochi specifici per Amstrad Plus furono altrimenti pochi, e sono perlopi\u00f9 porting delle versioni CPC base con poco o nessun miglioramento; la principale eccezione \u00e8 \"Switchblade\", molto pi\u00f9 evoluto nella versione Plus.\nNel complesso la libreria di giochi fu molto ampia, anche se non ai livelli dei concorrenti Commodore 64 e ZX Spectrum; uscirono intorno ai 3000 titoli commerciali.\nSecondo una selezione fatta dalla rivista \"Retro Gamer\", dichiaratamente approssimativa data la difficolt\u00e0 di scelta, i dieci pi\u00f9 grandi giochi per Amstrad CPC 464 sono \"North &amp; South\", \"The Guild of Thieves\", \"Spindizzy\", \"Gryzor\", \"Total Eclipse\", \"Prince of Persia\", \"Fantasy World Dizzy\", \"Head over Heels\", \"Get Dexter\", \"Chase H.Q.\".\nLa stessa rivista fece un'altra selezione per i dieci migliori giochi sull'Amstrad CPC 6128: \"Nigel Mansell's World Championship\", \"Chase H.Q.\", \"Spellbound Dizzy\", \"B.A.T.\", \"Zap'T'Balls\", \"Eve of Shadows\", \"Sorcery+\", \"Iron Lord\", \"Pirates!\", \"HeroQuest\".\nIn una selezione successiva (per tutti i modelli), basata sul sondaggio dei lettori, vennero nominati anche \"Target Renegade\", \"RoboCop\", \"Switchblade\", \"Batman: The Movie\", \"Batman\", ', \"Rainbow Islands\", \"Bomb Jack\", \"Gauntlet\", \"Renegade\", \"Turrican\", \"Lemmings\", \"Exolon\", \"Driller\", ', \"Ikari Warriors\", \"Solomon's Key\"; i redattori menzionarono anche \"Feud\", \"Cybernoid\", \"Inside Outing\", \"\", \"Donkey Kong\".\nRiviste.\nElenco non esaustivo. Britanniche:\nFrancesi:\nTedesche:"}
{"id": "241233", "revid": "2225", "url": "https://it.wikipedia.org/wiki?curid=241233", "title": "Nightmare before Christmas", "text": ""}
{"id": "241236", "revid": "1372005", "url": "https://it.wikipedia.org/wiki?curid=241236", "title": "Fritz Saxl", "text": "Biografia.\nLa sua formazione avvenne prima a Vienna con Max Dvo\u0159\u00e1k, poi a Berlino con Heinrich W\u00f6lfflin. Nel 1911 entra in contatto con Aby Warburg. Del 1915 \u00e8 il \"Beitr\u00e4ge zu einer Geschichte der Planetendarstellungen im Orient und im Okzident\", con una nota in margine di Aby Warburg. Nello stesso anno \u00e8 a Roma come borsista dell'Istituto Austriaco di Cultura e qui inizia la redazione del \"Verzeichnis astrologischer und mythologischer illustrierter Handschriften des lateinischen Mittelalters in r\u00f6mischen Bibliotheken\", in 3 volumi, pubblicati nel 1915, nel 1927 e nel 1953.\nNel 1913 si trasferisce ad Amburgo per lavorare come assistente di Warburg. Dopo aver combattuto nella prima guerra mondiale sul fronte italiano per quattro anni, nel 1919, ammalatosi Warburg, viene chiamato ad Amburgo per occuparsi della biblioteca di cui assunse la direzione nel 1929, dopo la morte di Warburg, trasformandola in istituto di ricerca di rilievo internazionale con relative pubblicazioni di articoli, saggi e conferenze negli \"Studien der Bibliothek Warburg\" (titolo mutato in \"Studies of the Warburg Institute\" dopo il trasferimento della biblioteca a Londra). A Londra incontrer\u00e0 nuovamente Anne-Marie Meyer, gi\u00e0 sua allieva di college, che, assunta nel frattempo come impiegata presso il Warburg Institute, diventer\u00e0 sua devota collaboratrice, oltre che esecutrice letteraria di Arnaldo Momigliano\nTra questi, nel 1923 lo storico, insieme a Erwin Panofsky, pubblica \"D\u00fcrers \u00abMelencolia I\u00bb. Eine quellen und typengeschichtliche Untersuchung\" in \"Studien der Bibliothek Warburg\", II, Leipzig-Berlino, poi ripreso e ampliato da Raymond Klibansky con il titolo \"Saturn and Melancholy. Studies in the History of Natural Philosophy Religion and Art\", Londra 1964, tradotto in italiano con il titolo \"Saturno e la melanconia. Studi su storia della filosofia naturale, medicina, religione e arte\", Torino 1983.\nNel 1931 pubblica \"Mytras, typengeschichtliche Untersuchungen\". Nel 1932-33 pubblica, con Panofsky, \"Classical Mithology in Medieval Art\". Nel 1934 tiene la conferenza \"La fede astrologica di Agostino Chigi. Interpretazione dei dipinti di Baldassarre Peruzzi nella Sala di Galatea della Farnesina\" pubblicata in Reale Accademia d'Italia, collezione La Farnesina, 1, 1934. Nel 1933 decide il trasferimento della biblioteca Warburg a Londra per sfuggire al nazionalsocialismo.\nDal 1937 inizia la pubblicazione del \"Journal of Warburg Institute\" a cui Saxl collabora con numerosi contributi. Del 1948 \u00e8 \"British Art and the Mediterranean\", scritto con Rudolf Wittkower e pubblicato postumo nel 1954 \"English Sculptures of the Twelfth Century\". Postume sono state pubblicate le sue conferenze, \"Lectures\" (1957), parzialmente tradotto in italiano col titolo \"La storia delle immagini\", Roma-Bari 1982."}
{"id": "241245", "revid": "33689", "url": "https://it.wikipedia.org/wiki?curid=241245", "title": "Atari 5200", "text": "L'Atari 5200 SuperSystem \u00e8 una console da tavolo a colori prodotta da Atari e commercializzata a partire dal 1982. Venne creata per competere con la console Intellivision di Mattel ma dovette poi fronteggiare anche la concorrenza del ColecoVision, che venne messo in commercio poco dopo la 5200. Nonostante fosse superiore all'Intellivision non riusc\u00ec a tenere testa al ColecoVision che, nel giro di pochi mesi, super\u00f2 le vendite della nuova console Atari. La 5200 ebbe scarso successo anche per via di alcuni errori di marketing e di progettazione e della sua massa imponente. Alla fine l'Atari 2600 che doveva inizialmente sostituire fin\u00ec col superarla in longevit\u00e0 a causa del rapido declino che ebbe la 5200: ne fu annunciato il ritiro nel 1984 durante la presentazione della sua erede Atari 7800 (che per\u00f2 fu messa in vendita solo 2 anni dopo, nel 1986), mentre la 2600 continu\u00f2 ad essere prodotta, nelle sue varianti, fino al 1991. \nSviluppo.\nSubito dopo l'introduzione della VCS (il nome originale dell'Atari 2600), gli ingegneri Atari iniziarono a lavorare al suo successore, un nuovo hardware che fu indicato come \"Super Stella\" (Stella era stato uno dei nomi in codice della 2600) o \"Sylvia\", ribattezzato in seguito \"System X\" ma indicato anche con il numero 3200. Il progetto originale della nuova console prevedeva l'uso di una nuova CPU a 10 bit e di nuovi chip custom denominati STIA (da \"Super TIA\") e FRANTIC (derivato dall'ANTIC). Il nuovo sistema risult\u00f2 molto pi\u00f9 complesso del suo predecessore per cui lo sviluppo procedette lentamente. A disturbare i piani di Atari ci pens\u00f2 Mattel che poco dopo l'introduzione della 2600 present\u00f2 la sua Intellivision. Questa console risultava pi\u00f9 potente e performante di quella di Atari e ci\u00f2 costrinse i vertici della societ\u00e0 a rivedere velocemente i piani di sviluppo del nuovo sistema. Il progetto 3200 fu perci\u00f2 cancellato in favore di una soluzione da sviluppare in tempi pi\u00f9 rapidi. Fu quindi deciso di derivare la nuova console dall'hardware dei computer Atari 400/800: il nuovo \"System X\" prese il nome in codice di PAM da \"Personal Arcade Machine\". La scelta di condividere l'hardware del nuovo sistema con quello di questi computer fu dettata anche dal fatto che essi offrivano gi\u00e0 un parco giochi di cui sarebbe stato facile fare il porting verso la nuova console. Al momento della commercializzazione fu deciso di abbandonare la dicitura \"Personal Arcade Machine\" e di adottare il nome di Atari 5200 SuperSystem non solo perch\u00e9 l'Atari VCS era stata da poco ribattezzata 2600 ma anche per indicare che essa offriva il doppio della potenza rispetto a quest'ultima.\nHardware.\nCondividendone l'hardware, la nuova console 5200 aveva caratteristiche molto simili a quelle dei computer della serie 400/800. Presentava una CPU derivata dal processore MOS 6502 e operante a 1,79 MHz affiancata dai coprocessori ANTIC e GTIA che permettevano di generare un segnale video con risoluzione massima di 320\u00d7192 pixel con 16 colori su schermo da una tavolozza di 256. L'audio era gestito dal coprocessore POKEY, che si occupava anche delle 4 porte joypad della console.\nI joypad presentavano per la prima volta dei joystick analogici dotati di un movimento a 360\u00b0: la precedente console 2600 offriva solo 8 direzioni mentre la concorrente ColecoVision 16 direzioni. Oltre a questa libert\u00e0 di movimento del joystick integrato il joypad presentava i pulsanti START, PAUSE, RESET, alcuni pulsanti di fuoco e anche un tastierino numerico su cui poter applicare delle stampe distribuite con i giochi, inserite sul retro delle cartucce, per poter attivare in maniera pi\u00f9 rapida e intuitiva i comandi addizionali collegati ai tasti. Un difetto di questi joypad erano i meccanismi del movimento dei joystick: essi non erano dotati di autocentramento (non tornavano da soli in posizione centrale se non utilizzati) ed erano inoltre piuttosto delicati, tendendo a rompersi con facilit\u00e0. Un altro problema derivava dai pulsanti di fuoco, che operavano con membrane in gomma che si usuravano velocemente. Per questo motivo furono presentate delle alternative da produttori terzi, che offrivano non solo joypad diversi ma anche adattatori per poter usare quelli della 2600.\nLa ROM della 5200 era stata ridotta dai 10 KB dei computer 400/800 a 2 soli KB dato che conteneva solo il BIOS, ossia il software necessario all'avvio della macchina e alla gestione degli interrupt, e il font predefinito del sistema. La ROM contenuta sulle cartucce era mappata dall'indirizzo $4000 all'indirizzo $B7FF, potendo quindi gestire solo cartucce con al massimo 32 KB: per superare questo limite alcuni produttori ricorrevano alla tecnica del bank switching.\nCome tutte le console dell'epoca la 5200 usa delle cartucce con la ROM contenente il software e i dati dei giochi da inserire in un'apposita porta posta sulla parte superiore ma, per precise scelte commerciali dei vertici di Atari, non \u00e8 compatibile con le cartucce prodotte per il precedente modello 2600, non permettendo quindi di poter usare il vasto parco giochi di quest'ultima. Questo limite \u00e8 stato risolto con la seconda versione della console.\nVersioni.\nLa 5200 \u00e8 stata prodotta in 2 versioni, distinguibili per il numero di porte joypad presenti. La prima versione dell'Atari 5200 \u00e8 dotata di 4 porte per altrettanti joypad e di un originale elemento esterno denominato \"RF switchbox\" da collegare alla presa di corrente, al televisore di casa e alla console: la particolarit\u00e0 di questo dispositivo \u00e8 che trasporta sullo stesso cavo che fornisce l'alimentazione alla console anche il segnale video generato da quest'ultima e diretto alla TV di casa. In pi\u00f9 il dispositivo commuta automaticamente il segnale di ingresso al televisore da quello della linea TV a quello della console non appena questa viene accesa.\nCome detto, la 5200 originale non \u00e8 compatibile con le cartucce dei giochi della 2600. Questo difetto divenne un vero e proprio limite alla diffusione della console in favore del ColecoVision e, in minor parte, dell'Intellivision perch\u00e9 per queste 2 console furono presentati degli adattatori contenenti un emulatore capace di far girare i giochi sviluppati per la 2600, intaccando ulteriormente le vendite della 5200. Per ovviare a ci\u00f2 il progetto fu rivisto modificando la console in modo che, tramite un adattatore esterno, gli utenti potessero utilizzare anche le cartucce del precedente modello. Il nuovo modello presenta inoltre anche altre modifiche hardware: le porte joypad scendono da 4 a 2; lo switchbox viene sostituito da un classico alimentatore esterno e la circuiteria per la generazione del segnale video integrata sulla scheda madre \u00e8 adesso offerta anche con uscita video in standard PAL. L'adattatore non \u00e8 compatibile con la prima versione della console a meno di effettuare delle modifiche a livello hardware n\u00e9 con alcuni giochi come \"Pitfall!\" e \"Mountain King\".\nAccoglienza.\nLa console 5200 non riscosse un buon successo commerciale. Nei 2 anni in cui fu venduta non riusc\u00ec mai a imporsi n\u00e9 sul ColecoVision uscito poco dopo la sua presentazione n\u00e9 sul modello che avrebbe teoricamente dovuto sostituire la 2600 del 1977. Ci\u00f2 fu dovuto a diversi fattori. Dal punto di vista hardware alcune scelte che incisero sulle vendite furono le dimensioni ingombranti della console, i delicati e criticati joypad, lo strano dispositivo di collegamento \"switchbox\". La scarsa produzione software fu per\u00f2 il fattore che grav\u00f2 maggiormente sulle vendite della console. I giochi disponibili erano per lo pi\u00f9 porting o sequel di vecchi titoli Atari pubblicati dalla stessa compagnia perch\u00e9 la scarsa diffusione della console aveva scoraggiato gli sviluppatori terzi a produrre titoli per la nuova console: basti pensare che la 2600 poteva contare su 20 milioni di utenti mentre la 5200 arrivava a fatica a 1 milione. La produzione per i titoli per la 2600 era meno costosa perch\u00e9 non costringeva gli sviluppatori a investire su nuovo hardware. Inoltre la stessa Atari non solo non incoraggi\u00f2 mai gli sviluppatori terzi a investire sulla 5200 ma essa stessa prefer\u00ec continuare a offrire giochi per la vecchia 2600 lasciando la console abbandonata a s\u00e9 stessa. Coleco, dal canto suo, offriva la sua ColecoVision con il famoso \"Donkey Kong\" grazie a cui divenne un vero successo commerciale rafforzando l'immagine di miglior macchina da gioco con qualit\u00e0 arcade. Un altro ostacolo alla diffusione della console fu l'incompatibilit\u00e0 della prima versione con i giochi della 2600 che costrinse Atari a rivedere il progetto della console e a offrire un adattatore quando gli utenti dell'Intellivision e del ColecoVision potevano giocare ai titoli della 2600 fin dall'inizio grazie agli adattatori disponibili. Per capire la forte domanda della compatibilit\u00e0 con i giochi della 2600 basti pensare che Coleco vendette 150.000 adattatori in 2 soli mesi di commercializzazione.\nInfine, non \u00e8 da trascurare neanche la crisi dei videogiochi del 1983 che fu responsabile di una contrazione di tutto il settore con ripercussioni su tutte le console in circolazione. Atari aveva gi\u00e0 iniziato a sviluppare una versione pi\u00f9 economica della console che si sarebbe dovuta chiamare Atari 5100 ma a causa di questa crisi la societ\u00e0 rivide le sue strategie e decise, agli inizi del 1984, di cancellare il progetto 5100, di ritirare la 5200 dal commercio e di presentare una console del tutto nuova, l'Atari 7800, anche se poi tale sistema raggiunse il mercato ben 2 anni dopo per via del fatto che di l\u00ec a poco Atari sarebbe stata scissa in 2 societ\u00e0 distinte e la divisione console e computer sarebbe stata venduta a Jack Tramiel.\nVideogiochi.\nSegue l'elenco, ritenuto esaustivo, dei 69 giochi che uscirono regolarmente per Atari 5200. Non sono compresi i giochi homebrew, pubblicati anche decenni dopo l'uscita di produzione della console, per il mercato di nicchia del retrogaming (ad esempio \"Boulder Dash\" e \"Tempest\").\nQuasi tutti i titoli sopra elencati sono conversioni, usciti anche per altre piattaforme dell'epoca. Tutti i titoli di lancio in particolare erano gi\u00e0 usciti per Atari 2600. I pochi titoli esclusivi dell'Atari 5200 furono \"Countermeasure\" e \"Meteorites\"."}
{"id": "241246", "revid": "4106", "url": "https://it.wikipedia.org/wiki?curid=241246", "title": "Guido Fawkes", "text": ""}
{"id": "241249", "revid": "126257", "url": "https://it.wikipedia.org/wiki?curid=241249", "title": "Mostruoso (araldica)", "text": ""}
{"id": "241251", "revid": "599013", "url": "https://it.wikipedia.org/wiki?curid=241251", "title": "Movente", "text": ""}
{"id": "241254", "revid": "126257", "url": "https://it.wikipedia.org/wiki?curid=241254", "title": "Murato (araldica)", "text": ""}
{"id": "241259", "revid": "74801", "url": "https://it.wikipedia.org/wiki?curid=241259", "title": "Iserlohn", "text": "Iserlohn (in basso tedesco \"Iserlaun\") \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al circondario della Marca (targa MK).\nIserlohn si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\")."}
{"id": "241260", "revid": "2166030", "url": "https://it.wikipedia.org/wiki?curid=241260", "title": "Ugo il Grande", "text": "Origine.\nEra figlio del marchese di Neustria e futuro re di Francia, Roberto I e di Beatrice di Vermandois, figlia del conte di Vermandois, Erberto I (nipote del re d'Italia, Bernardo, nipote di Carlo Magno); suo zio paterno era il re di Francia, Oddone. Capostipite dei Capetingi, Ugo era cognato di re di Francia, Rodolfo ed estese il suo controllo su Neustria, Borgogna, Blois, Angi\u00f2 e Champagne. Infine fu il padre del futuro re di Francia Ugo Capeto.\nBiografia.\nNel 914, il re dei Franchi occidentali, Carlo III il Semplice riconobbe il diritto di Ugo ad ereditare i domini ed i titoli di suo padre Roberto. Secondo il cronista Flodoardo, Ugo, nella primavera del 922, con alcuni altri combattenti scacci\u00f2 Hagano dall'abbazia di Chelles e lo insegu\u00ec fino al fiume Mosa.\nAncora nel 922, suo padre fu incoronato re di Francia, Roberto I e Ugo eredit\u00f2 i titoli di suo padre: marchese di Neustria e conte di Parigi. Sempre secondo Flodoardo, in quello stesso anno dopo l'incoronazione di Roberto, Ugo con alcuni armati ci rec\u00f2 in Lotaringia a liberare dall'assedio una localit\u00e0 che era assediato da Carlo il Semplice. Ottenuto lo scopo fece rientro in Neustria con alcuni Lorenesi in ostaggio. Nel 923, alla battaglia di Soissons, del 15 giugno, suo padre, Roberto I, pur ottenendo la vittoria, in battaglia, perse la vita. I due nobili pi\u00f9 potenti, che potevano aspirare al trono erano Ugo e suo cognato, il duca di Borgogna, Rodolfo e, secondo il cronista, monaco cluniacense, Rodolfo il Glabro, la sorella di Ugo, Emma, si adoper\u00f2 affinch\u00e9 Ugo appoggiasse la nomina del marito Rodolfo a re dei Franchi. Cosa che Ugo fece. In quel periodo, come abate di Saint-Martin de Tours, garant\u00ec una rendita alla sorella, la regina Emma, come risulta da un documento del 926.\nNel 924, i Normanni della Loira, con diversi attacchi, operarono varie stragi in Neustria, senza che Rodolfo intervenisse in soccorso a Ugo e quando, l'anno dopo, i Normanni, dopo un attacco in Borgogna, si stanziarono sulla Senna, Ugo non intervenne. Ugo, rimasto vedovo, nel 925, della prima moglie, Giuditta, dopo un breve fidanzamento, in cui, secondo Rosamond McKitterick, colm\u00f2 di doni (tra cui spezie, gioielli e una corona d'oro) il futuro genero, verso la fine del 926, in seconde nozze, spos\u00f2, secondo Flodoardo, la sorella del re del Wessex, Atelstano d'Inghilterra (ca. 905 \u2013 937), Eadilda o Eadheld del Wessex, figlia del re del Wessex, Edoardo il Vecchio (ca. 871 \u2013 924), divenendo cognato del re di Francia, Carlo il Semplice, prigioniero di Erberto II di Vermandois.\nCome abate di Saint-Martin de Tours, in un documento del 26 marzo 931, cita la madre, Beatrice, ancora in vita. Dopo la morte di Carlo III il Semplice, a Peronne, il 7 ottobre 929, Ugo appoggi\u00f2 il re di Francia, suo cognato, Rodolfo, e, nel 932, attaccarono Erberto II, conte di Vermandois, conducendo contro di lui una lotta implacabile, bruciandogli le fortezze e assediandolo nel castello di Ch\u00e2teau-Thierry (933-934). Nel corso del 935 fu raggiunta la pace, ma improvvisamente Rodolfo si ammal\u00f2 e mor\u00ec il 15 gennaio 936.\nUgo il Grande era il feudatario pi\u00f9 potente di Francia, ma Erberto II capeggi\u00f2 la grande nobilt\u00e0 che si opponeva all'elezione a re dei Franchi occidentali di Ugo, anzi fu proposto per il trono il figlio di Carlo III il Semplice, Luigi, che, nel 923, la madre, Ogiva, aveva condotto con s\u00e9 in Inghilterra. Luigi IV venne incoronato dall'arcivescovo di Reims, il 19 giugno 936, a Laon e Ugo il Grande cerc\u00f2 di imporre al re, che era suo nipote, la sua tutela, quasi una reggenza. Il potere di Ugo era tale che, secondo la mc Kitterick, da quell'anno si fece chiamare duca dei Franchi ed il re Luigi lo citava come il suo secondo in tutti i suoi domini (\"notre second dans tous nos royaumes\"). Ugo e il re Luigi IV, in quello stesso anno, insieme marciarono su Langres e poi su Auxerre, nel ducato di Borgogna, occupandole. Il duca, Ugo il Nero dovette cedere a Ugo il Grande le contee di Langres, Troyes e Sens.\nDopo essere rimasto vedovo per la seconda volta, nel 937 (il matrimonio era stato celebrato prima del 17 settembre, perch\u00e9 in quella data, un documento cita come moglie di Ugo, Edvige di Sassonia), dopo pochi mesi, Ugo il Grande, spos\u00f2, in terze nozze, Edvige di Sassonia, figlia del defunto re di Germania, Enrico I l'Uccellatore e sorella del re di Germania e futuro imperatore, Ottone I, come ci riporta, nelle sue cronache, Rodolfo il Glabro. La rottura tra Ugo e Luigi IV avvenne a causa della Lotaringia, su cui Luigi aveva delle pretese, e che invase, nel 938, su richiesta del suo duca, Gilberto di Lotaringia. Ma, dopo aver conquistato il ducato di Lotaringia, la nobilt\u00e0 era quasi tutta contro il re Luigi IV e Erberto e Ugo, nuovamente alleati, attaccarono e occuparono Reims, si allearono al re di Germania, Ottone I, e, nelle Ardenne, nel 940, sconfissero il loro re Luigi IV, che dovette rifugiarsi, sino al 941, presso Ugo il Nero, nel ducato di Borgogna.\nMa dopo che, nel 942, Luigi IV ed il cognato Ottone I si erano riappacificati, Ugo il Grande, anche per le minacce di scomunica del papa Stefano VIII, si sottomise al re e, nel 943, ottenne da Luigi IV la signoria sull'intera Borgogna e Ugo il Nero divenne suo vassallo. Erberto II di Vermandois, in quello stesso anno, mor\u00ec. Nel 945, Luigi cadde in un'imboscata in Normandia e venne consegnato a Ugo il Grande che lo tenne in suo potere per circa un anno e lo liber\u00f2 solo dopo che il re gli aveva ceduto la sua capitale, Laon.\nLuigi IV e Ottone I, nel 948, si incontrarono a Ingelheim di fronte a un'assemblea ecclesiastica, che decise che Ugo avrebbe dovuto presentarsi nel mese di settembre a Treviri, per fare ammenda delle sue azioni contro la monarchia, pena la scomunica. Ugo non si present\u00f2 e fu condannato e scomunicato. Nel 949, Ugo il Grande perse Laon che fu ripresa da Luigi IV, ma il papa gli conferm\u00f2 la scomunica e, nel 950, in una riunione sulle rive della Marna, si riconcili\u00f2 con Luigi IV e rinunciando a Laon, si sottomise al re. Nel 952, alla morte di Ugo il Nero, l'erede designato, Gilberto di Ch\u00e2lon per succedergli dovette venire a patti con Ugo il Grande.\nQuando Luigi IV, il 10 gennaio del 954, mor\u00ec, per una caduta da cavallo, suo figlio, Lotario IV fu scelto da tutta la nobilt\u00e0, incluso Ugo, che lo riconobbe come suo re e lo prese sotto la sua tutela. Nel 955, Ugo, che, secondo la storico francese Christian Settipani, aveva ottenuto il titolo di duca d'Aquitania, obblig\u00f2 re Lotario IV a seguirlo a Poitiers, per porre un assedio che fu vano e non gli permise di appropriarsi dell'Aquitania. Nel 955, il figlio di Ugo, Oddone, spos\u00f2 la figlia di Gilberto di Ch\u00e2lon, Liutgarda. Nello stesso anno accolse Wichmann II il Giovane e il fratello Ecberto il Guercio nella sua corte, i quali stavano fuggendo dal cugino Ottone I.\nGilberto di Ch\u00e2lon mor\u00ec nel 956, lasciando tutti i suoi possedimenti ed il titolo di duca di Borgogna a Ugo il Grande, che se ne impossess\u00f2, che a sua volta mor\u00ec qualche settimana dopo. Secondo la \"Historia Francorum Senonensis\", vicino al paese di Drodingam, il duca dei Franchi, Ugo il Grande (\"Hugo Magnus dux Francorum\") mor\u00ec il 16 giugno (la data \u00e8 confermata anche dai registri mortuari di Chartres, Parigi e Auxerre) e fu sepolto nella abbazia reale di Saint-Denis (\"basilica beati Dyonisii martiris Parisius\") e gli successero i tre figli, Ugo, Oddone e Enrico Ottone.\nMatrimoni e discendenza.\nNel 914, in prime nozze, spos\u00f2 Giuditta (ca. 900 \u2013 925), una figlia di Ruggero I del Maine, come \u00e8 indicato nelle \"Europ\u00e4ische Stammtafeln\", vol II cap. 10 (non consultate), da cui non ebbe figli. Questo matrimonio viene confermato anche da Flodoardo, per ben due volte, nel 922, e nel 929.\nDalla seconda moglie, Eadilda, Ugo nemmeno ebbe figli.\nDalla terza moglie, Edvige di Sassonia, invece ebbe cinque figli:\nInfine da una amante di nome Ringarda, di cui non si conoscono gli ascendenti, ebbe un figlio"}
{"id": "241261", "revid": "125813531", "url": "https://it.wikipedia.org/wiki?curid=241261", "title": "L'urlo di Chen terrorizza anche l'occidente", "text": "L'urlo di Chen terrorizza anche l'occidente (\"\u731b\u9f8d\u904e\u6c5f\") \u00e8 un film del 1972 diretto da Bruce Lee.\nNel cast del film, che ha per protagonista lo stesso regista che ne ha scritto anche soggetto e sceneggiatura oltre ad esserne uno dei produttori, spicca lo statunitense Chuck Norris, agli esordi della sua carriera.\nIl tratto saliente del film \u00e8 la sfida finale nel Colosseo tra Lee e Norris, che rimanda ai combattimenti tra gladiatori.\nTrama.\nYen Chen parte da Hong Kong per Roma per aiutare uno zio di famiglia, la cui nipote Lao-Shan ha aperto un ristorante insieme a un gruppo di amici, che oltre al loro lavoro abituale studiano anche il karate, e al cugino Wang, il cuoco. Il ristorante suscita l'interesse della mafia locale, che intende trasformarlo in una centrale di spaccio della droga. Non riuscendo a convincere i proprietari a venderglielo con le buone, i malavitosi cercano di intimidirli, ma Chen riesce a sconfiggerli facilmente.\nNe conseguono tre tentativi di liberarsi di Chen, che falliscono miseramente:\nArriva il giorno dell'Anno Nuovo, e l'intero ristorante festeggia, ma Chen riceve una lettera da suo zio da Hong Kong, che gli dice di tornare a casa. Come se non bastasse, il segretario malavitoso ritorna, e fingendo benevolenza, attira in una trappola Chen, Wang e gli altri dipendenti nel cortile di un altro ristorante, dove vengono attaccati dal campione europeo e quello giapponese. Mentre uno di loro scappa per avvertire Chen, quest'ultimo e gli altri, con Wang in disparte, affrontano i due campioni, ma anche se i compagni di Chen vengono massacrati dal giapponese, Chen fa fuori l'europeo per poi occuparsi dell'altro; gli altri due sopravvissuti rimangono ad occuparsi del lottatore giapponese, mentre Chen insegue Ho all'interno del Colosseo, dove si trover\u00e0 ad affrontare Colt.\nMa i due ragazzi superstiti all'imboscata vengono uccisi a tradimento da Wang, che si rivela essere il vero capo dell'organizzazione. Lui stesso aveva scritto falsamente quella lettera a Chen, per convincerlo a lasciare l'Italia e tornare a Hong Kong, ma aveva fallito, e per questo aveva espresso frustrato il suo tradimento. Nel frattempo, nel Colosseo, inizia lo scontro: inizialmente Chen sembra in balia dell'avversario, ma poi si rialza e sfoggia il suo personale stile di arti marziali (lo stile del drago del titolo). Con una tempesta di colpi sopraff\u00e0 Colt e gli rompe un braccio e una gamba, ma il terribile americano non accenna a cedere, e anzi, anche se \u00e8 dolorante e malfermo gli si avventa contro e cos\u00ec Chen lo uccide spezzandogli il collo. Eliminato il campione americano (di cui comunque Chen riconosce il valore, coprendo il corpo con la sua giacca e depositandoci sopra la cintura da karate), Chen torna all'inseguimento di Ho, lo raggiunge e lo scopre insieme a Wang. Il capo di Ho, giunto in quel momento, sparando a Chen uccide Ho stesso e poi Wang, per poi venire arrestato dalla polizia, avvertita da Lao-Shan.\nFinito tutto, dopo essere andato al cimitero insieme a Lao-Shan e all'ultimo dipendente del ristorante, ai quali augura buona fortuna, Chen torna finalmente ad Hong Kong.\nProduzione.\n\"L'urlo di Chen...\" \u00e8 il film che Lee gir\u00f2 al posto di \"The Yellow Faced Tiger\", pellicola poliziesca girata in USA da Lo Wei, regista dei suoi primi due successi. A causa della violenta rottura fra i due, Lee opt\u00f2 per dirigere da s\u00e9 il suo terzo Kung-Fu movie, mentre Wei gir\u00f2 il suddetto titolo con l'esordiente Don Wang Tao di Taiwan (figlio del caratterista George Wang, molto attivo in Italia) e con Chuck Norris ancora nel ruolo del cattivo. Il film sar\u00e0 riedito molti anni dopo col titolo \"Massacro a San Francisco\", a seguito del successo anni ottanta di Norris come protagonista.\nLee fu anche co-produttore della pellicola, con la sua Concord Production Inc..\nIl titolo iniziale al quale Lee aveva pensato per il suo copione era \"Enter the Dragon\", poi opt\u00f2 per \"Way of the Dragon\" e user\u00e0 l'altro titolo per il successivo \"I 3 dell'Operazione Drago\".\nLee era molto orgoglioso del risultato ma anche conscio delle pecche del film, per questo non voleva che uscisse in Occidente, consapevole dei diversi gusti del pubblico non asiatico. Tuttavia dopo la sua morte Raymond Chow vendette il film ovunque. Nella versione italiana del film, il logo della Concord Production e della Golden Harvest vengono sostituiti da quello della Titanus.\nIl budget del film fu di circa 120.000 dollari, nello standard delle produzioni di Arti Marziali di Hong Kong.\nIl combattimento fra Lee e Norris richiese tre giorni di riprese e venti pagine di copione, dettagliatamente coreografate e storyboardate da Lee stesso.\nIl service che aiut\u00f2 Lee nelle riprese romane era fornito dal produttore Riccardo Billi, che sposer\u00e0 l'attrice e modella Malisa Longo (scelta da Lee per il ruolo della prostituta a piazza Navona). Billi rifiuter\u00e0 la proposta di Lee di investire 120 milioni di lire nel film successivo (Game of Death) giacch\u00e9 l'attore cinese era allora quasi sconosciuto fuori da Hong Kong.\nCast.\nTra gli inservienti del ristorante, in un cameo, c'\u00e8 anche Wu Ngan, che era factotum e amico di famiglia dei Lee, adottato dal padre di Bruce da bambino.\nIl lottatore giapponese \u00e8 in realt\u00e0 il coreano Hwang In-Shik, che negli anni ottanta apparir\u00e0 anche come antagonista di Jackie Chan (\"I due cugini\"), e che interpret\u00f2 numerose pellicole Golden Harvest dell'epoca.\nChuck Norris non era alla sua prima apparizione sul grande schermo, n\u00e9 al suo primo lavoro con Lee: i due avevano gi\u00e0 lavorato assieme (Lee come Karate Advisor, Norris come stuntman e generico) nello spy-movie \"Missione compiuta stop. Bacioni Matt Helm\" nel 1968.\nDistribuzione.\nLa prima proiezione del film avvenne ad Hong Kong, il 30 dicembre 1972, venne poi distribuito nei seguenti paesi:\nIn America il film esce nel 1974, lanciato dalla distribuzione come \"Return of the Dragon\", generando volutamente l'equivoco di essere l'ultimo film di Lee, che invece \u00e8 stato \"Enter the Dragon\", cio\u00e8 \"I 3 dell'Operazione Drago\", al fine di sembrarne il sequel e capitalizzare sulla scia dei grandi incassi dell'altro.\nEdizione italiana.\nLa versione italiana della pellicola presenta alcune differenze rispetto a quella originale: difatti nella versione originale il personaggio interpretato da Bruce Lee si chiama Tang Lung (come si pu\u00f2 notare dai titoli di coda), mentre nell'edizione italiana si chiama Yen Chen, questo fu un espediente della distribuzione per collegare il film ai due precedenti di Bruce Lee, in cui l'attore interpreta due personaggi chiamati appunto Chen (ne \"Il furore della Cina colpisce ancora\" si tratta di Chen Chao-an mentre in \"Dalla Cina con furore\" il personaggio \u00e8 Chen Zhen). Un'altra differenza riguarda il personaggio di Wang, che nella versione italiana si rivela essere il capo occulto dell'organizzazione criminale, nella versione originale invece risulta essere stato semplicemente corrotto dal boss per convincere Lao-Shan (anch'essa con nome diverso rispetto all'originale, che \u00e8 Chen Ching-Hua) a vendere il ristorante in cambio di una grossa somma di denaro, che gli avrebbe permesso di ritornare ad Hong Kong dalla famiglia.\nLa musica dei titoli di testa nella versione italiana proviene in realt\u00e0 da un altro film, \"Istantanea per un delitto\", compositore Franco Bixio, e differisce totalmente da quella originale della versione orientale del compositore Joseph Koo Chia Hui (udibile nei titoli di coda italiani). Anche in alcune scene la musica dell'edizione italiana \u00e8 diversa dall'originale.\nAccoglienza.\nA fronte di un budget di circa 120.000 dollari, l'incasso in patria super\u00f2 i 5 milioni di dollari, stabilendo un record.\nIn Italia il film usc\u00ec nel gennaio 1974 e incass\u00f2 circa 340 milioni di lire nelle prime-visioni, ma torn\u00f2 in sala gi\u00e0 nell'estate del 1974. Usc\u00ec nei cinema italiani per l'ultima volta nella stagione 1981-82 e fu proiettato per la prima volta in TV nel 1986 nel ciclo \"Bruce Lee-4 film una leggenda\", su Italia 1."}
{"id": "241263", "revid": "110157", "url": "https://it.wikipedia.org/wiki?curid=241263", "title": "Avry", "text": "Avry (toponimo francese) \u00e8 un comune svizzero di 1\u00a0880 abitanti del Canton Friburgo, nel distretto della Sarine.\nStoria.\nIl comune di Avry \u00e8 stato istituito 2001 con la fusione dei comuni soppressi di Avry-sur-Matran e Corjolens.\nGeografia antropica.\nLe frazioni di Avry sono\nInfrastrutture e trasporti.\nAvry \u00e8 servito dalla stazione di Ros\u00e9 sulla ferrovia Losanna-Friburgo."}
{"id": "241264", "revid": "767487", "url": "https://it.wikipedia.org/wiki?curid=241264", "title": "Manoeuvres", "text": "Manoeuvres \u00e8 il secondo album discografico da solista di Greg Lake, pubblicato dalla casa discografica Chrysalis Records nel luglio del 1983.\nIl disco.\nI musicisti presenti all'incisione sono gli stessi del precedente album solo del 1981 e il pi\u00f9 prestigioso di essi \u00e8 certamente Gary Moore.\nLa chitarra graffiante di Moore sembra godere di meno spazio che nel precedente, ma il disco \u00e8 comunque ben suonato ed arrangiato. Alcuni dei brani pi\u00f9 heavy, compreso quello che d\u00e0 il titolo al disco, sono reminiscenze del primo album, ma \u00e8 nelle ballate che il prodotto d\u00e0 il meglio di s\u00e9. D'altronde nei lavori con Keith Emerson e Carl Palmer erano le composizioni di Lake quelle che in genere trainavano i dischi. In questo caso Lake ha scritto buone canzoni e ben interpretate come d'altra parte la sua voce gli permette.\nUn disco forse da ascoltare pi\u00f9 di una volta per poterlo apprezzare in pieno.\nFormazione.\nNote aggiuntive"}
{"id": "241266", "revid": "1714743", "url": "https://it.wikipedia.org/wiki?curid=241266", "title": "Roberto I di Francia", "text": "Origine.\nFiglio maschio secondogenito del Marchese di Neustria contro i Bretoni, conte d'Angi\u00f2, di Auxerre e di Nevers, Roberto il Forte, della dinastia dei Robertingi, e della seconda (o terza) moglie, Adelaide d'Alsazia, come \u00e8 indicato nelle \"Europ\u00e4ische Stammtafeln\". Adelaide era la figlia secondogenita del conte di Tours, Ugo e della moglie Ava o Bava come risulta dal testamento di Gerardo di Rossiglione, conte di Vienne, quindi era della casa dei Robertingi. Suo fratello era il re dei Franchi occidentali, Oddone.\nBiografia.\nAlla morte del padre Roberto il Forte, avvenuta il 15 settembre 866 nella battaglia di Brissarthe contro i Vichinghi, suo fratello Oddone avrebbe dovuto succedergli come Marchese di Neustria contro i Bretoni e in tutti gli altri titoli, ma il re dei Franchi occidentali, Carlo il Calvo, anche in considerazione della giovane et\u00e0 di Oddone, prefer\u00ec richiamare in Neustria Ugo l'abate, che nel frattempo era stato eletto arcivescovo di Colonia, per affidargli, oltre che il marchesato e le altre contee, anche la tutela del giovane Oddone e del piccolo Roberto.\nNell'886, dopo la morte di Ugo l'abate, durante l'assedio di Parigi a opera dei Normanni, in cui era morto Enrico di Franconia, suo fratello, Oddone, che si era distinto durante l'assedio organizzando la difesa della citt\u00e0, ottenne dall'imperatore, Carlo il Grosso, i titoli che erano stati di suo padre, Roberto il Forte: marchese di Neustria (includeva il titolo di conte d'Orleans), conte d'Angi\u00f2, di Auxerre, di Nevers e di Tours; a Roberto invece tocc\u00f2 la nomina ad abate laico dell'Abbazia di Marmoutier.\nQuando, nell'888, Carlo il Grosso, che era anche re dei franchi occidentali, mor\u00ec, suo fratello, Oddone, secondo l\"'Herimanni Aug. Chronicon\", assunse il potere sulla Neustria e in Aquitania (\"Gallia usque ad Ligerim et in Aquitania\") e Ademaro di Chabannes conferma che i Franchi, congiurando contro il giovane Carlo, elessero loro re il duca d'Aquitania, Oddone. Roberto subentr\u00f2 a suo fratello nel marchesato di Neustria e molto probabilmente in tutti gli altri titoli.\nNell'893, suo fratello Oddone conquist\u00f2 il Poitou, togliendolo a Ebalus di Aquitania e nomin\u00f2 Roberto conte di Poitiers. Ma Ademaro d'Angoul\u00eame figlio di un precedente conte di Poitiers, Emenone, che si aspettava di ottenere la contea per i servizi prestati ad Oddone, nell'estate di quello stesso anno, conquist\u00f2 la citt\u00e0 di Poitiers e si impadron\u00ec della contea. Il re dei Franchi occidentali, Oddone, dopo non molto tempo conferm\u00f2 la contea a Ademaro d'Angoul\u00eame.\nIl 28 gennaio 893, Carlo III il Semplice, raccogliendo tutti gli scontenti di Oddone attorno a s\u00e9, che era stato incoronato re nella Basilica di San Remigio a Reims dall'arcivescovo di Reims, Folco il Venerabile, intraprese una guerra contro Roberto che, schierato col fratello, si dimostr\u00f2 un valoroso soldato; la guerra termin\u00f2, nell'897, quando Carlo si riconobbe ribelle pentito e Oddone, dopo averlo perdonato, riconobbe il re carolingio come suo successore. Dopo la morte di suo fratello, Oddone, avvenuta il 3 gennaio 898, i nobili, rispettando il patto dell'anno precedente accettarono come re, Carlo il Semplice; anche Roberto riconobbe la supremazia del carolingio Carlo III, e mantenendo i suoi possedimenti e i suoi titoli, continu\u00f2 a difendere il nord della Francia dagli attacchi dei Normanni, anche perch\u00e9 il titolo di marchese di Neustria contro i Vichinghi, dopo la morte di Berengario II di Neustria, era vacante.\nRoberto, nell'894, come risulta da un documento, era anche abate laico di Saint-Martin de Tours e che nei documenti successivi, come quelli dell'899 e del 900, dichiara di essere successo come abate di San Martino (Tours) al fratello Oddone. Roberto fu riconosciuto marchese unico di Neustria (o \"dimarchus\", marchese delle due Neustrie), nel 911, l'anno dell'accordo tra lo Jarl dei Normanni, Rollone e Carlo III il Semplice, che pot\u00e9 dedicarsi alla conquista della Lotaringia. Nel 919, Roberto si oppose ai Normanni che, devastata la Bretagna, attaccarono Nantes e risalirono la Loira e, incendiate Angers e Tours, misero l'assedio a Orl\u00e9ans, ma solo due anni dopo, riusc\u00ec a liberare le sue contee.\nDato che Carlo III, dopo averla conquistata, tra il 911 ed il 912, prediligeva la Lotaringia a discapito della Neustria, cominci\u00f2 a serpeggiare il malcontento, che nel 921 arriv\u00f2 al culmine, dopo che i continui favoreggiamenti da parte del re per un suo vassallo lorenese di umile origine, di nome Hagano, suo consigliere privato, fecero irritare il clero e la nobilt\u00e0 neustriana, che si ribell\u00f2 apertamente sotto la guida di Roberto, che costrinse Carlo III a rifugiarsi in Lorena. Fuggito il re Carlo III, Roberto il 22 giugno 922 fu acclamato re e il 30 giugno, secondo il cronista Flodoardo, fu incoronato re nella Basilica di San Remigio a Reims, dall'arcivescovo di Sens, Gualtiero.\nCarlo III riun\u00ec il suo esercito, composto prevalentemente da lorenesi e, ancora secondo Flodoardo, si mosse contro Roberto, attraversata la Mosa, si avvicin\u00f2 a Soissons dove il 15 giugno del 923 i due eserciti si scontrarono. I Neustriani ebbero la meglio e Carlo III dovette fuggire per rientrare in Lotaringia, ma Roberto perse la vita e una leggenda narra che Roberto cadde in duello per mano dello stesso Carlo III. La morte di Roberto \u00e8 ricordata in vari necrologi, tra cui quelli delle cattedrali di Chartres e di Auxerre. Dopo la sua morte i Neustriani elessero re il genero di Roberto, Rodolfo, Duca di Borgogna, che fu incoronato a Soissons il 13 luglio e cos\u00ec sua figlia Emma successe come regina dei Franchi occidentali alla madre, Beatrice di Vermandois.\nMatrimoni e discendenza.\nRoberto I spos\u00f2 in prime nozze Adele del Maine, com'\u00e8 indicato nelle \"Europ\u00e4ische Stammtafeln\", vol II cap. 10, da cui ebbe:\nSpos\u00f2, in seconde nozze, nell'897 circa, Beatrice di Vermandois (880 circa - dopo il 26 marzo 931), una discendente di Carlo Magno, figlia di Erberto I di Vermandois, il cui fratello Erberto, dopo circa dieci anni, sarebbe divenuto genero di Roberto, per il matrimonio con la figlia di Roberto e figliastra di Beatrice, Adele. Da Beatrice Roberto ebbe due figli:"}
{"id": "241267", "revid": "767487", "url": "https://it.wikipedia.org/wiki?curid=241267", "title": "Nascente", "text": ""}
{"id": "241268", "revid": "1573940", "url": "https://it.wikipedia.org/wiki?curid=241268", "title": "Shepenupet I", "text": "Figlia di Osorkon III, sovrano della XXIII dinastia e della regina Karaotet, al momento di assumere l'incarico assunse i titoli di \"Signora delle Due Terre\", \"Esecutrice del volere di Amon\".\nQuando Piankhi, sovrano della XXV dinastia estese il suo controllo alla tebaide costrinse Shepenupet ad adottare sua sorella Hatnefrumut Amonirdisi (Amenardis I) ed a nominarla sua erede.\n hnm(t) ib imn - Henemetibamon\nsp (n) wp (t) mr mwt - Shepenupet merimut (Shepenupet, amata da Mut)"}
{"id": "241271", "revid": "810736", "url": "https://it.wikipedia.org/wiki?curid=241271", "title": "Il sistema periodico", "text": "Il sistema periodico \u00e8 il quinto libro pubblicato da Primo Levi. Si tratta di una raccolta di racconti edita nel 1975.\nContenuto.\nL'opera raccoglie 21 racconti, ciascuno intitolato con il nome di un elemento della tavola periodica, ad esso in qualche modo collegato. I temi sono numerosi, incentrati sulla vita professionale di chimico e contenuti in una cornice autobiografica. Dai primi esperimenti ai primi impieghi, dalle esperienze di vita nei lager nazisti ai raccontiveri o di fantasialegati al mestiere di chimico: la vita dell'autore vista attraverso il caleidoscopio della chimica.\nIn particolare \"Piombo\" e \"Mercurio\" sono due racconti di fantasia, scritti dall'autore agli inizi degli anni quaranta, mentre lavorava nella cava descritta nel racconto \"Nichel\". Essi costituiscono le prime prove letterarie di Levi.\nSuccesso e influsso culturale.\nIl 19 ottobre 2006 la Royal Institution del Regno Unito scelse quest'opera come il miglior libro di scienza mai scritto.\nLa struttura della raccolta ha ispirato \"Grande romanzo europeo\" di Koen Peeters, in cui gli elementi periodici sono sostituiti dalle capitali europee. La stessa opera di Levi viene citata all'interno del romanzo."}
{"id": "241272", "revid": "1372005", "url": "https://it.wikipedia.org/wiki?curid=241272", "title": "Cangrande I della Scala", "text": "Figlio di Alberto I della Scala e di Verde di Salizzole, \u00e8 l'esponente pi\u00f9 conosciuto, amato e celebrato della dinastia scaligera. Signore di Verona dal 1308 al 1311 insieme al fratello Alboino e da solo dallo stesso anno fino alla morte, consolid\u00f2 il potere della sua famiglia ed espanse quello della sua citt\u00e0 fino a divenire, grazie ai suoi successi, guida della fazione ghibellina.\nCangrande non fu solo un abile conquistatore, ma anche uno scaltro politico, un accorto amministratore e un generoso mecenate, noto infatti anche perch\u00e9 fu amico e protettore del Sommo Poeta Dante Alighieri (che, in una lettera, gli dedic\u00f2 l'ultima cantica della Divina Commedia). Tra i suoi amici si annovera anche Spinetta Malaspina il Grande di Fosdinovo.\nBiografia.\nOrigini familiari.\nCangrande, figlio del Signore di Verona Alberto I della Scala e di Verde di Salizzole, nacque a Verona il 9 marzo 1291: si trattava del terzogenito maschio, venuto al mondo dopo Bartolomeo e Alboino della Scala.\nGiovinezza.\nEducazione.\nNel poema dello storico vicentino Ferreto dei Ferreti si descrive Cangrande come un giovane prodigioso che, non divertendosi a giocare con gli amici, preferiva utilizzare le armi e sognare imprese cavalleresche. Alberto cur\u00f2 personalmente l'educazione militare (e non) del figlio, che infatti provava grande affetto per il padre da cui eredit\u00f2 le doti di condottiero e cavaliere: proprio da lui venne insignito del titolo di cavaliere mentre era ancora bambino, insieme al fratello Bartolomeo e ai parenti Nicol\u00f2, Federico e Pietro, durante la festa di San Martino nel novembre del 1294, festeggiando in questo modo la vittoria contro Azzo VIII d'Este e Francesco d'Este.\nIl padre mor\u00ec nel 1301, quando Cangrande era poco pi\u00f9 che un bambino, per cui venne affidato alla custodia del fratello Bartolomeo, che divenne il nuovo Signore di Verona. Fu sotto il suo principato che per la prima volta Dante Alighieri venne ospitato nella citt\u00e0 scaligera, dopo che fu esiliato da Firenze. Bartolomeo, dopo aver consolidato il potere della famiglia, mor\u00ec prematuramente il 7 marzo 1304: gli succedette il fratello Alboino, pi\u00f9 incline alla mediazione e alla pace che alla guerra.\nCangrande, spesso al suo fianco, mostrava, diversamente dal fratello, un temperamento cavalleresco e ambizioso e proprio per questo motivo ottenne di poter condividere il peso del potere, anche se in rapporto di subordinazione rispetto al fratello, vista la sua giovane et\u00e0 (era appena quattordicenne). L'effettiva coreggenza sarebbe iniziata solo nel 1308, quando a Cangrande venne affidato il comando supremo delle forze armate.\nGuerra contro Ferrara.\nNell'aprile del 1305 Azzo VIII d'Este, Signore di Ferrara, Modena e Reggio nell'Emilia, si spos\u00f2 con la figlia di Carlo II di Napoli divenendo cos\u00ec un importante esponente della fazione guelfa dell'alta Italia, contrastato per\u00f2 da una lega formatasi il 21 maggio e composta dalle signorie di Verona, Brescia e Mantova. L'8 novembre si aggiunse alla lega Parma, mentre Modena e Reggio Emilia si aggiunsero l'11 febbraio 1306: non solo, anche Francesco d'Este, che dopo il matrimonio del fratello Azzo VIII non poteva pi\u00f9 ereditare il potere, si aggiunse all'alleanza. Nel luglio dello stesso anno Alboino conquist\u00f2 Reggiolo e invase il territorio ferrarese, Azzo fu cos\u00ec costretto ad abbandonare Ferrara dove, per\u00f2, i suoi seguaci riuscirono a fermare gli assalti nemici.\nVisto che non si riuscirono ad ottenere risultati di rilievo l'esercito mantovano-veronese si ritir\u00f2 dai territori ferraresi per andare in aiuto di Matteo I Visconti che stava cercando di riappropriarsi del potere a Milano dopo essere stato cacciato dai guelfi Torriani. In agosto l'esercito venne affidato a Cangrande che lo port\u00f2 non lontano da Bergamo, dove il Visconti, radunati 800 cavalieri e 1.500 fanti, si un\u00ec alle truppe alleate. Guido della Torre prepar\u00f2 un forte esercito e riusc\u00ec a mettere in fuga Matteo Visconti, a quel punto Cangrande non vedeva motivi per continuare l'azione di forza e decise di ritirarsi.\nIl 14 marzo Verona (alla cui lega si era nel frattempo unita anche Ravenna) riprese la guerra contro Azzo, mentre il mese successivo venne siglata la pace con Milano. A Ferrara si un\u00ec Cremona, che dopo la sua entrata in guerra vide il proprio territorio saccheggiato dai cavalieri veronesi. Dopo gli attacchi al territorio cremonese i cavalieri rincasarono a Ostiglia, dove furono raggiunti da Azzo insieme alla truppe ausiliarie di Napoli e Bologna. Cangrande e Alboino raggrupparono un esercito di 10.000 fanti e 1.400 cavalieri per difendere la citt\u00e0, ma nonostante questo Ostiglia venne conquistata e la flotta mantovano-veronese sul fiume Po catturata. Azzo per\u00f2 mor\u00ec e lasci\u00f2 il potere al nipote Folco, ma, ritenendo ingiusto questo passaggio, Francesco d'Este chiese a papa Clemente V di fare da arbitro per la contesa.\nVerona e Mantova non avevano quindi pi\u00f9 motivi per continuare la guerra vista la nascita di lotte intestine a Ferrara, che aveva cos\u00ec perso il ruolo di importante centro guelfo dell'alta Italia: Scaligeri e Bonacolsi chiesero e ottennero il mantenimento dello stato precedente all'inizio della guerra. Durante la guerra mor\u00ec la madre Verde di Salizzole per cui unico parente stretto di Cangrande ancora in vita rimase il fratello Alboino.\nGuerra contro Parma.\nNel marzo 1308 a Parma era iniziata una lotta interna tra guelfi e ghibellini, cos\u00ec Mantova e Verona, alleatesi con Enrico di Carinzia e Tirolo, Ottone III di Carinzia e i Castelbarco (questi ultimi storici amici di famiglia degli scaligeri), decisero di intervenire con l'intento di ostacolare i guelfi parmensi, riuscendo a sconfiggere l'esercito nemico. Il 19 giugno l'esercito parmense sub\u00ec un'altra sconfitta, questa volta a opera di Giberto III da Correggio; si avvicinava dunque la possibilit\u00e0 di portare la citt\u00e0 sotto il controllo ghibellino. E infatti alla fine della guerra tornarono ghibelline sia Parma che Brescia, anche questa in parte protagonista della guerra. Il giovane Cangrande partecip\u00f2 anche a questa guerra combattendo sotto l'esercito veronese, anche se il comando supremo delle forze armate spett\u00f2 al pi\u00f9 anziano ed esperto fratello.\nCo-Signore di Verona.\nNel 1308 Alboino decise di condividere il potere con un Cangrande ormai diciottenne, che fu quindi proclamato Capitano del popolo veronese e divenne coreggente e Signore di Verona. Nuovo obiettivo dei due Signori divenne indebolire la guelfa Milano, ancora asservita ai Della Torre. La prima opportunit\u00e0 arriv\u00f2 dall'insurrezione antimilanese scoppiata a Piacenza nel 1309, durante la quale i piacentini riuscirono a scacciare i milanesi.\nIl 13 giugno 1309 Piacenza form\u00f2 una lega con Parma, Verona, Brescia, Mantova e Modena allargando cos\u00ec il conflitto. Gli Scaligeri inviarono i 500 migliori soldati veronesi a Piacenza dove sconfissero l'esercito nemico, mentre Parma invi\u00f2 l'esercito, supportato da truppe veronesi, contro la guelfa Fidenza, ma il cattivo tempo obblig\u00f2 a interrompere l'assedio e a iniziare le trattative per la pace, che sarebbe stata poi firmata entro la fine dell'anno.\nNell'estate del 1310 Enrico VII di Lussemburgo preparava la sua discesa in Italia, alimentando le speranze dei ghibellini, che auspicavano una restaurazione del suo potere imperiale. Enrico VII arriv\u00f2 in Italia con l'intento di conciliare la parte guelfa con quella ghibellina sotto il vessillo di un impero unito. Appena mise piede nel territorio italico si presentarono numerosi ambasciatori (compresi legati di Verona) per rendergli omaggio e accompagnarlo a Milano, dove doveva essere incoronato.\nIl 15 novembre vennero mandati a lui un giurista e alcuni nobili veronesi, per prestare il giuramento di fedelt\u00e0 a nome del Comune e della Signoria: il messaggio venne accolto festosamente e l'imperatore promise che sarebbe andato a Verona. Poco dopo egli ordin\u00f2 ai Comuni italiani di mandare delle rappresentanze a Milano per il 5 gennaio 1311, giorno in cui sarebbe stato incoronato. Finita la cerimonia dell'incoronazione l'imperatore cominci\u00f2 a render note le sue intenzioni: egli voleva una riforma del regno d'Italia, in modo che l'autorit\u00e0 imperiale nelle citt\u00e0 fosse rappresentata da vicari esterni, per poter facilitare la convivenza delle fazioni opposte.\nA Verona venne nominato vicario imperiale Vanni Zeno da Pisa, intendendo cos\u00ec di rendere attuabile il ritorno in citt\u00e0 dei Sambonifacio. Ritorno per\u00f2 inaccettabile da parte degli Scaligeri, che infatti, in segno di protesta, rinunciarono addirittura alla signoria. Erano sicuri che il popolo veronese non avrebbe accettato di perdere i propri signori, come infatti accadde. Alla fine l'imperatore, pentito dell'errore commesso, si trov\u00f2 a poter fare affidamento per raggiungere i suoi obiettivi, solo sul sostegno dei ghibellini. Dovette presto ricredersi, e, il 7 marzo 1311, decise di riconoscere come vicarii imperiali di Verona Cangrande e Alboino. A questo punto i due possedevano un doppio riconoscimento della loro autorit\u00e0: assommarono l'investitura del Comune a quella dell'Imperatore. Il lato negativo del vicariato era per\u00f2 quello finanziario, infatti costava molto denaro e l'obbligo di un contingente di soldati che scortasse il sovrano o comunque servisse in Lombardia. Il Comune di Verona promise ad Enrico VII 3.435 fiorini d'oro, mentre altri 3.000 fiorini furono spediti al vicario di Lombardia Amedeo di Savoia.\nIl maggiore problema nella nuova organizzazione si ebbe con Padova, a cui l'imperatore riconobbe l'autorit\u00e0 su Vicenza in cambio di un tributo una tantum e di uno annuale, oltre all'obbligo di eleggere un vicario padovano di fede ghibellina. Ma Padova non gradiva le pretese dell'imperatore; iniziarono cos\u00ec con la citt\u00e0 guelfa lunghe trattative. Nell'aprile del 1311 Vicenza si ribell\u00f2 a Padova, ed Enrico VII prese la questione come pretesto per costringere il Comune padovano ad accettare le sue richieste. In seguito ad un attacco sub\u00ecto, il comandante delle truppe imperiali raggiunse Verona con 300 cavalieri: i due fratelli scaligeri parteciparono all'impresa con le truppe ausiliarie di Verona a Mantova, ed il 15 aprile invasero facilmente Vicenza, mentre la rocca in mano ai padovani veniva conquistata da Cangrande con truppe leggere.\nIl 14 maggio gli Scaligeri giunsero all'accampamento di Brescia, dove la fazione guelfa si era impadronita del controllo della citt\u00e0 in spregio ad Enrico VII. Durante l'assedio, perirono per un'epidemia numerosi soldati: tra questi si ammal\u00f2 anche Alboino, che fu riportato a Verona. Da l\u00ec, spolo Cangrande, reclutata nuova fanteria e cavalleria, torn\u00f2 a Brescia. Per questo merito, gli venne affidato il comando supremo dell'esercito. E tuttavia la citt\u00e0 assediata si arrese solamente il 16 settembre 1311. Dopo aver passato del tempo con il fratello ammalato, Cangrande part\u00ec insieme ad una scorta per raggiungere Enrico VII a Genova. Raggiunto per\u00f2 dalla notizia delle gravi condizioni in cui versava il fratello, dovette tornare a Verona, anche per via della possibile minaccia che rappresentava Padova. La notte tra il 28 ed il 29 novembre 1311 Alboino mor\u00ec e Cangrande divenne l'unico Signore di Verona, all'et\u00e0 di ventidue anni. La salma di Alboino venne posta accanto a quella dal padre Alberto I.\nSignore di Verona.\nPrima guerra contro Padova.\nQuando Cangrande assunse il potere, Verona era ancora un Comune modesto, se messo in confronto con il potente Comune di Padova, tanto che lo scaligero non era nemmeno in grado di pagare il tributo ad Amedeo d'Aosta. Nonostante ci\u00f2 egli ademp\u00ec sempre ai suoi doveri nei confronti dell'Impero: lo dimostr\u00f2 ancora una volta quando i guelfi bresciani tentarono di far insorgere la citt\u00e0, e Cangrande intervenne per sventare il complotto. Cangrande si rivelava, dunque, fondamentale per la causa ghibellina.\nCangrande, l'11 aprile 1311, si era recato a Vicenza, dove assunse il vicariato della citt\u00e0, grazie ad un atto di opportunismo politico, approfittando delle controversie della citt\u00e0 con i suoi ex-padroni di Padova. Enrico VII aveva bisogno di un sostegno economico per raggiungere Roma, per cui, dietro il pagamento di una forte somma di denaro, diede la carica allo scaligero che riusc\u00ec in breve tempo a guadagnarsi la stima del popolo. I vicentini sicuri dunque dall'aiuto scaligero e imperiale iniziarono a provocare i padovani, arrivando addirittura a deviare il corso del Bacchiglione, danneggiando cos\u00ec l'economia della citt\u00e0 guelfa.\nAlla fine Padova acconsent\u00ec alla nomina di un vicario imperiale e al pagamento di 20.000 fiorini annui in cambio di numerose concessioni e al pagamento da parte di Vicenza dei danni da loro subiti per la deviazione del fiume: il consiglio vicentino per\u00f2 si rifiut\u00f2 di pagare la somma, dando cos\u00ec il via a numerose liti su varie questioni: in particolare sulla restituzione a Padova di alcuni fondi rurali. I padovani mandarono degli ambasciatori all'imperatore perch\u00e9 risolvesse la questione: Enrico cerc\u00f2 di riappacificare le due citt\u00e0, imponendo comunque a Vicenza di riaprire il corso originario del Bacchiglione.\nIl 28 gennaio 1312 giunse a Padova la notizia ufficiale che Cangrande era stato nominato vicario di Vicenza, cos\u00ec il consiglio cittadino decise di riunirsi, soprattutto per via delle insistenti voci che parlavano di Padova come obiettiv di Cane: durante la seduta del 15 febbraio il consiglio decise di dichiarare guerra a Verona, mentre in strada la folla distruggeva tutto ci\u00f2 che era insignito dell'aquila imperiale, e presto cominciarono le prime ruberie in territorio vicentino. La sfida all'imperatore, che aveva sostenuto l'elezione di Cangrande a vicario imperiale di Vicenza, diede a lui il pretesto per muovere guerra a Padova.\nNella primavera del 1312 l'esercito padovano inizi\u00f2 ad attuare brevi incursioni in territorio vicentino e veronese, e fu cos\u00ec che Cangrande per diciotto mesi venne messo in difficolt\u00e0, anche perch\u00e9 Padova era un comune ricco e potente, con forze militari maggiori di quelle che aveva a disposizione in quel momento Cangrande. Nonostante ci\u00f2 egli riusc\u00ec a portare il grosso dell'esercito veronese in territorio padovano, dando inizio ad una serie di devastazioni. Le prime incursioni veronesi videro una sconfitta presso Camisano Vicentino, e successivamente la conquista del castello di Montegalda, importante baluardo per Padova. Questo venne quindi dotato di una guarnigione, mentre poco dopo Cangrande torn\u00f2 a Verona, anche se i padovani presto iniziarono la controffensiva da Montagnana, da dove raggiunsero e devastarono Minerbe, Pressana e Legnago, mentre Cologna Veneta venne incendiata.\nA marzo le truppe padovane si trovavano tra Vicenza e Verona, minacciando cos\u00ec entrambe le citt\u00e0: i padovani decisero di dirigersi su Vicenza, sapendo che all'interno della citt\u00e0 si stava sviluppando il complotto dei cittadini guelfi. Alcune sentinelle veronesi videro l'avanzata nemica e si precipitarono ad avvertire il comandante della citt\u00e0, Federico della Scala. Intanto le prime scaramucce tra truppe padovane e vicentine si ebbero a Torri di Quartesolo, dove i secondi vennero sconfitti, subendo notevoli perdite. Cangrande fu informato della disfatta delle truppe vicentine, raggiunse quindi la citt\u00e0, ordinando di chiudere le porte e di arrestare tutti i sospetti traditori: questi in parte riuscirono a fuggire, e in parte furono catturati, e quindi o esiliati o condannati a morte.\nI padovani, persa la possibilit\u00e0 di conquistare Vicenza, decisero di attaccare Marostica, che cedette grazie all'arrivo di rinforzi da Bassano del Grappa, e successivamente attaccarono numerosi borghi e villaggi vicentini. Per vendicarsi Cangrande giunse con le truppe a pochi chilometri da Padova e ne distrusse i sobborghi, mentre Montagnana veniva conquistata e incendiata. Ma Padova invi\u00f2 immediatamente aiuti all'importante citt\u00e0, per cui Cangrande fu costretto a ritirarsi verso Vicenza. Intanto i padovani conquistarono e distrussero a loro volta Noventa Vicentina. Divenendo la situazione critica, Cangrande fu costretto a rivolgersi al luogotenente di Lombardia Werner von Homburg, il quale arriv\u00f2 con truppe nuove e razzi\u00f2 alcuni villaggi, anche se presto dovette tornare in Lombardia, dove erano scoppiate alcune insurrezioni.\nFeltre, Treviso, Belluno e Francesco d'Este si allearono con Padova, formando cos\u00ec un esercito di 17.000 uomini: le truppe, il 1\u00ba giugno 1312, partirono per Torri di Quartesolo, dove si accamparono. La fanteria leggera fu mandata in spedizione a razziare i campi e i villaggi vicino a Vicenza. In citt\u00e0, Cangrande guidava 800 cavalieri e 4.000 fanti, per cui i padovani, che non si sentivano pronti per attaccare direttamente la citt\u00e0, decisero di proseguire lungo il Bacchiglione, dato che ormai Padova soffriva per la mancanza d'acqua. Fu per\u00f2 impossibile riportare nel suo corso naturale il fiume: il luogo era interamente protetto da fortificazioni e torri. Fu l\u00ec che Cangrande riusc\u00ec a prendere di sorpresa alcune truppe nemiche. Di esse, durante la battaglia, ne morirono quattrocento. I rinforzi padovani riuscirono per\u00f2 a scacciare i veronesi. Nonostante la vittoria i padovani non riuscirono tuttavia a riportare il Bacchiglione nel suo letto originario, e intanto Cangrande cercava di spingerli verso Castagnaro. I padovani si portarono successivamente nuovamente verso il territorio vicentino, dove depredarono alcuni villaggi, portando poi il bottino in salvo a Bassano del Grappa, dopo aver subito una sconfitta in una breve scontro con Cangrande e i suoi 200 uomini di scorta. Intanto la guarnigione di Cologna Veneta venne nuovamente sopraffatta, e i padovani riuscirono ad appropriarsi di alcuni vessilli scaligeri.\nFino a questo punto la guerra si era svolta con razzie e piccole scaramucce, nonostante la superiorit\u00e0 economica di Padova e l'importante aiuto militare degli alleati, anche perch\u00e9 Cangrande aveva sempre evitato lo scontro campale, date le superiori forze nemiche. Dopo che nel giugno 1312 anche a Modena avevano preso il sopravvento i guelfi, Padova decise di portare una grande spedizione contro Vicenza, e pot\u00e9 marciare relativamente tranquilla fino alla citt\u00e0, mentre Cangrande si trovava a Verona. A Vicenza i padovani cominciarono a saccheggiare i sobborghi cittadini, e finalmente riuscirono, in questa occasione, a reincanalare il Bacchiglione. Ma poi dato che Vicenza non si arrendeva, l'esercito venne spostato per conquistare Poiana, un importante castello sulla strada che da Padova porta a Vicenza, a ci riusc\u00ec dopo un breve assedio. Impossessatosi del castello, a fine luglio l'esercito patavino ritorn\u00f2 a Padova.\nSeguirono ancora razzie padovane, mentre Cangrande, sulla difensiva, cercava di limitarle, riuscendo nonostante questo a mantenere il controllo di Vicenza, anche grazie alla disorganizzazione delle truppe nemiche. Intanto Padova perdeva l'importante alleanza di Treviso, che pretendeva di assumere il comando dell'esercito. A questo punto Werner von Homburg pot\u00e9 nuovamente avanzare in aiuto di Cangrande, in quale intanto, prima dell'arrivo di lui, era riuscito ad impadronirsi del castello di Lozzo, grazie ad un'intesa segreta con il comandante della fortezza. Riuniti, Werner e Cangrande, assalirono il 7 gennaio 1313 Camisano Vicentino e ne distrussero il castello. Il 2 febbraio 1313 i padovani si spinsero sino nel territorio veronese, dove continuarono i saccheggi e le devastazioni. I padovani tentarono pi\u00f9 volte l'assedio del castello di Lozzo, data la sua importanza strategica, fin quando Cangrande decise di distruggerlo, dato che la sua difesa era divenuta troppo costosa. Intanto si riaccese la guerra con Padova, e ricominciarono le devastazioni, sia nel padovano che nel vicentino: in una di queste occasioni venne teso un agguato a Cangrande, durante il quale venne ucciso il suo cavallo, ma egli riusc\u00ec a salvarsi. Cangrande torn\u00f2 quindi sulla difensiva, e, per sua fortuna, la guerra tornava a raffreddarsi, soprattutto durante l'estate.\nLe lotte intestine di Padova e il ritorno di Enrico VII di Lussemburgo dal suo viaggio a Roma, fecero tornare l'alta Italia in uno stato di guerra, e Cangrande dovette inviare una spedizione a Modena per difenderla dalle citt\u00e0 guelfe che la minacciavano, mentre Padova inviava aiuti a Firenze alla fazione guelfa. Enrico VII decise quindi di decretare ufficialmente Padova traditrice dell'Impero, togliendole ogni privilegio e diritto, e condannandola a una forte multa. I padovani decisero di proseguire con la difesa della citt\u00e0, dato che al momento l'imperatore non aveva mezzi sufficienti per poterla conquistare, anche se si alle\u00f2 con Cangrande, Castelbarco, con il re di Boemia, il conte di Gorizia e il vescovo di Trento. In breve tempo l'imperatore riusc\u00ec a reclutare un esercito di 823 cavalieri pesanti e 6.000 cavalleggeri.\nI padovani seppero che si stava creando l'alleanza tra Verona e Friuli, decisero quindi di mandare una spedizione presso Ceneda, impedendo in tal modo l'attraversamento tra Friuli e Verona tramite Treviso, mentre le guarnigioni di Conegliano, Bassano del Grappa e Cittadella furono rinforzate. Intanto Treviso cercava di mantenere una posizione neutrale, per non incorrere in una guerra contro Verona e il conte di Gorizia (dato che si trovava strette tra le due forze) o contro Padova (con la quale era molto legata per via della posizione geografica molto ravvicinata). I padovani, per separare ulteriormente Friuli e Verona, il 21 giugno 1313 mandarono rinforzi ad Este e Montagnana, da dove partirono alla volta di Arcole, dove, dopo una breve battaglia, riuscirono a conquistare il castello.\nMentre Cangrande si trovava a Vicenza le truppe patavine si avvicinavano a Verona, dove Federico della Scala diede ordine di chiudere le porte e di erigere barricate. Il podest\u00e0 di Padova diede dunque l'ordine di rientrare, dato che l'esercito non era attrezzato per un lungo assedio: in compenso durante la ritirata abbatterono diversi castelli e razziarono il territorio. Nell'agosto 1313 Treviso decise infine di allearsi a Padova, dato che non gli era pi\u00f9 possibile rimanere neutrale, in seguito a brevi scontri con il conte di Gorizia che si era seccato del continuo tergiversare dei trevigiani.\nLa morte dell'imperatore.\nLa situazione cambia per\u00f2 con la morte di Enrico VII di Lussemburgo (che sul letto di morte raccomand\u00f2 la difesa dell'Impero a Cangrande) il 24 agosto 1313, che liber\u00f2 in questo modo da una parte Cangrande dal suo obbligo di fornire risorse militari e finanziarie all'imperatore. D'altra parte per\u00f2, con la sua morte, il guelfismo recuperava forza, mentre nell'alta Italia la fazione ghibellina poteva contare solo su quattro grandi citt\u00e0: Verona, Milano, Mantova e Pisa. Di queste Verona era la pi\u00f9 compatta politicamente e sostenuta dal popolo, e si assunse perci\u00f2 la responsabilit\u00e0 di assumere la guida della fazione ghibellina.\nRipresero intanto le scorrerie padovane, mentre i vicentini deviavano ancora il corso del Bacchiglione. Il 1\u00ba novembre 1313 vennero cacciati da Padova tutti i sospetti ghibellini e traditori: la citt\u00e0 diveniva cos\u00ec il maggiore centro guelfo, mentre gli statuti venivano cambiati, e cos\u00ec anche il governo della citt\u00e0. Tuttavia, questo cambiamento, comport\u00f2 una momentanea disorganizzazione all'interno della citt\u00e0, che favor\u00ec in tal modo lo scaligero, anche se non sfrutt\u00f2 il momento per un'azione militare.\nLe due parti, stremate dalla guerra e dalle pestilenze, erano in ricerca di un accordo, ma non vi fu nulla di concreto, mentre il periodo invernale passava senza azioni di rilievo. Nel periodo invernale Cangrande conged\u00f2 gran parte dell'esercito, e, nel marzo 1314, poteva contare nuovamente su un esercito di 3.000 cavalieri e 13.000 fanti. Il primo atto di Cangrande fu l'importante conquista di Abano Terme, che venne incendiata, mentre i padovani continuarono con la tattica delle razzie dei territori nemici. Intanto a Padova, dove continuava la caccia dei ghibellini, vennero arrestati alcuni membri della famiglia Carrarese, che per\u00f2 godevano della stima del popolo. Ed infatti ebbe luogo un'insurrezione che, a fatica, il consiglio cittadino riusc\u00ec a fermare.\nFu allora che venne eletto podest\u00e0 Ponzino de' Ponzini, il quale messo a capo dell'esercito, durante una battaglia presso il Brenta, riusc\u00ec ad ottenere un'importante vittoria contro i soldati vicentini, tanto che in pochi riuscirono a fuggire e a raggiungere Vicenza. La vittoria port\u00f2 i padovani a sperare nuovamente nella vittoria, e a riprendere le sortite contro Vicenza, di cui, il 15 luglio 1314, raggiunsero il sobborgo di San Pietro, anche se Cangrande riusc\u00ec a batterli e ad obbligarli alla ritirata. Il Comune di Padova, per risolvere il problema dell'approvvigionamento d'acqua, decise di costruire un nuovo canale che prendeva l'acqua dal Brenta: in questo modo la deviazione del Bacchiglione diveniva un problema minore.\nLa vittoria di Vicenza e la tregua.\nImportante azione di Cangrande fu l'attacco dei sobborghi di Padova, che gli diede la possibilit\u00e0 di firmare un breve armistizio: durante questa breve tregua mand\u00f2 le truppe ausiliarie in aiuto di Pisa e Milano, ma dopo le inutili trattative di agosto Cangrande dovette riprepararsi alla guerra. I padovani occuparono con 2.000 uomini San Pietro (sobborgo di Vicenza), in modo da intralciare l'aiuto di Cangrande ai ghibellini milanesi, e ai Visconti in particolare.\nNogarola, podest\u00e0 di Vicenza e amico di famiglia di Cangrande, fece chiudere e difendere le porte di Vicenza, in questo caso seriamente minacciata. Le truppe padovane, che erano partite con numerose provviste da Padova, si stavano preparando all'assedio, ma Cangrande, che in quel momento si trovava a Verona, venuto a conoscenza di quello che stava accadendo, part\u00ec precipitosamente con poca scorta a cavallo, per raggiungere velocemente Vicenza: egli riusc\u00ec a coprire a cavallo solo tre quarti della distanza, poich\u00e9 il destriero non aveva pi\u00f9 forze, e dovette quindi chiedere un passaggio sul carro di un contadino.\nArriv\u00f2 a Vicenza la mattina del 17 settembre, percorrendo la distanza in sole quattro ore, impresa che sbalord\u00ec i presenti: incoraggiato subito il popolo, fece raggruppare e riorganizzare i soldati, rincuorati dall'eroico arrivo di Cangrande. Pregata la Vergine Maria, a cui Cangrande era devoto, con soli cento cavalieri usc\u00ec dalla porta principale della citt\u00e0: dopo essere stato inizialmente respinto riusc\u00ec a reclutare alcuni soldati vicentini che erano stati messi in fuga dai sobborghi della citt\u00e0. Cangrande comand\u00f2 allora l'attacco a San Pietro, facendo immediatamente fuggire il comandante delle truppe padovane. Lo storico Albertino Mussato, che era con le forze padovane, racconta come questo improvviso assalto rapidamente si svilupp\u00f2 in un accerchiamento dell'esercito padovano. Cangrande, in piedi sulle staffe, esort\u00f2 i suoi seguaci a \"uccidere il vile nemico\". Dopo la cruenta sconfitta le truppe padovane si diedero alla fuga, mentre lo stesso Mussato venne fatto prigioniero. Vista la ritirata nemica Cangrande si precipit\u00f2 sul campo di battaglia, dove il nemico si difese fiaccamente.\nAlla fine della battaglia furono catturati e condotti a Verona 773 prigionieri, mentre nell'accampamento padovano furono requisiti viveri, argenterie, armi, attrezzi, tappeti e oggetti preziosi, che, caricati su 700 carri, furono condotti prima a Vicenza, e quindi a Verona: il danno per i padovani era incalcolabile, e la vittoria dello scaligero era netta. Il 17 settembre, giorno della battaglia di San Pietro, divenne festa solenne, che sarebbe stata festeggiata a lungo, dato che sanciva definitivamente la conquista di Vicenza: con questa vittoria la fazioni ghibellina riprendeva speranza.\nA Padova intanto arrivavano feriti e fuggiaschi della dura battaglia, mentre tra la popolazione cominciava a diffondersi il panico, anche se l'arrivo di Ponzino tranquillizz\u00f2 in parte il popolo. Si deliber\u00f2 subito il rinforzo delle difese, mentre arrivavano supporti dalle altre citt\u00e0 guelfe, in particolare da Bologna. Cangrande non pot\u00e9 per\u00f2 attaccare la citt\u00e0 per via del mal tempo, che aveva causato numerosi allagamenti. La vittoria di Cangrande era completa, e grazie a questa miglior\u00f2 ancora la sua reputazione: riusc\u00ec a guadagnare anche la riluttante ammirazione di uomini come Mussato, il quale si opponeva ardentemente a Cangrande per il suo stile autocratico.\nFu allora che Bonacolsi e Castelbarco suggerirono a Cangrande di stipulare la pace. Venezia sped\u00ec ambasciatori a Verona e Padova offrendosi di condurre le trattative, dato che era nei suoi interessi avere la sicurezza sulle tratte commerciali: le due parti accettarono. Nei patti Vicenza diveniva ufficialmente parte della signoria scaligera, mentre venivano assicurate le libert\u00e0 di Padova, e Venezia si faceva garante della pace. Il trattato venne approvato a Verona, Vicenza e Padova e la pace venne proclamata ufficialmente il 6 ottobre. Tornava quindi la pace dopo tre anni di lotte, razzie e battaglie. Cangrande era riuscito in definitiva a battere un avversario superiore per forza militare e prosperit\u00e0 economica, andando cos\u00ec ad inserirsi nei rapporti tra potenze dell'alta Italia.\nLa battaglia di San Pietro mostr\u00f2 le qualit\u00e0 per cui divenne popolare Cangrande: il quasi sconsiderato coraggio in battaglia e la sua magnanimit\u00e0 verso i nemici sconfitti, alcuni dei quali divennero suoi amici. Tra i prigionieri vi furono anche nobili influenti come Jacopo da Carrara e suo nipote Marsilio da Carrara. \u00c8 tra l'altro di questo periodo il massiccio stanziamento, previo consenso degli scaligeri, di popolazioni tedesche nei Lessini (altopiano, allora quasi spopolato, a nord di Verona), che furono chiamati in seguito Cimbri, anche se una loro presenza era gi\u00e0 attestata dall'ottenuta investitura del 1287 dal vescovo Bartolomeo della Scala.\nUno strenuo ghibellino.\nDurante il periodo in cui l'autorit\u00e0 imperiale era vacante i baluardi della fazione ghibellina furono Pisa, Milano e Verona. Pisa era per\u00f2 messa in difficolt\u00e0 dalle vicine citt\u00e0 guelfe, per cui Cangrande decise di andare in suo soccorso: nell'agosto 1315 grazie all'apertura di un secondo fronte i fiorentini subirono una disfatta a Montecatini e persero circa 2.000 soldati. La sconfitta di Firenze fu un duro colpo per i guelfi di tutta Italia. L'11 settembre venne firmata l'alleanza tra Verona, Mantova, Modena, Lucca e Pisa. Importante fu anche l'aiuto ai Visconti in Lombardia.\nNell'ottobre 1315 Passerino Bonacolsi e Cangrande della Scala, da sempre alleati, iniziarono un tentativo di assoggettare Cremona, Parma e Reggio: il primo passo era la conquista del cremonese, la quale non present\u00f2 rilevanti problemi, dato che i castelli erano poco numerosi, mentre la citt\u00e0 era immiserita. Dagli assedi di citt\u00e0 e fortezze, in particolare da Sabbioneta, Piadena, Casalmaggiore e dai sobborghi di Cremona Cangrande recuper\u00f2 un ricco bottino, che portarono a Verona a inizio luglio del 1316. A questo punto la situazione di Cangrande si faceva per\u00f2 difficile: Cremona, Parma e Reggio si riunirono sotto un'unica Signoria, mentre a Brescia prendevano il sopravvento i guelfi, e in tal modo si interrompevano le vie di comunicazione tre le alleate ghibelline Verona e Milano. Per di pi\u00f9 Verona era continuamente minacciata da Padova e Treviso. In particolare, nonostante la pace continuava dal settembre 1314, le tensioni con Padova erano sempre molto forti, per questo essi si allearono nuovamente con i trevigiani. Intanto, nel giugno 1316, Guecellone VII da Camino si era proclamato signore di Feltre e Belluno.\nAll'inizio dell'inverno la guerra era ormai latente, tanto che Padova si impegn\u00f2 a reclutare 8.000 fanti e 800 cavalieri, mentre Treviso 4.000 fanti e 400 cavalieri, anche se non era di fatto scoppiata. Nel gennaio 1317 Verona prest\u00f2 il giuramento di fedelt\u00e0 a Federico I d'Asburgo detto il Bello, il quale diede la nomina a Cangrande di vicario imperiale unico di Verona e Vicenza, ed il 16 marzo 1316 Cangrande lo riconobbe ufficialmente come imperatore dei romani, incorrendo cos\u00ec nell'ira di Papa Giovanni XXII che non riconobbe n\u00e9 lui n\u00e9 il suo rivale Luigi IV di Baviera. Durante l'inverno il vicario continu\u00f2 l'opera riformatrice delle finanze e dell'esercito.\nCon il nuovo anno si allent\u00f2 la tensione con Padova e Treviso, cos\u00ec nella primavera del 1317 Cangrande, alleato a Matteo Visconti, prepar\u00f2 una spedizione contro i guelfi di Brescia, ignorando le minacce di scomunica da parte del Papa e ribadendo con i fatti la sua fede ghibellina: subito conquist\u00f2 importanti castelli di concerto con il temuto capitano di ventura toscano Uguccione della Faggiola, come Ghedi, Montichiari e Lonato, e a maggio cominci\u00f2 l'assedio di Brescia: fu allora che venne informato che le truppe padovane, guidate dal guelfo Vinciguerra Sambonifacio, la cui famiglia era stata esiliato da Verona da Mastino della Scala, erano poco distanti da Vicenza. Cangrande decise immediatamente di lasciare la prosecuzione della guerra ai ghibellini bresciani, mentre lui si diresse verso Vicenza.\nSeconda guerra contro Padova.\nCangrande si stava preparando ad assediare Lonato, mentre, nel frattempo, guelfi vicentini tramavano per riportare la citt\u00e0 sotto il controllo di Padova: essi, insieme a Vinciguerra da Sambonifacio, si erano preparati per consegnare la citt\u00e0 la mattina del 22 maggio 1317, mentre l'esercito padovano attendeva non troppo lontano dalla citt\u00e0, pronto ad intervenire. Il podest\u00e0 di Vicenza Nogarola venne per\u00f2 avvertito del complotto, a fece avvertire immediatamente Cane. Intanto le truppe padovane (4.000 cavalieri e 1.500 fanti) cominciarono l'avanzata verso Vicenza, mentre Cangrande aveva raggiunto Verona e si diresse segretamente verso Vicenza con tre fedeli. La mattina del 22 Cane era gi\u00e0 in citt\u00e0, insieme all'alleato Uguccione della Faggiola, quando inizi\u00f2 l'assedio, con 200 padovani che entrarono in citt\u00e0 grazie all'uso di scale: quando furono entrati Cangrande aizz\u00f2 la popolazione contro di loro, e i nemici furono uccisi o catturati.\nSambonifacio non sapeva cosa stava succedendo in citt\u00e0, e aspettava che i cospiratori o i soldati aprissero le porte. Pregata la Vergine Maria Cangrande fece aprire la porte, e davanti a lui si apriva prima la fanteria, e quindi un esercito di 4.000 cavalieri: egli usc\u00ec con 40 cavalieri, riuscendo a passare la fanteria padovana, che li aveva scambiato per vicentini alleati, part\u00ec dunque all'attacco di Sambonifacio attraversando le linee nemiche, mentre Uguccione con una forza maggiore attacc\u00f2 da dietro, riuscendo cos\u00ec a prendere alla sprovvista le truppe padovane. Cangrande e i suoi 40 cavalieri fecero strage dei padovani, e lo stesso la seconda schiera partita dopo di lui dalla porta vicentina. Vennero catturati 500 padovani, tra cui lo stesso conte da Sambonifacio, con cui Cangrande mostr\u00f2 ancora una volta la sua magnanimit\u00e0, dato che lui fu gravemente ferito nel conflitto, e venne fatto curare nel suo palazzo, e gli offr\u00ec un magnifico funerale per la sua morte, avvenuta un paio di settimane pi\u00f9 tardi, nonostante lui e la sua famiglia fossero gli storici nemici degli scaligeri.\nAntonio da Nogarola venne mandato dal doge di Venezia per richiedere un pagamento da parte di Padova, poich\u00e9 aveva rotto la pace stipulata di cui Venezia si era fatta garante. Uguccione della Faggiuola, che rimase fedele allo scaligero sino alla morte, venne nominato podest\u00e0 di Vicenza, per il servigio reso durante la battaglia. Verona stava trasformandosi nel maggiore centro ghibellino, e la fama di Cangrande attirava numerosi seguaci dell'Impero: veniva addirittura nominato podest\u00e0 di Modena Federico della Scala, mentre Parma cerc\u00f2 il suo favore, dando l'incarico di capitano della citt\u00e0 ad un veronese. Intanto riprese la campagna bresciana, durante la quale Brescia venne attaccata, mentre i legati dello stesso papa erano a Verona per trattare la pace con la citt\u00e0 guelfa: durante i colloqui Cane venne ammonito di deporre il titolo di vicario imperiale, se non avesse voluto subire una condanna da parte del papato.\nCane per\u00f2 rifiut\u00f2 lo stesso, poich\u00e9 il titolo gli era stato conferito a vita. Intanto anzi riprendeva guerre contro altre citt\u00e0 guelfe, anche se prefer\u00ec successivamente riprendere la guerra contro Padova, dato che i padovani si erano rifiutati di pagare il tributo. In quel periodo era in corso una dieta delle citt\u00e0 ghibelline, durante la quale si decise di fornire i Visconti e gli Scaligeri di un esercito. Intanto il conte di Gorizia riusc\u00ec a raggiungere Verona con 200 soldati, mentre Treviso voleva mantenere la pace per via delle lotte interne ed esterne in cui era impegnata. Intanto Uguccione aveva preparato l'assalto di Monselice, castello fondamentale per Padova sulle pendici orientali dei Colli Euganei.\nIl 20 dicembre Cangrande part\u00ec da Verona con l'esercito reclutato insieme a Uguccione della Faggiuola ed il conte Enrico di Gorizia: nella notte raggiunsero la citt\u00e0 dove era stata aperta una porta da alcuni congiurati, riuscendo cos\u00ec a conquistarla senza neanche lottare. Il 22 raggiunse Este, di cui pretese la resa: come risposta dalla citt\u00e0 part\u00ec una fitta pioggia di frecce che fer\u00ec lo stesso Cangrande e suo nipote. L'esercito pass\u00f2 allora all'attacco riuscendo a vincere la resistenza, cos\u00ec Cane pot\u00e9 passare il Natale nella citt\u00e0 conquistata. Il 27 dicembre riprese la marcia veronese, e, lo stesso giorno, cadde anche Montagnana. Nei giorni successivi caddero in mano veronese numerosi castelli e villaggi, mentre Padova era in piena guerra civile. Essa richiese ed ebbe una tregua momentanea, cos\u00ec Padova riusc\u00ec ad avere aiuti da alcune citt\u00e0 guelfe.\nAlla fine del gennaio 1318 riprese l'avanzata per la conquista di Padova, arrivando ad un corso d'acqua difeso da fortificazioni: qui Cangrande attacc\u00f2 le file nemiche con 6 o 7 cavalieri di scorta, cos\u00ec che le truppe veronesi appena giunte sul posto seguirono il suo esempio e riuscirono a mettere in fuga i padovani. Ormai Cangrande era alle porte di Padova. Il 28 gennaio Cangrande fece distruggere circa 500 case e palazzi dei sobborghi di Padova, e nel frattempo arrivavano 360 cavalieri inviati dai Visconti, oltre a truppe del duca di Carinzia e dei Castelbarco: ormai l'esercito di Cangrande era costituito da ben 3.000 cavalieri e 15.000 fanti.\nIl 9 febbraio le truppe erano pronte e schierate per l'assedio, pronti a ricevere gli ambasciatori padovani per l'ultima trattativa, dopo che numerose altre erano state inutili. Padova accett\u00f2 infine di perdere Monselice, Montagnana, Este e Castelbaldo in cambio della pace. Inoltre si impegnavano a reintegrare tutti coloro che erano stati cacciati da Padova (cio\u00e8 ghibellini) e di risarcirli e di consentirgli di partecipare alla vita pubblica. La pace venne annunciata il 12 febbraio, e a Pasqua gli esuli poterono rientrare in citt\u00e0: iniziarono di nuovo cos\u00ec lotte cruente all'interno della citt\u00e0 tra le varie famiglie.\nPrima guerra contro Treviso.\nFinita la guerra nella marca trevigiana Cangrande riprese la lotta contro i guelfi ad occidente, in particolare contro Brescia e Cremona. Cremona capitol\u00f2 nell'aprile 1318 e fin\u00ec in mano alla fazione ghibellina, grazie all'importante aiuto dei Visconti e degli Scaligeri, e ad agosto, grazie a Cangrande, la signoria della citt\u00e0 venne affidata a Passerino Bonacolsi, il quale poco prima aveva perso Modena per una sollevazione guidata dai Mirandola. Cangrande tent\u00f2 la riconquista della citt\u00e0, ma con Modena si schier\u00f2 anche Bologna, cos\u00ec decise di lasciare per il momento perdere. Intanto arriv\u00f2 a Cane la scomunica del Papa, a seguito del suo persistente rifiuto di rinunciare al vicariato imperiale. Decise di dedicarsi alla riforme interne rivedendo gli statuti comunali, riordinando l'amministrazione e sopprimendo abusi ancora esistenti: i nuovi statuti veronesi erano composti da cinque libri. Il commercio, l'artigianato e le professioni vennero regolate da quattro libri, gli \"statuta domus mercatorum\".\nLe corporazioni delle arti e mestieri a Verona erano rappresentate dalla Domus Mercatorum (casa dei mercanti). Essa occupava un ruolo primario nella vita cittadina durante il Comune, mentre durante la signoria scaligera le sue competenze furono concentrate al commercio e alla manifattura, anche se conservava grande influenza. Podest\u00e0 della casa venne nominato anche Cangrande, con il quale incarico riceveva un onorario annuo di 1.000 piccoli denari veronesi. Egli doveva fare da giudice nella controversie e cause tra commercianti secondo gli statuti vigenti, inoltre aveva diritto ad eleggere un suo supplente che riceveva un compenso di 10 piccoli denari veronesi. Grazie ai privilegi che comportava la carica lui pot\u00e9 rivedere gli statuti della domus mercatorum, che furono approvati il 18 luglio 1319.\nVerona era allora un emporio di merci per via della sua collocazione strategica a met\u00e0 corso dell'Adige, e grazie ai rapporti di amicizia con Venezia, anche se si erano in parte degradati con l'espansione veronese per via dei timori veneziani. Continuava comunque a sussistere la reciproca difesa degli interessi commerciali, ed i veronesi, come avevano sempre fatto, non negarono la presenza di un console, eletto dal doge, che aveva il compito di controllare le merci veneziane. Anzi la Serenissima Repubblica aveva conferito importanti cariche ai veronesi ed ampliava i suoi interessi economici nella citt\u00e0: dunque vi fu uno sviluppo economico oltre che territoriale. Anche la scienza e l'arte ricevettero un forte impulso, e, grazie alle importanti figure che Cangrande riusciva a raccogliere di fianco a s\u00e9, anche gli studi di giurisprudenza, storia e medicina ebbero notevoli rappresentanti.\nCane riusc\u00ec ad avere assicurazioni da Giacomo da Carrara che Padova sarebbe rimasta neutrale nella sua guerra contro Treviso, dove, inoltre, egli stava preparando una congiura. Come si vede anche in questo caso ebbe una notevole influenza sulla citt\u00e0 patavina a causa della sua amicizia con la famiglia dei Carraresi, che era diventata la famiglia dominante in citt\u00e0. Egli aveva inoltre informalmente cementato la sua alleanza con i Carraresi alla fine del 1318, fidanzando il suo dodicenne nipote Mastino II con Taddea, figlia di Jacopo Da Carrara. E il 2 ottobre 1318 Uguccione della Faggiola, con 1.000 fanti e 500 cavalieri, mosse verso Vicenza. Per via del mal tempo per\u00f2 tardarono ad arrivare a Treviso, dove le porte furono aperte, fino a quando le sentinelle non se ne accorsero e le chiusero. Uguccione dovette quindi ritirarsi nella vicina Cassano.\nDa qui poi conquisto alcune fortezze, mentre Treviso mandava legati in cerca d'aiuto in altre citt\u00e0. Il 6 ottobre Cangrande raggiunse l'amico, mentre Guecellone VII da Camino, in lotta con i trevigiani, gli consegn\u00f2 le importanti fortezze di Soligo, Vidor, Ceneda, Oderzo e Ponte di Piave: Treviso si trovava quindi isolata, e dovette chiedere la mediazione del doge veneziano. I messi veneziani incontrarono lo scaligero presso Spinea per aprire le trattative di pace. Cangrande esigeva la capitolazione di Treviso ma la richiesta venne respinta, anche perch\u00e9 la citt\u00e0 era ben difesa e non voleva perdere la propria indipendenza.\nCangrande, Uguccione, Enrico di Gorizia e Guecello da Camino attaccarono e devastarono alcuni sobborghi di Treviso. Nonostante ci\u00f2 la citt\u00e0 resisteva e cos\u00ec cominciarono le devastazioni della pianura trevigiana, esclusa Conegliano, che era l'unica citt\u00e0 a resistere. Durante un nuovo attacco a Treviso lo stesso Cangrande venne ferito ad una spalla da una freccia. La citt\u00e0 era per\u00f2 in serio pericolo, perci\u00f2 decise ad affidarsi all'imperatore Federico il Bello, che per\u00f2 accett\u00f2 di dare loro protezione solo nel caso avessero accettato un vicario imperiale, cosa che fecero. L'imperatore mand\u00f2 messi a Cane, che per\u00f2 non accett\u00f2 di ritirarsi, e torn\u00f2 a Vicenza solo il 2 dicembre 1318, dopo aver razziato il territorio trevigiano. Cane non era preoccupato dell'imperatore, dato che era gi\u00e0 impegnato militarmente con Ludovico il Bavaro, mentre i mesi invernali passavano, su quel fronte, relativamente tranquilli.\nCangrande si impegn\u00f2 contro i guelfi genovesi, dove avevano preso il potere dopo anni di lotte con i ghibellini, insieme a molte citt\u00e0 ghibelline del nord Italia. Dopo che Roberto di Napoli cerc\u00f2 di portare dalla sua parte lo scaligero con grandi concessioni, e questo rifiut\u00f2, Matteo Visconti convoc\u00f2 a Soncino per il 16 dicembre 1318 una grande dieta ghibellina, nella quale Cangrande venne nominato Capitano Generale, tanto che nei documenti porta il titolo di \"Capitaneus et rector societatis et unionis dominorum et fidelium in Lombardia\". Questa carica comportava numerosi diritti e doveri. L'assedio di Genova con l'esercito della Lega Ghibellina riprese nell'estate del 1319. Intanto lo scontro tra fazione guelfa e ghibellina diventava sempre pi\u00f9 aspro, e i guelfi bresciani portarono alcuni successi.\nLa guerra con Treviso era finita nell'inverno 1318 senza un vero trattato di pace, e con l'inizio del nuovo anno i trevigiani accettarono la nomina di un vicario imperiale in cambio della protezione dell'imperatore Federico: il nuovo vicario chiese allo scaligero la restituzione dei castelli conquistati, ma egli non accett\u00f2, anche se decise di firmare una tregua momentanea, che sottoscrisse anche Guecellone VII da Camino. Nel frattempo i trevigiani richiesero all'imperatore delle truppe ausiliarie, anche perch\u00e9 la citt\u00e0 era ormai in buona parte con Cangrande.\nAnche lo stesso Cangrande era in contatto con l'imperatore, molto probabilmente per farsi confermare la carica di Capitano Generale della fazione ghibellina: le trattative non ebbero successo, dato che l'imperatore pretendeva la restituzione dei castelli trevigiani. Fu a causa di questa questione che Cane decise di dare il suo supporto all'altro pretendente imperatore, Ludovico il Bavaro, con il quale era accomunato dal difficile rapporto con il papa Giovanni XXII, che appoggiava Federico e l'indipendenza trevigiana. E, a conferma di ci\u00f2, il 6 aprile 1318 il papa aveva scomunicato Cangrande (oltre ai Visconti) poich\u00e9 non aveva rinunciato al vicariato imperiale.\nNella primavera dell'anno seguente fu comminata allo scaligero ed ai suoi alleati (il conte di Gorizia e Guecello da Camino) una nuova punizione da parte del papa, che sarebbe diventata definitiva se essi non avessero restituito i territori trevigiani: beffandosi di ci\u00f2 Cangrande, finito l'armistizio, a marzo riprese la guerra con Treviso. L'esercito veronese arriv\u00f2 fino ai sobborghi della citt\u00e0, dove vinse una battaglia. Fu in quei momenti che i trevigiani vennero a sapere che l'imperatore non poteva mandare loro truppe, in quanto era gi\u00e0 impegnato contro Ludovico il Bavaro, e che aveva nominato vicario della citt\u00e0 il tanto odiato Enrico di Gorizia: a questo punto Treviso era pronta a firmare la pace a qualsiasi condizione.\nSpett\u00f2 ancora a Venezia condurre le trattative di pace: fu concesso il ritorno a Treviso degli esuli, Asolo e Montebelluna furono occupate dalle forze veronesi, che ricevevano tra l'altro un'indennit\u00e0 annua per la loro gestione. Poco prima della firma del contratto si venne a sapere in citt\u00e0 che Conegliano era circondata dalle truppe di Guecello da Camino, e la prospettiva di perdere quella importante citt\u00e0, li obblig\u00f2 ad accettare il vicariato del conte di Gorizia. Egli, che fino ad un momento prima era alleato di Cane, gli chiese la cessazione delle ostilit\u00e0 in nome di Federico: il principe accett\u00f2, ma lasci\u00f2 le sue truppe in territorio trevigiano.\nTerza guerra contro Padova.\nCangrande, finita la guerra con Treviso, cominci\u00f2 a prepararsi per un nuovo scontro con Padova: per prima cosa fece promettere al conte di Gorizia di rimanere neutrale in caso di guerra tra Padova e Verona (l'accordo venne raggiunto nell'ottobre 1319). Gi\u00e0 a luglio per\u00f2 Cane invi\u00f2 una lettera a Giacomo I da Carrara, in cui gli chiede di richiamare i padovani ghibellini esiliati, ed egli rispose che non avrebbe negato il rientro dei cittadini, intuendo che il principe veronese cercava un \"casus belli\" per iniziare una nuova guerra. Nonostante la risposta Cane prepar\u00f2 l'esercito formando due grandi reparti, di cui uno affidato al Nogarola, che aveva l'ordine di marciare su Cittadella e Bassano per conquistare le importanti fortezze e distrarre una parte consistente delle forze padovane. L'altro reparto era invece comandato dallo stesso Cangrande e da Uguccione: essi arrivarono, ad inizio agosto, nei sobborghi di Padova.\nLa citt\u00e0 patavina non era per\u00f2 ancora pronta alla guerra, dato che il Carrara pensava di poter giungere ad una pace definitiva, mentre, nel frattempo, lo scaligero fortificava un accampamento fuori citt\u00e0 e devastava i dintorni di Padova, in modo da tagliare i rifornimenti della citt\u00e0. Parte della popolazione del contado si rifugi\u00f2 a Padova, causando cos\u00ec carestia e malattie, e Cangrande devi\u00f2 il Brenta, togliendo cos\u00ec alla citt\u00e0 anche l'acqua. Gli Estensi si allearono con Cangrande e conquistarono alcuni borghi soggetti a Padova, mentre i padovani cercarono di avere l'appoggio del conte di Gorizia, che diede notizia dei suoi contatti con Padova allo scaligero, che gli promise, cos\u00ec, alcuni paesi in cambio di un suo contingente di truppe. Padova era ormai nel panico, tanto che fece bruciare alcuni villaggi in modo da rallentare l'avanzata delle truppe del conte di Gorizia, mentre, intanto, gli ambasciatori patavini tentavano di venire alla pace con Cangrande: egli voleva in cambio le dimissioni di Giacomo da Carrara, il richiamo in citt\u00e0 degli esuli e il congedo dei soldati; con queste condizioni Padova sarebbe caduta senza combattere nelle mani nemiche.\nDate le dure condizioni, i padovani preferirono accettare la proposta di Enrico di Gorizia, che prometteva ai padovani la riconquista di Rovigo, Montagnana, Monselice ed altri castelli in cambio della signoria di Padova in nome di Federico d'Austria. Fingendo la prosecuzione dei rapporti amichevoli con Cangrande, il conte invi\u00f2 al suo accampamento l'esercito, per cercare di catturare lo stesso Cangrande. Lo scaligero scopr\u00ec per\u00f2 l'intrigo, e pun\u00ec severamente i colpevoli. In autunno Cittadella e Bassano caddero finalmente in mano scaligera, aumentavano per\u00f2 le preoccupazioni di Treviso e Padova, che continuavano le trattative con i veronesi. Il 4 novembre Enrico assunse il governo di Padova, come era stato deciso, cos\u00ec il giorno successivo Cane spost\u00f2 pi\u00f9 a nord l'accampamento, in modo da chiudere il collegamento tra Treviso e Padova: il conte aveva per\u00f2 gi\u00e0 reclutato un forte esercito composto da Ungari, Tedeschi e Slavi, che vennero fermati per\u00f2 dal periodo invernale, e Padova si trovava cos\u00ec sul punto di crollare per via delle discordie interne e della guerra.\nFederico d'Austria invi\u00f2 un legato per trattare la pace con Cangrande, il quale ottenne che, momentaneamente, il vicariato di Padova sarebbe stato dato allo stesso ambasciatore, mentre le altre questioni sarebbero state trattate nella dieta di Bolzano, mentre fino ad allora Monselice, Montagnana, Castelbado e Bassanello sarebbero rimasti in mano scaligera: fu quindi firmato l'armistizio. Tutte le principali fortezze padovane, esclusa Bassano, erano ormai in mano di Cangrande, e la stessa Padova era allo stremo. L'amico di Cangrande Uguccione della Faggiola si era, per\u00f2, ammalato durante l'assedio ed era morto a Vicenza il 1\u00ba novembre 1319: venne quindi portato a Verona, dove dopo un solenne funerale venne seppellito.\nL'imperatore non pot\u00e9 partecipare alla dieta di Bolzano e chiese una proroga della tregua, richiesta insoddisfacente per Cane, che riprese dunque i preparativi di guerra. Egli rinnov\u00f2 l'alleanza con Guecello da Camino, che nel frattempo era diventato signore di Feltre e Belluno. Il 13 marzo Cangrande era gi\u00e0 riuscito ad entrare ad Asolo mentre Guecello, con l'aiuto di Cecchino della Scala, conquist\u00f2 Montebelluna (il giorno successivo): i trevigiani erano ormai senza difese, e come contromisura cautelativa decisero di esiliare tutti coloro che si erano macchiati nel tempo di tradimento. Chiesero nuovamente truppe a Federico d'Austria, ma a fine marzo giunse la notizia che Cane aveva lasciato il territorio trevigiano per assediare Padova, anche se a nord Guecello spesso sconfinava nel loro territorio e si dava alla razzia. Federico, date le inquietanti notizie che giungevano da Padova e Treviso, si convinse a dichiarare guerra a Cangrande. Prima, per\u00f2, volle convocare a Bolzano il Signore veronese per parlare insieme a lui: Cane part\u00ec a maggio scortato da 600 cavalieri e 1.000 fanti e si accamp\u00f2 temporaneamente a Trento, dove si incontr\u00f2 con il fratello dell'imperatore.\nEssi informarono l'imperatore dell'incontro avuto con lo scaligero (non si sa cosa sia stato detto nella riunione), ed egli decise di punirlo. A fine maggio 1320 Enrico di Gorizia arriv\u00f2 a Treviso con 500 cavalieri per prepararsi alla guerra con Verona. Ai primi di giugno i soldati veronesi tentarono l'assalto di Padova, ma, quando erano ormai quasi riusciti ad entrare in citt\u00e0, un soldato si accorse della loro presenza: subito le campane furono fatte battere a martello, l'esercito riusc\u00ec velocemente a raggrupparsi ed a respingere l'assalto veronese. Fallito l'assalto Cane decise di ridurre alla fame la citt\u00e0 tagliando i rifornimenti per la citt\u00e0.\nIn un momento di assenza di Cangrande i padovani tentarono un assalto esterno contro le truppe veronesi, ma persero la battaglia e dovettero ritirarsi nuovamente in citt\u00e0; in un secondo attacco i padovani riuscirono per\u00f2 a catturare ben quattordici gonfaloni scaligeri. Vista la cocente sconfitta Guecello da Camino firm\u00f2 la pace con i padovani, abbandonando cos\u00ec l'alleato veronese. Cangrande dovette abbandonare velocemente Vicenza per raggiungere il luogo della sconfitta, dove fece velocemente riparare le fortificazioni. La citt\u00e0 era affamata ma il conte di Gorizia riusc\u00ec a raggiungerla con truppe fresche, e pot\u00e9 cos\u00ec attaccare nuovamente i nemici: Cangrande stava gi\u00e0 attaccando, cos\u00ec il conte riusc\u00ec a sorprendere l'accampamento, quasi sguarnito. Da qui attacc\u00f2 poi Cangrande, che, messosi davanti ad alcune truppe, attacc\u00f2 in nemico, ma venne ferito alla gamba da una freccia, mentre la maggior parte dell'esercito era in ritiro verso Vicenza. Dovette quindi darsi alla fuga pure lui (riusc\u00ec a coprire parte del viaggio grazie ad un contadino con cui aveva cambiato il suo cavallo stremato con uno da tiro).\nI padovani riuscirono a riconquistare Bassano e gli altri castelli scaligeri in territorio padovano. Lo scontro si concentr\u00f2 a Monselice, dove si erano ritirate le truppe veronesi: l'assedio non ebbe esito positivo grazie alla resistenza della guarnigione veronese. Il 27 agosto Cangrande era tornato a Monselice, da dove chiese aiuto agli alleati ghibellini e fece condannare a morte i responsabili del reparto militare che ha disertato durante la battaglia di Padova. Nell'estate 1320 Cane e i suoi seguaci erano stati nuovamente scomunicati per aver conservato il titolo di vicario imperiale, proprio nel momento in cui Padova e Treviso si preparavano ad attaccarlo: successivamente il papa Giovanni XXII autorizz\u00f2 a sciogliere dalla scomunica chi avesse rifiutato di obbedirgli, il papa sperava in questo modo di piegare Cangrande al suo volere. In questa situazione cos\u00ec difficile Cane dovette negoziare segretamente la pace con Padova.\nIn breve riuscirono ad accordarsi: dovevano essere scambiati i prigionieri e le fortezze di Monselice, Este, Montagnana e Castelbaldo sarebbero state dello scaligero fino a quando Federico d'Austria non avesse emesso la sua decisione, mentre Cittadella tornava a Padova e Bassano a Vicenza (e quindi a Cangrande), ed Asolo e Montebelluna a Enrico di Gorizia. Il trattato di pace venne firmato alla fine dell'ottobre 1320. Con quella vittoria Treviso e Padova ebbero molti vantaggi ma per contro la loro forza militare era drasticamente diminuita, dato che il territorio vicentino e veronese non era stato nemmeno sfiorato dalla guerra, mentre quello padovano e trevigiano erano devastati. Con questa pace finiva la peggiore esperienza bellica di Cangrande. I padovani quindi, diffidenti del loro salvatore Enrico II di Gorizia e ansiosi di sbarazzarsi del suo esercito di mercenari, accett\u00f2 i termini della resa, non particolarmente sfavorevoli a Cangrande.\nConquista di Feltre e Belluno.\nLa pace lasciava in mano di Cangrande quattro fondamentali fortezze padovane oltre a Bassano, fondamentale poi come base per le operazioni belliche. Il 27 gennaio 1321 Guecello da Camino venne assassinato dall'omonimo nipote e iniziarono cos\u00ec lotte intestine per la conquista del potere a Feltre. Uno di coloro che complottavano per impadronirsi del potere si mise d'accordo con Cangrande: allo scaligero sarebbe andata la signoria della citt\u00e0 se egli avesse avuto il titolo di vescovo della citt\u00e0. L'11 febbraio Cane invi\u00f2 le truppe vicentine nella citt\u00e0, che fu conquistata facilmente, mentre il nuovo Guecello fuggiva a Belluno, dove per\u00f2 la situazione non era per lui migliore, anche per via dei tentativi di Cane di far sollevare la popolazione, stanca del crudele regime. Il comandante di Feltre venne mandato con le truppe vicentine e veronesi a Belluno, dove era ormai pronta la congiura contro il Da Camino: il 23 ottobre Belluno venne conquistata senza spargimenti di sangue, se non quello dei guardiani di una porta uccisi dai congiurati. L'ampliamento del territorio con Feltre, Belluno e Serravalle era un fatto estremamente positivo per Cangrande, poich\u00e9 aveva una nuova base per le operazioni contro il territorio trevigiano.\nIl 24 aprile 1323 moriva anche Enrico di Gorizia, che tanti problemi aveva dato allo scaligero, che poteva cos\u00ec sperare nella conquista di Castelfranco Veneto: il 20 marzo 1324 mosse contro la fortezza, dopo aver ordito un complotto per impadronirsene, il quale venne per\u00f2 sventato: iniziarono cos\u00ec scorrerie dei soldati lungo il Piave. Queste scaramucce erano una tattica di Cane per sgretolare lentamente il territorio nemico. Treviso era ormai circondata, e solo una lingua di terra permetteva un collegamento con il Friuli. Sia a Padova che a Treviso vi erano forti tensioni interne, e solo nell'estate 1324 riuscirono ad allearsi, dopo una carestia, insieme ai tedeschi, sperando cos\u00ec di contrastare Cangrande.\nRitorno all'azione.\nNell'autunno 1322 Cangrande rinnov\u00f2 la sua alleanza con Passerino Bonacolsi nel tentativo di riportare i ghibellini esuli a Reggio Emilia. Promise la sua fedelt\u00e0 a Luigi IV di Baviera dopo la sua vittoria su Federico I d'Asburgo nella battaglia di M\u00fchldorf nel settembre 1322, e, nel giugno 1323, diedero vita ad un'alleanza con lui, Bonacolsi e gli Estensi di Ferrara in aiuto dei Visconti di Milano. Consapevole del fatto che Padova aveva cercato di recuperare alcuni dei suoi ex possedimenti con la forza, trascorse la primavera del 1324 a rafforzare le difese, incominciando dalle mura di Verona.\nTuttavia l'indisciplinato esercito di mercenari di Enrico di Carinzia e Tirolo, acquisito da Padova, non costituiva una grave minaccia e Cangrande sarebbe stato presto in grado di comperarlo. Con Enrico Cangrande and\u00f2 nuovamente all'attacco di Padova, nei primi mesi del 1325, ma Luigi IV di Baviera, l'imperatore eletto, gli ordin\u00f2 di fare una tregua e di restituire alcuni territori a Padova. Intanto a febbraio mor\u00ec Chichino, figlio del fratello Bartolomeo della Scala, che gli lasci\u00f2 un cospicuo patrimonio (salvo delle terre al figlio Giovanni), dato che i rapporti tra Cangrande e Chichino erano molto stretti: Cangrande lo tenne in casa alcuni anni e lo volle a fianco a lui alla firma di importanti alleanze e trattative. Probabilmente Cangrande pensava a lui come suo successore.\nIn giugno e luglio 1325 Cangrande combatt\u00e9 a Modena per la causa ghibellina, ma dovette affrettarsi a tornare a Vicenza dove, un grande incendio, aveva distrutto una parte significativa della citt\u00e0. L\u00ec si ammal\u00f2 e dovette ritirarsi a Verona, dove una voce avversaria dichiar\u00f2 che era sul punto di morire. A questo suo cugino Federico della Scala, il fu salvatore di Verona nell'attacco padovano del giugno 1314 e podest\u00e0 di Vicenza, cerc\u00f2 di impadronirsi del potere, ma i mercenari di Cangrande lo fermarono. Quando Cangrande recuper\u00f2 la salute e le energie band\u00ec Federico e tutta la sua famiglia dalla citt\u00e0, i suoi beni furono requisiti, e il suo castello a Marano venne raso al suolo.\nIntrighi e tradimenti.\nCangrande recuper\u00f2 abbastanza bene e prese parte alla campagna che si \u00e8 conclusa in una grande vittoria sui guelfi bolognesi a Monteveglio insieme a Passerino Bonacolsi, nel novembre 1325. Tuttavia sembr\u00f2 aver allontanato il suo vecchio alleato, forse offeso da Passerino, favor\u00ec gli Estensi di Ferrara, con la cui famiglia vi fu un matrimonio. Nonostante la vittoria di Monteveglio e il trionfo di Castruccio Castracani sui guelfi fiorentini ad Altopascio la fazione guelfa era ancora forte, e il papa e Roberto di Napoli inviarono a Verona, nel luglio 1326, un'ambasciatura, nel tentativo di spezzare la fedelt\u00e0 di Cangrande al Sacro Romano Impero di Luigi IV di Baviera: tuttavia, quando Luigi scese in Italia nel gennaio 1327, Cangrande fu uno dei primi a inviargli degli omaggi.\nEgli tent\u00f2 ma non riusc\u00ec ad ottenere il vicariato di Padova dall'imperatore, ma venne confermato come vicario imperiale di Verona e Vicenza, e divenne vicario imperiale di Feltre, Monselice, Bassano del Grappa e Conegliano. Il 31 maggio Luigi venne incoronato imperatore a Milano: Cangrande partecip\u00f2 con ostentata abbondanza, con un corteo di pi\u00f9 di mille cavalieri. Il suo obiettivo era quello di impressionare l'imperatore con la sua superiorit\u00e0 rispetto agli altri principi lombardi, ma il risultato pi\u00f9 forte fu quello di suscitare gelosia e sospetto tra i Visconti. Tornato a Verona nel giugno 1327 si coinvolse nella revisione degli statuti cittadini.\nA Mantova coi Gonzaga.\nIl 16 agosto 1328 Cangrande sostenne un colpo di Stato a Mantova, in cui il suo vecchio alleato Rinaldo Bonacolsi venne ucciso e la sua famiglia fu soppiantata dai Gonzaga. Cangrande in questa occasione fu brutalmente pragmatico, ma non si sa se sostenne la fazione vincente (la forza dei Bonacolsi era in declino tanto che persero Modena nel giugno 1327) o se l'allontanamento dal suo vecchio alleato aveva cause pi\u00f9 profonde. Le segrete mire dello Scaligero, dopo la nomina nel 1329 di Luigi I Gonzaga a vicario imperiale di Mantova dall'imperatore Ludovico il Bavaro, erano quelle di acquisire il dominio della citt\u00e0 virgiliana.\nTrionfo finale su Padova.\nNel settembre 1328 Cangrande prese finalmente possesso di Padova, dopo 16 anni di intermittente ma brutale conflitto. La citt\u00e0 era pronta per essere presa, abbandonata dal suo vicario imperiale Enrico di Carinzia e Tirolo e in uno stato di anarchia interna, con Marsilio Da Carrara che lottava per il controllo contro i nobili, ma anche con membri della propria famiglia.\nIntanto le forze veronesi sotto il nipote di Cangrande Mastino II della Scala alleate con i padovani esuli (tra di loro il pi\u00f9 noto era Niccol\u00f2 da Carrara, lontano cugino di Marsilio), si accamparono non lontano da Este, divenendo cos\u00ec una minaccia per la citt\u00e0. Di fronte a queste difficolt\u00e0 Marsilio infine decise di rinunciare alla citt\u00e0: preferiva fare un accordo con Cangrande per mantenere alcuni poteri, piuttosto che rischiare di perdere con la guerra o cercando accordarsi con i padovani esiliati. Cangrande scese a patti e Marsilio fu fatto capitano generale della citt\u00e0, mentre Cangrande cavalc\u00f2 trionfalmente dentro Padova il 10 settembre 1328, e venne ricevuto con entusiasmo dalla popolazione, che sperava nell'arrivo di un periodo di stabilit\u00e0.\nPer cementare il nuovo ordine costituito la figlia di Jacobo da Carrara Taddea fu fatta promessa sposa Mastino II della Scala: il matrimonio si svolse in un grande Curia di Verona nel novembre 1328. Questo fu il pi\u00f9 significativo trionfo di Cangrande, era visto come un enorme contributo per la causa ghibellina, che era stata indebolita dalla morte di Castruccio Castracani anni prima. Anche le citt\u00e0 sotto il controllo guelfi, come Firenze, scrisse per congratularsi con Cangrande e, nel marzo 1329, fu fatto cittadino di Venezia, un onore concesso raramente.\nConquista di Treviso e morte.\nNella primavera del 1329 Cangrande riusc\u00ec ad ottenere il titolo di vicario imperiale di Mantova dall'imperatore, intendendo cos\u00ec muovere contro il potere dei Gonzaga nella citt\u00e0. Quei piani furono per il momento fermati da un cambiamento di governo a Treviso, che cre\u00f2 numerosi esuli disposti ad aiutarlo a conquistare la citt\u00e0, in cambio del loro ripristino in citt\u00e0. Crearono quindi dei tumulti nella citt\u00e0, cos\u00ec il 2 luglio 1329 Cangrande lasci\u00f2 Verona per l'ultima volta e, nel giro di pochi giorni, con un grande esercito mise l'assedio a Treviso. L'assenza di rifornimenti e l'assenza di aiuto esterno port\u00f2 il capo della citt\u00e0 Guecello Tempesta ad arrendersi, contando sulla nota generosit\u00e0 di Cangrande verso chi si sottometteva.\nLa conquista di Treviso avvenne quindi senza particolari spargimenti di sangue, anche perch\u00e9 lo scaligero aveva predisposto un esercito imponente: Cane diede il comando generale dell'esercito a Marsilio da Carrara (acerrimo nemico di Guecellone Tempesta), anche se mantenne parzialmente autonomi il contingente vicentino, comandato dal fidato Nogarola, e i contingenti veronesi, padovani e bellunesi-feltrini. Da parte trevigiana prevalse l'orientamento all'assoggettamento, anche se vi fu qualche scaramuccia, come testimoniano i prigionieri presi dai veronesi.\nGuecellone Tempesta dovette trattare la resa il 17 luglio 1329: una clausola del trattato salvaguardava, tra l'altro, i diritti di Guecellone sul castello di Noale, mentre il territorio trevisano passava sotto la giurisdizione di Cangrande. La mattina del 18 luglio Cangrande pot\u00e9 entrare a Treviso su un cavallo bianco e con un bastone in pugno: era il coronamento della sua lunga lotta per soggiogare la Marca Trevigiana. Egli sost\u00f2 quindi al vescovado, dove rimase per tre giorni mentre era malato. In uno dei pochi provvedimenti che eman\u00f2 durante la malattia viene esplicitato il rispetto dell'ideologia guelfa di Treviso: questa scelta pu\u00f2 essere interpretata come un atto di estrema saggezza per riconciliare la citt\u00e0 veronese con quella trevigiana, oppure come frutto di una trattativa durante la sua agonia.\nLa morte avvenne nella mattina del 22 luglio nelle stanze del vescovado. Il giorno successivo Verona era gi\u00e0 stata avvertita della morte del suo Signore, e la procedura del conferimento dei poteri ebbe inizio: Alberto II e Mastino II seguirono le tre tappe, che consistevano nelle delibere del collegio degli anziani e gastaldioni, del consiglio del Comune, e nella rettifica dell'arengo.\nLa salma di Cangrande, trasportata da un carro con quattro cavalli, raggiunse Verona nella tarda serata del 23 luglio, ma, dato che le porte erano chiuse, il cadavere fu ospitato per la notte nella chiesa dell'ospedale di Sant'Apollinare alla Peccana, fuori Verona. Presso Sant'Apollinare il corpo di Cangrande apparve gi\u00e0 con i primi segnali di putrefazione, mentre il ventre si presentava gonfio: il corpo venne quindi risanato con balsami ed essenze, mentre i sarti confezionarono una bara coperta di seta. Il corpo venne vestito con porzioni di vestito, cos\u00ec da restituire l'immagine di un Signore, con la tunica aperta e con un manto, quindi coprirono il corpo con un lenzuolo funebre rigato. Le vesti che indossava il principe ricordavano i colori araldici del Comune e degli Scaligeri, oro ed azzurro, e rosso e bianco. In pratica l'abito non era indossato, ma ricopriva il corpo. Inoltre sono state inserite altre stoffe non coese al corpo: un copricapo in seta, calzari in panno rosso, un cuscino a righe d'argento, e tre teli quadrangolari (la presenza di numerosi tessuti di origine orientale nel sarcofago pu\u00f2 essere spiegato dal loro utilizzo in momenti diversi: dopo il funerale il corpo fu portato nella posizione definitiva dopo diverso tempo).\nLa mattina del 24 luglio la salma entr\u00f2 a Verona da porta Vescovo e fu avviato alla sepoltura: il cimiero e la spada sguainata erano esibiti su di un cavallo, la corazza e la barbuta su di un altro, mentre altri dieci cavalli portavano scudi rovesciati e lo stemma della scala: i dodici cavalli erano montati da cavalieri in vesti brune. La funzione religiosa si tenne presso la chiesa di Santa Maria Antica.\nSecondo le fonti antiche Cangrande fu inizialmente sepolto presso il complesso delle arche scaligere, dove, come prima tomba, venne utilizzata temporaneamente una di quelle dei predecessori. L'arca commissionata inizialmente per Cane divenne il sarcofago di Alberto I della Scala, come indica la presenza su di esso dell'aquila imperiale. La tomba definitiva venne realizzata in qualche mese da due diverse maestranze: essa venne posizionata sopra l'entrata laterale della chiesa.\nCause della morte.\nSulle cause della morte \u00e8 prevalso sino ad oggi la tesi di una morte per cause naturali: le fonti antiche addebitano il malessere all'assunzione, dopo la fatica di una lunga cavalcata sotto il sole estivo, di acqua fredda presso la fontana dei Santi Quaranta. Come sintomo \u00e8 stata utilizzata l'espressione \"fluxus ventris\", ed in alcuni casi si parla anche di uno stato febbrile. Ci\u00f2 troverebbe riscontro in un'affezione diarroica, forse dissenteria. Per i contemporanei fu quindi una malattia intestinale la causa della morte di Cangrande, almeno secondo la maggior parte delle fonti. Alcune fonti menzionano l'eventualit\u00e0 di un avvelenamento, ci\u00f2 non stupisce dato che il Signore \u00e8 morto relativamente giovane e in un momento in cui era in buona salute, tanto che Niccol\u00f2 de' Rossi, poeta guelfo e certamente non amico di Cangrande, scrive:\nQuesta ultima tesi fu abbastanza trascurata a suo tempo, ma gli esami fatti sul corpo di Cangrande, dopo la riesumazione del 2004, avvalorano questa tesi, successivamente scartata: sono stati infatti rilevati quantit\u00e0 tossiche dei principi attivi della digitale (o digitalis purpurea o digitalis lanata): questa pianta veniva utilizzata come medicina.\nIl sequenziamento del DNA di Cangrande effettuato nel 2021 esclude per\u00f2 definitivamente l'avvelenamento e attribuisce la causa della morte ad una malattia genetica rara, la glicogenosi di tipo II. Nei casi ad esordio tardivo il quadro clinico presenta scarsa resistenza alla fatica fisica, con difficolt\u00e0 respiratoria, debolezza muscolare e crampi, fratture ossee spontanee e cardiopatia. La morte \u00e8 spesso quasi improvvisa per difetto di forza, a rapida insorgenza, del diaframma e degli altri muscoli respiratori. Il medico, nel tentativo di contrastarne la debolezza fisica, somministr\u00f2 dosi eccessive di digitale (utilizzato come cardio tonico) e questo \u00e8 il motivo per cui ne vennero trovate le tracce nel 2004.\nAlcune opere storiche hanno messo in luce indizi compatibili con questa patologia, relativi a soste forzate nel corso di tragitti a cavallo abbastanza brevi e improvvisi malesseri, in particolar modo individuano quattro momenti critici della salute di Cangrande.\nDiscendenza.\nNel 1308 Cangrande spos\u00f2 Giovanna di Svevia, figlia di Corrado di Antiochia, che a sua volta era nipote dell'imperatore Federico II. L'unione coniugale dur\u00f2 tutta la vita ma non port\u00f2 alla nascita di eredi legittimi, quindi Cangrande non pot\u00e9 lasciare una continuit\u00e0 diretta al casato e i titoli passarono ai nipoti Alberto II e Mastino II della Scala, figli di suo fratello Alboino.\nCangrande ebbe invece ben otto figli illegittimi:\nAspetti di Cangrande.\nNome.\nSi sono fatte varie ipotesi sul suo nome: forse fu battezzato Can Francesco in omaggio allo zio Mastino, il fondatore della dinastia, mentre la sua precocit\u00e0 fisica e mentale gli valsero l'appellativo di Cangrande. Il tema canino venne tra l'altro abbracciato con grande entusiasmo e, da Cangrande in poi, venne utilizzato dai Signori di Verona nei nomi, negli elmetti, nei monumenti e nei sepolcri.\nUn'altra ipotesi lega il nome alla moda in auge in Italia di dare nomi legati alla nomea dei signori mongoli ilkhanidi di Persia, talch\u00e9 Cangrande significherebbe nient'altro che \"Gran Khan\".\nMa sembra anche che Cangrande amasse ricondurre l'origine della famiglia ad uno dei capi militari \"magici e invincibili\", dalla testa di cane, \"alleati dei longobardi\", da individuare in qualche capo militare \u00e0varo (turco) che, avente appunto il titolo di \"khan\", partecip\u00f2 alla conquista longobarda (partita dall'attuale Ungheria) dell'Italia. Secondo un altro racconto la madre Verde di Salizzole, prima di darlo alla luce, sogn\u00f2 di partorire un cane che con i latrati riempiva la terra, e per questo Francesco venne detto Can, poich\u00e9 il cane, nel medioevo, aveva un significato pregevole.\nAspetto fisico e personalit\u00e0.\nNel 2004 venne riesumato il corpo di Cangrande per sottoporlo ad una indagine: si pot\u00e9 misurare la sua altezza in 1,71\u00a0m, ma considerando il fisiologico restringimento si pu\u00f2 dire che in vita misurasse almeno 1,75\u00a0m (un'altezza imponente per il periodo in cui \u00e8 vissuto); si vide che aveva un viso lungo con una mandibola prominente, e dei capelli ricci di color biondo-castano. Notevole doveva essere la forza fisica, attestata dalle continue campagne militari a cui partecip\u00f2 e dalla descrizione di storici e poeti contemporanei.\nEra conosciuto per la sua giovialit\u00e0 (anche se con un temperamento furioso nelle occasioni in cui qualcosa non andava come voleva lui), disponibile con le persone di tutti i ceti sociali. Egli era un oratore eloquente, tanto che l'argomentazione, le discussioni e il dibattito furono alcuni dei suoi passatempi preferiti, oltre alla caccia. Il suo coraggio in battaglia \u00e8 ben documentato, e la sua misericordia verso i nemici sconfitti impression\u00f2 anche i suoi avversari, tra i quali il padovano, storico e drammaturgo, Albertino Mussato, che ha lodato l'onorevole trattamento di Cangrande nei confronti di Vinciguerra di San Bonifacio dopo il conflitto di Vicenza del 1317.\nEgli era anche devotamente religioso, e digiunava anche due volte alla settimana in onore della Vergine Maria, a cui era devoto. Questa sua devozione \u00e8 testimoniata anche dalla donazione ai \"Serviti di Maria\" di un terreno per la costruzione della chiesa di Santa Maria della Scala (in cui si conserva un affresco con Cangrande e Alberto II della Scala). Altro atto di devozione attestato fu la nomina a cavaliere di dodici uomini davanti all'altare della Vergine nel duomo di Verona, oltre a varie citazioni in manoscritti dell'epoca. Era un uomo con una volont\u00e0 ferrea e che non si faceva scrupoli per raggiungere i fini che si era preposto. Amante dell'arte e della scienza, offr\u00ec ospitalit\u00e0 a Dante, Mussato e ad altri artisti, e chiam\u00f2 Giotto per alcuni lavori, il quale gli fece un ritratto poi disperso.\nConfrontando il volto ricostruito dal Dipartimento di Medicina Forense London-Glasgow e quello del \"S. Fermo\" raffigurato nell'abside dell'omonima chiesa e comunemente datato al secondo decennio del Trecento si pu\u00f2 notare una forte somiglianza. La caratteristica pi\u00f9 evidente \u00e8 la mandibola prominente rispetto al mascellare superiore. L'abbigliamento inoltre \u00e8 quello tipico di un dignitario del tempo. Da ultimo, l'et\u00e0 apparente del personaggio coinciderebbe con quella di Cangrande nel secondo decennio del Trecento. (Cfr. M. Brunelli, \"Cangrande I della Scala. Il sogno di un principe cortese\", pp.\u00a0281\u2013282, 2013 e articolo giornale L'Arena di Verona 11 marzo 2012).\nAutopsia moderna.\nNel febbraio 2004 il corpo di Cangrande \u00e8 stato rimosso dal suo sarcofago per essere sottoposto a studi e test scientifici, con lo scopo principale di trovare le cause della sua morte: fin dall'apertura si \u00e8 potuto constatare che il corpo di Cangrande \u00e8 incorso in un processo di mummificazione naturale, come nella precedente ispezione del 1921, durante la quale si cap\u00ec tra l'altro che la tomba doveva essere gi\u00e0 stata aperta in precedenza. Cangrande, nell'ultima riesumazione, appariva avvolto in una stretta fasciatura, di almeno cinque strati di lino imbevuti di unguenti. La fronte e la parte posteriore del capo, invece, si mostravano rivestite da una garzatura pi\u00f9 leggera. Le braccia erano incrociate sul torace, invece che nella posizione pi\u00f9 canonica, probabilmente perch\u00e9 il corpo si era irrigidito per la tipica contrazione che avviene dopo la morte, chiamata \"rigor mortis\".\nDallo studio \u00e8 emerso che la vera causa della morte \u00e8 stata un avvelenamento dovuto a una quantit\u00e0 letale di digitalici, principi attivi estratti da una pianta officinale, la Digitalis purpurea, i cui principi attivi (digossina e digitossina) sono utilizzati per la cura di alcune malattie del cuore, ma che, in dosi eccessive, possono provocarne l'arresto. Alcune prove fanno pensare a un avvelenamento non accidentale, probabilmente avvenuto con il pretesto di curare il malanno che lo aveva colpito bevendo le fredde acque della sorgente prima del suo arrivo a Treviso (infatti un medico di Cangrande venne fatto impiccare dal successore Mastino II).\nEsame autoptico.\nL'apertura del sarcofago ha rivelato la presenza di una mummia naturale, non sottoposta ad imbalsamazione, e, tra l'altro, in un sorprendente stato di conservazione. Il corpo era avvolto in bende di lino e coperto con un drappo di seta, e giaceva sul dorso, con braccia conserte sul torace, e con la mano sinistra appoggiata sul gomito destro. Gli arti inferiori erano completamente estesi, ma i piedi erano in parte assenti, anche se parte delle ossa sono state ritrovate sotto le bende e presso le articolazioni tibiotarsiche. I lineamenti della faccia erano ben conservati, tanto che \u00e8 stato possibile appurare che gli incisivi superiori presentavano ipoplasia dello smalto, sintomo di stress (nutrizionale o morboso) in et\u00e0 infantile. I capelli apparivano ricci e di color castano, le dita delle mani recavano ancora le unghie e l'addome appariva espanso, di aspetto globoso.\nL'esame esterno non rilevava patologie particolari, mentre durante l'autopsia \u00e8 stato rilevato un ingrandimento del fegato, particolare interessante considerando che nelle mummie la conservazione di tale organo \u00e8 molto rara. L'esame istologico ha rivelato un quadro di fibrosi epatica e non quello di una cirrosi, come era stato supposto inizialmente. Inoltre \u00e8 stata rilevata anche la presenza di una marcata antracosi polmonare (presenza di polvere di carbone), verosimilmente in seguito all'esposizione continua ai fumi dei focolari e dei i bracieri utilizzati ai tempi del Cangrande per il riscaldamento dei palazzi (i caminetti non erano ancora stati adottati).\nEsame radiologico (TAC).\nNella notte tra il 13 ed il 14 febbraio 2004 la mummia di Cangrande \u00e8 stata trasportata all'Ospedale Maggiore di Verona, dove \u00e8 stata sottoposta alla sola tomografia computerizzata (chiamata comunemente TC), poich\u00e9 la risonanza magnetica e gli ultrasuoni non erano utilizzabili per via della disidratazione del corpo del principe (successivamente sono state svolte ulteriori analisi presso l'Universit\u00e0 degli Studi di Verona e di Pisa). Il corpo \u00e8 stato analizzato avvolto con una pellicola trasparente per minimizzare i contatti con i macchinari ed il personale, e rispettare cos\u00ec la sua integrit\u00e0. Dalla valutazione delle immagini della TAC si sono ricavate importanti informazioni:\nLa TAC multistrato di ultima generazione ha fornito informazioni dettagliate sui legamenti e sui residui degli organi interni. La struttura dei legamenti si sono dimostrati in ottimo stato di conservazione, compatibile con l'et\u00e0 di Cangrande al momento della morte. L'unico dato interessante \u00e8 risultato, a livello delle ginocchia, la caduta laterale delle rotule, per motivi tafonomici. Inoltre, la calcificazione dei menischi \u00e8 espressione di una loro sofferenza da sovraccarico, verosimilmente in relazione all'utilizzo di un particolare tipo di staffa durante la cavalcata.\nLe iniziali alterazioni artrosiche alla colonna, al gomito ed alle anche \u00e8 compatibile con l'et\u00e0 di Cangrande. La riconoscibilit\u00e0 del fegato \u00e8 molto interessante, dal momento che la disidratazione colpisce tutti gli organi interni e porta alla loro scomparsa. La conservazione dell'organo \u00e8 da correlare verosimilmente alla fibrosi epatica.\nEsame tossicologico.\nSono state fatte indagini tossicologiche su diversi campioni prelevati dal corpo di Cangrande: capelli, feci, muscolo, fegato e osso. Dalle analisi \u00e8 stato escluso l'avvelenamento da arsenico, molto utilizzato nel medioevo, sono stati invece identificati composti assimilabili all'armano, molecole vegetali contenute nella passiflora, e la santonina, contenuta nell'artemisia.\nNelle feci e nel fegato sono state trovate quantit\u00e0 rilevanti di glicosidi, digossina e digitossina, principi attivi della digitale: i suoi composti sono particolarmente efficaci sulle funzioni cardiache, tanto che vengono utilizzati ancora oggi. Tali farmaci vengono eliminati molto lentamente dall'organismo e per questo si prescrivono sempre dosi basse: un'assunzione continua in un lungo decorso pu\u00f2 facilmente portare ad una grave intossicazione. La digitale pu\u00f2 essere stata somministrata a Cangrande volontariamente per avvelenarlo.\nIpotesi di causa di morte.\nAll'autopsia, l'addome \u00e8 apparso molto espanso, verosimilmente per fenomeni putrefattivi post-mortali e il fegato, correttamente posizionato alla base della cavit\u00e0 toracica destra, appariva di forma tipica. Lo studio palinologico ha rivelato che nel contenuto intestinale era presente una grande quantit\u00e0 di polline di camomilla, gelso nero e - completamente inaspettata - di digitale (\"Digitalis sp.\"). La presenza della digitale \u00e8 stata poi confermata dall'esame tossicologico, effettuato dall'\u00e9quipe diretta dal professor Franco Tagliaro dell'Universit\u00e0 di Verona, che ne ha trovato i principi attivi, la digossina e la digitossina, sia nei campioni di feci e che in quelli di fegato, in concentrazioni tossiche. Il caso di Cangrande rappresenta finora l'unica prova diretta di avvelenamento attraverso l'uso di sostanze organiche\u00bb. Ad un certo punto il sovradosaggio ha provocato vomito e irritazione gastroenterica con diarrea, proprio come riferiscono le fonti antiche (\u00abcorporei fluxus stomachique doloris acuti\u00bb, \u00abfluxu obiit\u00bb, \u00abfluxu ventris et febre ob laborem exercitus\u00bb). Per cui la causa della morte \u00e8 da imputarsi al sovradosaggio di digitale, utilizzata con tutta probabilit\u00e0 come veleno.\nUltimi accertamenti ed esami del DNA del fegato e di alcune ossa delle dita di un piede hanno portato alla scoperta che egli soffriva di una malattia genetica ereditaria, la Glicogenosi di tipo 2 o malattia di Pompe, una patologi\u00e0 che provoca un accumulo di glicogeno nel fegato e nelle ossa.\nL'arca di Cangrande.\nL'arca di Cangrande fu la prima delle tre monumentali tombe degli scaligeri, eretta sul portone d'entrata della chiesa di Santa Maria Antica, a cui egli era particolarmente devoto. Il sarcofago \u00e8 sostenuto da cani recante il suo vessillo: la statua posta sopra lo raffigura sdraiato e forse morto, ma, nonostante questo, ancora con un sorriso. Cangrande porta vesti curiali e uno spadone a due mani a fianco. Sui lati del sarcofago sono presenti una Piet\u00e0, l'Annunciata e l'Angelo Annunciante, ma soprattutto sono raffigurate le maggiori sue vittorie in bassorilievo. Sono incisi anche i nomi delle principali citt\u00e0 della marca: Vicenza, Padova, Feltre, Belluno, Marostica, Treviso e Verona.\nSulla sommit\u00e0 della tomba \u00e8 presente la statua equestre di Cangrande (la cui la copia originale si trova dentro il Castel Vecchio), ritenuta la pi\u00f9 bella statua equestre del XIV secolo: Cangrande \u00e8 raffigurato sorridente ed eretto sul cavallo appena arrestato dal galoppo vittorioso. Il vento fa ondeggiare la gualdrappa damascata che ricopre il cavallo sino agli zoccoli. Il capo di Cangrande \u00e8 coperto con una maglia d'acciaio, mentre l'elmo a testa di cane alato \u00e8 gettato dietro la schiena. Il braccio sembra porre la spada nel fodero, in segno di pace, mentre il sorriso d\u00e0 un sentimento di benevolenza. Il monumento viene cos\u00ec descritto da John Ruskin in \"The Stones of Venice\":\nEredit\u00e0.\nCon l'eccezione di Vicenza, le conquiste militari di Cangrande non sopravvissero nel regno del suo successore Mastino II, a parte una iniziale breve espansione. La sua vittoria tuttavia ebbe effetti di vasta portata nella vicine citt\u00e0, vincolando, per esempio, il futuro politico di Vicenza con quella di Verona e giocando un ruolo decisivo nella ascesa al potere di Padova della famiglia dei Carraresi. A Verona lui rivide e ampli\u00f2 lo statuto cittadino, con l'introduzione di alcune nuove leggi e regolamenti, ma chiarendo alcune parti poco chiare, omissioni e incoerenze: lo statuto dur\u00f2 senza grandi modifiche e alterazioni fino alla fine della Signoria Scaligera.\nLe innovazioni che fece fare non sorprendono per la tendenza ad aumentare la sua posizione come di Signore assoluto. Anche se fu un despota, generalmente Cangrande era un uomo pragmatico e tollerante, in netto contrasto con Ezzelino III da Romano, l'ultimo signore della guerra prima degli scaligeri a reggere Verona e la Lombardia orientale. Lui normalmente lasciava le citt\u00e0 sottomesse mantenere le proprie leggi e si sforz\u00f2 di garantire che i loro funzionari agissero con imparzialit\u00e0 e che la tassazione fosse mantenuta a livelli accettabili: infatti le popolazioni delle province conquistate ebbero parole di lode e di ringraziamento per lui, come emerge anche dai cronisti di quelle province: \"Egli non si appagava del proprio guadagno, ma cercava il guadagno del popolo conquistato\". Di fatto, sotto di lui, prosper\u00f2 non solo Verona, ma anche gli altri territori, e non ci furono particolari rivolte o sommosse, se non in rari episodi.\nCangrande fu impegnato anche in alcuni progetti di costruzioni e soprattutto in progetti di miglioramento delle mura di Verona, con la costruzione delle mura settentrionali, ancora oggi esistenti, e delle mura meridionali, il cui posto fu preso successivamente da quelle venete e austriache, che seguono ancora oggi lo stesso tracciato. Le mura furono munite di numerose torri, porte e profondi fossati, che nel tratto collinare venne scavato nel tufo. Fece erigere anche una nuova torre sull'Adige, presso l'attuale ponte Catena, che serviva da sbarramento per il traffico su acqua per chi proveniva da nord, andando cos\u00ec a completare quella gi\u00e0 costruita da Alberto della Scala a sud. Fece inoltre costruire numerosi castelli, di cui un magnifico esempio \u00e8 Soave.\nCome comandante militare Cangrande fu pi\u00f9 un brillante opportunista tattico piuttosto che un grande stratega. Con il suo coraggio, a volte sfociato nella sconsideratezza, portava i suoi uomini al fronte attaccando le truppe nemiche o assaltando le mura delle fortezze, anche se dopo la sua sconfitta da parte della padovani nel 1320, durante la quale fu ferito due volte, questa audacia venne soppiantata da un approccio pi\u00f9 cauto. Nel suo modo di affrontare i complessi scenari politici del suo tempo dimostr\u00f2 una energia e determinazione simile a quella che sfoggiava sul campo di battaglia. Egli aveva un'ottima reputazione anche come oratore persuasivo, e tramite questa sua abilit\u00e0 ebbe l'opportunit\u00e0 di aggiungere, ai suoi, nuovi territori con mezzi politici, ma anche di trovare potenti alleati per la sua causa.\nCangrande fu un noto patrono delle arti e dell'apprendimento in generale. Poeti, pittori, storici e grammatici tutti hanno trovato una buona accoglienza a Verona durante il suo regno, e il suo interesse personale per l'eloquenza e il dibattito si riflette dalla sua aggiunta di una cattedra di retorica alle sei cattedre gi\u00e0 previste dagli statuti veronesi. Il suo patrocinio del poeta Dante Alighieri \u00e8 senza dubbio la sua principale fonte di fama: Dante fu ospite a Verona tra il 1312 e il 1318, ma ebbe frequenti contatti con lo scaligero anche successivamente per via dell'amicizia che si era instaurata tra i due.\nA conferma di ci\u00f2 Dante scrive numerose lodi su di lui, in particolare nel della \"Divina Commedia\", dal verso 69 al 92. Questi in qualche misura riflettono la fama di Cangrande ai suoi tempi, quando, come osserv\u00f2 Dante, \"le sue magnificenze conosciute saranno ancora, s\u00ec che ' suoi nemici non ne potran tener le lingue mute\". Petrarca, di passaggio a Verona poco pi\u00f9 di un ventennio dopo, raccolse aneddoti sulla lingua tagliente di un altro grande letterato, Dante Alighieri. In uno di essi, sicuramente fasullo ma che conserva l'eco di una probabile verit\u00e0, Cangrande rivolse all'esule un salace motteggio, mentre era suo ospite, davanti a molti altri commensali. Ma reali tensioni tra il grande poeta ed il signore Scaligero sono infondate, al punto che Dante gli dedic\u00f2 la terza e pi\u00f9 importante cantica della Divina Commedia, ossia Il Paradiso, in un testo che va sotto il nome di \"Epistola XIII\".\nCangrande nella letteratura.\nDante Alighieri, esiliato da Firenze, venne accolto da Bartolomeo della Scala nel 1304, quando Cangrande era ancora bambino (anche se gi\u00e0 ne tesseva le lodi), e torn\u00f2 a Verona a soggiornare nella corte di Cangrande solo pi\u00f9 tardi, dal 1312 al 1318: egli loda quindi la clemenza e la generosit\u00e0 di Bartolomeo e Cangrande nei versi del XVII canto del Paradiso. Nella prima parte del canto Dante scrive del suo lungo peregrinare da una corte all'altra, alla ricerca di un rifugio e del sostentamento, arrivando quindi a parlare dell'accoglienza che riceve nella corte scaligera, un luogo privilegiato rispetto alle altre tappe dell'esilio, passate in silenzio: in particolare loda il soggiorno presso Cangrande, a cui dedica sei delle otto terzine dell'episodio scaligero.\nIl Cacciaguida, trisavolo di Dante, funge nel canto da profeta e predice (per lo pi\u00f9 post eventum) le magnificenze del fanciullo di nove anni, magnificenze che ovviamente Dante conosceva. Ma alle magnificenze precedenti ne aggiunge di nuove, consistenti \"\u00abin cose/incredibili a quei che fier presente\u00bb\", incredibili anche per coloro che ne saranno spettatori, ma su queste il Cacciaguida pone a Dante l'obbligo di non rivelarle, anche se nello stesso momento dice di fissarsele bene in mente. Quest'ultima profezia, al contrario delle precedenti, \u00e8 ante eventum, cio\u00e8 non riguarda ci\u00f2 che Cane ha gi\u00e0 fatto, ma \u00e8 una vera e propria profezia, dato che tra il 1312 ed il 1318 (anno di stesura del canto) Cangrande non comp\u00ec imprese particolarmente eccezionali.\nDunque, Dante, gi\u00e0 si aspettava dal Signore veronese cose eccezionali. Cacciaguida accenna solo indirettamente al soggiorno presso Cangrande, in merito all'accoglienza, con la frase \"\u00abA lui t'aspetta e a' suoi benefici\u00bb\", anche se nei dodici versi precedenti e nei cinque successivi, parla esclusivamente di lui, nonostante l'episodio sia presentato come il primo soggiorno di Dante. In realt\u00e0 del primo soggiorno si \u00e8 informati sono nei primi sei versi:\nIl Gran Lombardo \u00e8 talmente ospitale da essere identificato con la \"cortesia\", la quale gli aprir\u00e0 le porte della dimora del Lombardo e gli mostrer\u00e0 un tale riguardo che gli risparmia anche la fatica \"\u00abdel chieder\u00bb\". Oggi gli studiosi sono concordi nel vedere in Bartolomeo della Scala il Gran Lombardo dei primi versi, anche se il fatto di portare l'aquila imperiale sullo stemma ha fatto pensare si trattasse di Alboino, dato che solo nel 1311 venne affidato il vicariato imperiale ad Alboino e Cangrande, che poterono quindi fregiarsi dell'aquila nello stemma. Per\u00f2 Albertino Mussato scrive in un testo che gi\u00e0 prima del vicariato gli Scaligeri solevano fregiarsi dell'aquila, riabilitando quindi la tesi che Dante si rivolga a Bartolomeo. Comunque, se Dante d\u00e0 risalto all'ospitalit\u00e0 della prima accoglienza, \u00e8 solo per via dell'accoglienza ricevuta da parte di Cangrande: l'identit\u00e0 del Gran Lombardo \u00e8 infatti tenuta vaga nel canto proprio perch\u00e9, nell'economia dell'episodio, ha solo una funzione \"drammaturgica\", utilizzata per consentire l'entrata in scena di Cangrande, che, a soli nove anni (nel momento della visione), non sarebbe potuto apparire da solo.\nNel verso 88 Cacciaguida preannuncia, tra l'altro, i benefici che Dante avrebbe ricevuto da Cane, benefici che lo stesso Dante dichiara di avere ricevuto nella epistola di dedica del Paradiso a Cangrande, dove lascia inoltre intendere che anche molti altri avevano beneficiato della sua bont\u00e0. Secondo Dante inoltre, essendo Cangrande nato nel marzo 1291, era impressa su di lui la stella forte: quella di Marte, che porta il nome del dio della guerra. Essendo nato sotto quella stella il fanciullo avrebbe compiuto importanti imprese guerresche. E non solo, infatti la liberalit\u00e0 di Cangrande, anche nell'ambito politico e sociale, viene esplicata da Dante nei versi \"\u00abper lui fia trasmutata molta gente,/cambiando condizion ricchi e mendici\u00bb\": la trasmutazione, sociale e politica, \u00e8 il centro ideale della terzina. Ed infine, nell'ultima terzina, Cacciaguida intima a Dante di tenere per s\u00e9 la profezia ante eventum.\nDante visse spesso con la preoccupazione dei suoi problemi economici, ma venne generosamente aiutato da Cangrande, il quale, tra l'altro, leggeva affascinato le sue opere, in particolare il Paradiso. E quindi Dante, con una epistola, gli dedic\u00f2 proprio quella cantica, la preferita di Cane. L'encomio di Cangrande \u00e8 cos\u00ec esaltato nella lettera che alcuni critici hanno ipotizzato, senza per\u00f2 sicuri fondamenti, che fosse questo il personaggio prefigurato da Dante nel \"veltro\" del canto I dell\"Inferno\". \u00c8 in particolare Aroux ad identificare Cane nel veltro, vedendovi una allusione: il veltro sarebbe il cane da caccia nemico della lupa romana. Il fatto che, come ha scritto Dante, il veltro caccer\u00e0 la lupa di citt\u00e0 in citt\u00e0, finch\u00e9 la ricaccer\u00e0 nell'inferno, pu\u00f2 essere visto come la vittoria ghibellina sulle citt\u00e0 guelfe.\nIn realt\u00e0 questa ipotesi non \u00e8 generalmente accettata. Fu tra l'altro, molto probabilmente, grazie al denaro di Cangrande che Dante pot\u00e9 scrivere il De Monarchia, di cui Cangrande fu in parte ispiratore ed influenzatore. Secondo Boccaccio, inoltre, Dante era solito inviare a Cangrande dai sei agli otto canti del Paradiso per volta, in modo che potesse leggerli, e solo allora li pubblicava. Dante e Cangrande erano ormai amici stretti, anche se le visite, dopo che era partito da Verona nel 1318, furono pi\u00f9 brevi.\nOltre che nella Divina Commedia Cangrande appare nel settimo racconto della prima giornata del Decameron di Giovanni Boccaccio. Egli \u00e8 rappresentato come un saggio governante, cos\u00ec garbato da accettare (e premiare) un velato rimprovero di Bergamino, un buffone in visita alla sua corte. La sua preminenza, la saggezza e la generosit\u00e0 in questo racconto morale (dove viene comparato all'imperatore Federico II) pu\u00f2 far risaltare l'influenza di Dante sul Boccaccio per quel che riguarda la percezione di Cangrande.\nCangrande \u00e8 anche il protagonista del romanzo di David Blixt \"The Master of Verona\". La storia intreccia i personaggi italiani di Shakespeare (in particolare i Capuleti e i Montecchi da Romeo e Giulietta) con figure storiche dei tempi di Cangrande. Pubblicato nel luglio 2007, \"The Master of Verona\" \u00e8 il primo di una serie di esplorazioni della vita del personaggio shakespeariano Mercuzio, qui raffigurato come un erede illegittimo di Cangrande."}
{"id": "241273", "revid": "599013", "url": "https://it.wikipedia.org/wiki?curid=241273", "title": "Kubilay T\u00fcrky\u0131lmaz", "text": "Biografia.\nT\u00fcrky\u0131lmaz \u00e8 nato a Bellinzona da una famiglia turca.\nCarriera.\nClub.\nInizia la carriera nel Semine, societ\u00e0 della periferia di Bellinzona. Nel 1985 passa al Bellinzona, nella quale segna 46 reti in 79 incontri. Le due stagioni convincono i dirigenti del Servette, squadra di Ginevra, ad accaparrarsi il giovane bomber bellinzonese: sulle rive del lago Lemano disputa 46 partite condite da 25 marcature.\nNell'ottobre 1990 fu acquistato dal Bologna. Le 9 reti realizzate in 21 partite non evitano al Bologna la retrocessione in Serie B. Kubi vi disputa altri due campionati con 15 reti in 62 incontri. Al termine della stagione 1992-1993 il Bologna retrocede in Serie C1 e l'attaccante lascia il club per la squadra turca del Galatasaray, con cui segn\u00f2 due reti all'Old Trafford al Manchester United e al Camp Nou contro il Barcellona.\nDopo quasi tre stagioni, nelle quali vinse due campionati (30 reti), una coppa e una supercoppa di Turchia, ritorn\u00f2 in patria nel Grasshopper. A Zurigo segn\u00f2 45 gol in 70 partite, consentendo al Grasshopper di conquistare due campionati svizzeri e di partecipare per due volte consecutive alla fase finale della Champions League.\nNel 1998 lascia il club. Disputa qualche partita a Locarno nel torneo di seconda serie andando a segno una volta. La stagione successiva \u00e8 a Lucerna, dove gioca fino alla pausa invernale segnando 6 gol. Dopo la pausa invernale il Bellinzona, che disputa il torneo per la promozione in massima serie, lo richiama alla sua corte e ritorna a vestire la maglia granata. 15 reti in 13 partite non permettono di salire nella lega superiore al Bellinzona, che all'ultima giornata, contro i vallesani del Sion, incassa la rete del pareggio a 10' dal termine dopo la sua rete del provvisorio vantaggio. Nei due incontri disputati contro il Del\u00e9mont sigla 7 reti , tra cui una da 50 metri e l'altra direttamente da calcio d'angolo.\nAll'inizio della stagione 2000-2001 \u00e8 a Brescia, in Serie A, dove l'allenatore Carlo Mazzone lo lascia spesso a bordo campo. Gioca 9 partite senza alcun gol. Nel febbraio 2001 ritorna in Ticino, firmando un contratto con il Lugano. Segna 3 marcature in 9 gare e il Lugano termina il campionato al secondo posto della graduatoria. Nel settembre del 2001, a 34 anni, riparte da Lucerna, dove segna 3 reti in 6 partite.\nIl 12 settembre 2001 la sua carriera si interrompe bruscamente. Il ginocchio destro \u00e8 dolorante e il responso medico dice che se non smette di giocare pu\u00f2 rischiare l'invalidit\u00e0 fisica. Il 2 settembre 2002 sancisce l'addio al calcio con una partita di beneficenza (\"Kubi Day\") allo stadio comunale di Bellinzona davanti a circa 6.000 spettatori. A fine carriera calca per un paio di stagioni i palcoscenici del calcio minore (quinta lega ticinese, Soazza e successivamente AC Audax Gudo).\nNella stagione 2014-2015, all'et\u00e0 di 47 anni, \u00e8 tornato sui campi di gioco per aiutare a risalire di categoria il Bellinzona, fallito nel 2013 e ripartito dalla Seconda Lega Regionale svizzera, dove annovera una marcatura.\nNazionale.\nNel 1988 arriva la prima chiamata dalla nazionale svizzera. Dopo non essere stato convocato ai Mondiali americani nel 1994, pur avendo dato un notevole contributo nel corso delle qualificazioni, viene schierato durante i campionati europei di calcio del 1996, giocati in Inghilterra. Nella partita inaugurale contro i padroni di casa segna all'84', su calcio di rigore, la rete del definitivo 1-1, battendo dal dischetto il portiere inglese David Seaman.\nNel 2001 realizza una doppietta contro Lussemburgo e raggiunge il record di 34 reti (in 64 partite) precedentemente detenuto da Max Abegglen (fermatosi a quota 32). Questo record \u00e8 stato superato da Alexander Frei il 30 maggio 2008 in amichevole contro il Liechtenstein (doppietta per lui e quota 35 raggiunta). L'altalenante avventura in maglia rossocrociata si concluder\u00e0 il 5 settembre 2001, dopo aver siglato una doppietta al Lussemburgo.\n\u00c8 stato selezionato due volte per amichevoli internazionali nelle file del \"Resto del Mondo\"."}
{"id": "241274", "revid": "767487", "url": "https://it.wikipedia.org/wiki?curid=241274", "title": "Nebuloso", "text": ""}
{"id": "241275", "revid": "1776051", "url": "https://it.wikipedia.org/wiki?curid=241275", "title": "Neyruz", "text": "Neyruz (toponimo francese; in tedesco \"Rauschenbach\", desueto) \u00e8 un comune svizzero di 2\u00a0593 abitanti del Canton Friburgo, nel distretto della Sarine.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nNeyruz \u00e8 servito dall'omonima stazione sulla ferrovia Losanna-Berna.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "241277", "revid": "126257", "url": "https://it.wikipedia.org/wiki?curid=241277", "title": "Nervato", "text": ""}
{"id": "241278", "revid": "767487", "url": "https://it.wikipedia.org/wiki?curid=241278", "title": "Noderoso", "text": ""}
{"id": "241279", "revid": "110860736", "url": "https://it.wikipedia.org/wiki?curid=241279", "title": "Nodo di Savoia", "text": "Nodo di Savoia \u00e8 un termine utilizzato in araldica per indicare il nodo sotto rappresentato, detto anche \"nodo d'amore\".\nSimbolo araldico di Casa Savoia, \u00e8 presente nella monetazione degli Stati sabaudi, nel Collare dell'Ordine Supremo della Santissima Annunziata, nel Manto reale d'Italia, spesso affiancato al motto FERT e alle tradizionali rosette."}
{"id": "241280", "revid": "1776051", "url": "https://it.wikipedia.org/wiki?curid=241280", "title": "Cottens (Friburgo)", "text": "Cottens (toponimo francese; in tedesco \"Cottingen\", desueto) \u00e8 un comune svizzero di 1\u00a0497 abitanti del Canton Friburgo, nel distretto della Sarine.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCottens \u00e8 servito dall'omonima stazione sulla ferrovia Losanna-Berna.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "241281", "revid": "242434", "url": "https://it.wikipedia.org/wiki?curid=241281", "title": "Nodo d'amore", "text": ""}
{"id": "241285", "revid": "1516566", "url": "https://it.wikipedia.org/wiki?curid=241285", "title": "Nodo gordiano (araldica)", "text": "Nodo gordiano \u00e8 un termine utilizzato in araldica per indicare il nodo sotto rappresentato. Questo nodo \u00e8 spesso associato alla \"triquetra\", che ha la stessa topologia, ma le estremit\u00e0 a punta."}
{"id": "241288", "revid": "119927277", "url": "https://it.wikipedia.org/wiki?curid=241288", "title": "Nodo di Salomone", "text": "Nodo di Salomone \u00e8 un termine utilizzato in araldica per indicare un nodo simile a quelli sotto rappresentati. Indicato anche come \u2318, \u00e8 un quadrato ansato sugli angoli, antico simbolo oggi comunemente usato nell'Europa settentrionale.\nQuesto nodo compare frequentemente nell'araldica inglese dove \u00e8 meglio conosciuto come \"nodo di Bowen\".\nUso nell'antichit\u00e0.\nIl simbolo appare su molti oggetti provenienti dal Nord Europa. La sua raffigurazione pi\u00f9 significativa \u00e8 quella su una pietra proveniente da Hablingbo, Gotland, in Svezia, che risale al 400-600 d.C.\nQuesto simbolo decorava un paio di sci di legno ritrovati in Finlandia e risalenti a circa mille anni fa. Il nodo di Salomone \u00e8 frequente nell'arte paleocristiana (per esempio sui mosaici delle chiese) dove \u00e8 simbolo di unione fra l'uomo e la dimensione del divino.\nUso odierno.\nOggigiorno il simbolo viene comunemente utilizzato in Danimarca, Estonia, Finlandia, Islanda, Groenlandia, Norvegia e Svezia per indicare dei luoghi di interesse culturale. I documenti dello standard Unicode lo chiamano \"Place of Interest Sign\" (simbolo dei luoghi di interesse).\nIl simbolo ha in seguito guadagnato fama internazionale attraverso l'informatica. Viene utilizzato dalle tastiere Apple Macintosh come tasto modificatore e comunemente chiamato \"tasto mela\" o \"command\". Il suo codice Unicode \u00e8 U+2318.\nIn Italia \u00e8 anche usato come simbolo dalle Banche di credito cooperativo, e come logo di alcune industrie."}
{"id": "241289", "revid": "767487", "url": "https://it.wikipedia.org/wiki?curid=241289", "title": "Nodrito", "text": ""}
{"id": "241291", "revid": "126257", "url": "https://it.wikipedia.org/wiki?curid=241291", "title": "Nuotante", "text": ""}
{"id": "241292", "revid": "767487", "url": "https://it.wikipedia.org/wiki?curid=241292", "title": "A Bigger Bang", "text": "A Bigger Bang \u00e8 il ventiduesimo album in studio del gruppo musicale inglese The Rolling Stones, pubblicato nel 2005 dalla Virgin Records.\nDescrizione.\nDa questo album dei Rolling Stones sono stati tratti quattro singoli: \"Streets of Love\", una canzone dalla natura soul che, con nostalgia, fa ripensare a \"Tell Me\", \"Rain Fall Down\", \"Biggest Mistake\" e \"Oh No, Not You Again\". Apre invece in \"Rough Justice\", un classico intro-riff di Keith Richards."}
{"id": "241295", "revid": "110157", "url": "https://it.wikipedia.org/wiki?curid=241295", "title": "La Brillaz", "text": "La Brillaz (toponimo francese) \u00e8 un comune svizzero di 2\u00a0028 abitanti del Canton Friburgo, nel distretto della Sarine.\nStoria.\nIl comune di La Brillaz \u00e8 stato istituito il 1\u00ba gennaio 2001 con la fusione dei comuni soppressi di Lentigny, Lovens e Onnens; capoluogo comunale \u00e8 Lentigny."}
{"id": "241297", "revid": "104265", "url": "https://it.wikipedia.org/wiki?curid=241297", "title": "Febbre da cavallo", "text": "Febbre da cavallo \u00e8 un film del 1976 diretto da Steno.\nInterpretato da Gigi Proietti ed Enrico Montesano, con Francesco De Rosa, Mario Carotenuto, Catherine Spaak, Gigi Ballista, Ennio Antonelli e Adolfo Celi, la sceneggiatura venne ideata da Massimo Patrizi con la collaborazione di Alfredo Giannetti e fu poi rimaneggiata in fase di pre-produzione. Considerato, con il passare degli anni, un film di culto della commedia italiana, ha lanciato le carriere dei protagonisti Proietti e Montesano, oltre a essere ricordato per la sua particolare scalata al successo nel corso degli anni.\nI protagonisti principali sono tre amici con la passione per le scommesse ippiche costretti a inventare stratagemmi e raggiri di ogni genere per raggranellare il denaro necessario per sovvenzionare la loro costosa e fallimentare passione. La sfortuna e la loro atavica imperizia li portano a indebitarsi al punto da doversi inventare una grossa quanto assurda truffa per truccare una corsa. Febbre del gioco, ossessione della scommessa e della fortuna si mescolano in una Roma un po' scalcagnata e fumettistica, popolata da figure goliardiche che si alleano per non deprimersi.\nDopo avere ottenuto tiepidi incassi nelle sale all'epoca della sua uscita, i molteplici passaggi televisivi, in particolare sulle reti locali romane, lo hanno nel tempo rilanciato fino a farne un'opera \"cult\" per appassionati della commedia leggera all'italiana nonch\u00e9 per frequentatori pi\u00f9 o meno assidui di sale scommesse e ippodromi, generando altres\u00ec gag e scene comiche rimaste nell'immaginario collettivo.\nNel 2002 \u00e8 stato girato un sequel, \"Febbre da cavallo - La mandrakata\", diretto da Carlo Vanzina e con Proietti e Montesano a riprendere i propri ruoli; nel 2010 il film \u00e8 stato ripresentato alla 67\u00aa Mostra di Venezia.\nTrama.\nBruno Fioretti detto \"Mandrake\" (in onore del famoso personaggio dei fumetti), indossatore e aspirante attore, Armando Pellicci detto \"Er Pomata\", ex \"driver\" oggi disoccupato, ricco solo di grandi risorse truffaldine, e Felice Roversi, parcheggiatore abusivo, sono tre amici squattrinati alle prese col vizio delle scommesse ippiche. I tre trascorrono gran parte del loro tempo cercando di mettere insieme i soldi per scommettere, solitamente a Tor di Valle ma anche in altri ippodromi italiani.\nUn giorno i tre si recano all'ippodromo di Agnano per assistere alla corsa di Can Can, ma il loro cavallo viene battuto dall'indigeno Mambo. Ritornati mestamente a casa, Gabriella, la fidanzata di Mandrake, stanca delle continue mancanze del compagno \u2014 che oltre a sperperare denaro, quando perde ai cavalli, per una sorta di complesso di colpa, non riesce a fare l'amore \u2014 chiede consiglio a una cartomante, che, nemmeno a farlo apposta, la induce a giocare una Tris. I tre cavalli indicati dalle carte e dallo stesso Mandrake (Soldatino, King e D'Artagnan) sono tra i peggiori in circolazione; soprattutto Soldatino, il cavallo di propriet\u00e0 dell'avvocato De Marchis, compagno di scommesse dei tre amici, che, non avendo soldi, \u00e8 costretto a privarlo persino della biada, subendo inoltre le ire del \"driver\" Stelvio Mazza, in perenne attesa degli arretrati.\nIl caso vuole che i tre brocchi siano presenti insieme proprio in una corsa a Cesena valevole come Tris. Mandrake sembra cos\u00ec deciso a seguire il consiglio della compagna, ma viene convinto da Pomata a puntare su un altro cavallo (Antonello da Messina, il superfavorito). Il pronostico della cartomante risulta per\u00f2 esatto: Soldatino, King e D'Artagnan vincono la corsa e l'esterrefatto Mandrake, per salvare la propria relazione con Gabriella, le mostra una giocata falsa riempiendola di vane promesse per l'avvenire. Furioso con Pomata per il suo pronostico errato, Mandrake comincia ad aspettarlo sotto casa, insieme a \"Er Ventresca\", creditore che da tempo aspetta di riscuotere da Armando trecentomila lire, riuscendolo a trovare nel momento in cui questi ha allestito la camera ardente per la defunta nonna in casa sua. Gli ospiti sono accolti dalla sorella di Armando, Giuliana che per la sua tremenda alitosi \u00e8 soprannominata \"Tornado il vento che uccide\". La morte della nonna \u00e8, in realt\u00e0, una messinscena architettata da Pomata per sfuggire ai numerosi creditori, tra cui appunto Mandrake. Una volta calmate le acque, i tre si vedono costretti a ideare una \"super-mandrakata\" (cos\u00ec Mandrake definisce le sue geniali truffe) in combutta con Pomata, Felice, De Marchis e Mafalda, quest'ultima un'indossatrice amica di Mandrake, ma particolarmente attiva anche nel campo delle \"marchette\".\nDato lo straordinario vigore trovato da Soldatino, che ha cominciato a vincere brillantemente tutte le corse in cui gareggia, i compari decidono che Mandrake si sostituisca, nell'imminente Gran Premio degli Assi di Tor di Valle, all'imbattibile Jean-Louis Rossini, \"driver\" dell'unica vera rivale del cavallo di De Marchis, Bernadette, per rallentarla e vincere puntando su Soldatino, la cui quota di scommessa \u00e8 comunque ancora molto alta. In questo modo De Marchis ha anche l'opportunit\u00e0 di trionfare sull'eterno rivale il Conte Dallara, proprietario di Bernadette, che data l'ascesa di Soldatino ha deciso di puntare sulla vincita sicura, dato che Rossini non ha mai perso una corsa. La prima parte del piano riesce perfettamente, con Mandrake pronto a far di tutto per perdere, e Pomata che, travestitosi da commissario di polizia, rapisce Rossini facendogli credere di essere al centro di un complotto, portandolo in un casale fuori citt\u00e0, per farlo \"tenere a bada\" da Mafalda.\nPoco prima della corsa, Stelvio Mazza, stufo dell'avvocato de Marchis che non si decide a pagargli gli arretrati, rifiuta di guidare Soldatino, e al suo posto si auto-candida Pomata, che \u00e8 un ex \"driver\" con regolare patentino. La corsa parte e tutto sembra andare per il verso giusto finch\u00e9 Mandrake, preso dall'impeto della competizione e cercando di non rendere evidente la farsa, dimentica di dover perdere e conduce Bernadette sempre pi\u00f9 vicina a Soldatino, che si trova in prima posizione; dopo un testa a testa tra Mandrake e Pomata, Bernadette riesce ad avere la meglio, venendo condotta alla vittoria da Mandrake, suscitando le ire degli amici e dell'avvocato.\nTutta la combriccola finisce in tribunale e qui Mandrake tenta di dissuadere il giudice con un estenuante filippica su \"chi \u00e8\" il giocatore di cavalli in senso lato, per poi terminare con la richiesta delle attenuanti per totale infermit\u00e0 mentale. In questo frangente, Gabriella rivela di aver giocato segretamente la Tris vincente, realizzando cos\u00ec i soldi della vincita, ma proprio quando la condanna sembra ormai scontata, si scopre che anche il giudice \u00e8 uno scommettitore incallito. Al termine di un processo ormai \"sui generis\" tutti vengono assolti. Gabriella riesce finalmente a farsi sposare da Mandrake, che, col suo tacito consenso, fugge durante il viaggio di nozze per recarsi all'ippodromo di Cesena. Tutto torna come prima, con la novit\u00e0 che il giudice entra a far parte del gruppo di scommettitori.\nProduzione.\nRegia.\nIl progetto di \"Febbre da cavallo\" risale al 1971, quando Massimo Patrizi cominci\u00f2 ad abbozzare il soggetto di un film drammatico e di denuncia che affrontasse il tema della dipendenza dal gioco. Present\u00f2 cos\u00ec la sua idea al regista e produttore cinematografico Roberto Infascelli, impegnato in quel periodo con la produzione de \"La polizia ringrazia\", opera facente parte di un nutrito e influente filone di film poliziotteschi di denuncia da lui stesso inaugurato; a Infascelli piacque molto la storia, tanto da decidere che \"Febbre da cavallo\" sarebbe stata la pellicola che avrebbe prodotto successivamente cosicch\u00e9, una volta messala in cantiere, ne propose la regia a Steno, da lui gi\u00e0 ingaggiato per dirigere \"La polizia ringrazia\", ma a questi la storia non piacque particolarmente e pertanto declin\u00f2 l'offerta. Durante le riprese de \"La polizia ringrazia\", poi, Infascelli insistette per fargli accettare la regia del film, ma Steno non volle cambiare idea, facendo incrinare i rapporti tra i due, tant'\u00e8 che il film che realizz\u00f2 subito dopo fu \"La polizia sta a guardare\", un altro titolo della sua serie poliziottesca di denuncia (che diresse egli stesso tra l'altro), mettendo cos\u00ec da parte il progetto di Patrizi.\nDopo il successo de \"La polizia chiede aiuto\", verso la fine del 1974 Infascelli non aveva idee in mente per qualche altro film e perci\u00f2 decise di rispolverare il vecchio soggetto di \"Febbre da cavallo\", modificandone per\u00f2 il timbro in uno maggiormente comico, convintosi com'era che una pellicola maggiormente incline allo stile di una classica commedia all'italiana avrebbe abbracciato una fetta di pubblico maggiore rispetto a un'opera drammatica e seria. Dopo che ebbe avuto modo di leggere la nuova stesura della sceneggiatura, ed essendone stavolta rimasto piacevolmente colpito, Steno si decise alla fine ad accettare l'offerta di Infascelli, il quale nel frattempo, tuttavia, ne aveva gi\u00e0 affidato la regia a Nanni Loy. I due riuscirono per\u00f2 a trovare un compromesso attraverso uno scambio di progetti: Loy cedette \"Febbre da cavallo\" a Steno, il quale in cambio lasci\u00f2 al collega la regia di \"Basta che non si sappia in giro\", il film a cui stava lavorando. A proposito della pellicola, Steno disse:\nInfascelli all'inizio si mostr\u00f2 riluttante alle scelte stilistiche del regista, ma pur di averlo dietro la macchina da presa accett\u00f2 tutte le sue condizioni. Steno non era tuttavia esperto del mondo delle corse ippiche, cos\u00ec chiese al figlio Enrico Vanzina di collaborare alla sceneggiatura assieme ad Alfredo Giannetti, dato che da ragazzo Enrico aveva frequentato assiduamente il mondo degli ippodromi.\nSceneggiatura.\nL'idea del regista era dunque quella di confezionare una commedia leggera e scattante, oltrech\u00e9 smorzata dai suoi contenuti di critica sociale, un po' sullo stile del suo precedente \"L'Italia s'\u00e8 rotta\" con protagonista Teo Teocoli, Mario Scarpetta e Dalila Di Lazzaro, uscito appunto qualche mese prima di \"Febbre da cavallo\". Infascelli ebbe non poche riluttanze riguardo alla nuova idea di Steno, specie dopo il successo della serie de \"La Polizia\" da lui creata e che aveva ben rappresentato il filone cinematografico di denuncia.\nPer scrivere la sceneggiatura assieme a Patrizi e Giannetti, Steno coinvolse anche suo figlio Enrico Vanzina, il quale da giovane aveva frequentato gli ippodromi e conosceva bene l'ambiente. Col passare del tempo, Enrico riveler\u00e0 che, nonostante ad alcuni fosse parso che certi ruoli fossero stati scritti appositamente per i loro interpreti, in realt\u00e0 non vi fu alcuna scelta pianificata in fase di scrittura e che le scritturazioni furono opera unicamente di Steno, che a suo dire seppe azzeccare tutte le parti da affidare.\nMolti personaggi minori, come la sorella di Armando (Marina Confalone), il \"driver\" Stelvio Mazza (Giuseppe Castellano) e Mafalda (Nikki Gentile), vennero aggiunti invece in fase finale di post-sceneggiatura. Il ruolo del giudice inizialmente avrebbe dovuto essere pi\u00f9 sostanzioso, ma il regista prefer\u00ec ridurlo a poco pi\u00f9 di un cameo per non appesantire la narrazione.\nInoltre alcune scene, come quella dello spot del whisky e della morte della nonna di Armando, furono parzialmente improvvisate dagli attori, data la grande libert\u00e0 d'iniziativa che Steno lasciava agli interpreti.\nCast.\nRoberto Infascelli inizialmente voleva nel ruolo di protagonista Ugo Tognazzi, che aveva apprezzato molto in \"Amici miei\" di Mario Monicelli, oppure Vittorio Gassman. Tognazzi tuttavia non piaceva a Steno, che per questo film voleva un attore romano per la parte principale, mentre Gassman declin\u00f2 gentilmente l'offerta. Alberto Lattuada aveva da poco finito di lavorare con Gigi Proietti in \"Le far\u00f2 da padre\", sicch\u00e9 lo sugger\u00ec a Steno come papabile protagonista. Il regista accett\u00f2 il consiglio, nonostante le riluttanze di Infascelli il quale avrebbe preferito un attore all'epoca maggiormente affermato e conosciuto dal pubblico. Una volta ingaggiato, per\u00f2, Proietti, grande ammiratore di Gassman, volle adoperare gran parte dello stile teatrale del mattatore per interpretare il ruolo, a tal punto da immedesimarsi nel personaggio. Per il personaggio di Pomata, Infascelli avrebbe volito il giovane e ancora semisconosciuto Carlo Verdone, ma Steno gli prefer\u00ec il pi\u00f9 noto Enrico Montesano, col quale aveva tra l'altro gi\u00e0 lavorato nel gi\u00e0 citato \"L'Italia s'\u00e8 rotta\", dove interpretava il ruolo di un rapinatore romano; Montesano all'inizio fu parecchio indeciso se accettare, poich\u00e9 da l\u00ec a poco avrebbe dovuto essere sul set de \"Il marito in collegio\" di Maurizio Lucidi, il quale per\u00f2 acconsent\u00ec a posticipare le riprese del suo film per permettere a Montesano di prendere parte a entrambi i progetti.\nPoco dopo il produttore assunse Francesco De Rosa nel ruolo di Felice, e Catherine Spaak per quello di Gabriella, parte inizialmente proposta a Edwige Fenech, storica interprete della commedia sexy all'italiana, che, dopo essersi concessa un periodo di riflessione per ponderarne la parte, fin\u00ed per rifiutarla. Adolfo Celi era stato inizialmente considerato per il ruolo dell'avvocato De Marchis, ma Steno sugger\u00ec a Infascelli di affidargli la parte del giudice, pi\u00f9 seria e imponente, e quindi pi\u00f9 adatta al carisma dell'attore, rispetto a quella pi\u00f9 goliardica dell'avvocato, che invece and\u00f2 a Mario Carotenuto, grande amico di Infascelli.\nAltri caratteristi come Gigi Ballista, Nikki Gentile e Renzo Ozzano vennero assunti per ruoli minori del film: l'attrice Marina Confalone raccolse una discreta notoriet\u00e0 per il ruolo della sorella di Pomata, cos\u00ec come un altro caratterista, Ennio Antonelli, nella parte del macellaio Otello Rinaldi; Antonelli venne convinto a prendere parte al film da Montesano, poich\u00e9 entrambi si conoscevano bene.\nQuesto \u00e8 inoltre l'unico film, assieme a \"Brancaleone alle crociate\", in cui Gigi Proietti \u00e8 accreditato come \u00abLuigi Proietti\u00bb, suo nome completo.\nRiprese.\nLe riprese cominciarono il 20 giugno 1975 a Roma, in piazza Margana: la prima scena girata fu quella di sera, in cui i tre protagonisti discutono su quale cavallo giocare il giorno dopo a Napoli. Qui venne filmata anche la sequenza del carosello del whisky Vat 69, tra San Girolamo dei Croati e la vecchia teca del Morpurgo dell\"Ara Pacis\" (demolita nei primi anni 2000), e quella della truffa a Manzotin. In seguito Steno prefer\u00ec girare il film in un vero ippodromo, e alla fine scelse quello di Tor di Valle; Infascelli invece avrebbe voluto girare tutto in studio.\nLe scene nei vari ippodromi presenti nel film sono tutte girate all'ippodromo Tor di Valle. La prima sequenza filmata in ordine cronologico fu quella iniziale, durante la quale, per\u00f2, gli attori non riuscivano a mantenere tutti l'occhio fisso in un punto, ma tendevano spesso a cambiare traiettoria; quando Infascelli se ne accorse, prese un bastone con una bandiera e inizi\u00f2 a correre per l'ippodromo fingendo di essere lui il cavallo che gli attori avrebbero dovuto guardare, in modo da dare l'impressione che stessero davvero assistendo a una corsa.\nGran parte del film \u00e8 stato girato tra piazza d'Aracoeli e piazza Margana: nella prima Gabriella gestisce il Gran Caff\u00e8 Roma, locale tuttora esistente sebbene rimaneggiato; nella seconda, in un angolo defilato, si trova il portone della casa di Pomata. L'ospedale dove il Pomata ricetta i medicinali rubati da Luciano Bonanni \u00e8 il Fatebenefratelli sull'isola Tiberina; la farmacia Magalini esiste ancora.\nLe scene in treno sono state girate sulla linea Roma-Formia-Napoli, mentre quelle ambientate nella stazione ferroviaria di Napoli sono in realt\u00e0 riprese a Roma Termini. Infine, la sequenza in cui l'auto di Mandrake si ferma senza benzina \u00e8 girata sulla via Ostiense, tra Tor di Valle e Vitinia. L'ambiente del gioco e della competizione fu una sorpresa per tutti i membri del cast, che in un certo senso si fecero condizionare dall'adrenalina delle corse che, poi, avrebbe in un certo senso contribuito a rendere ancor pi\u00f9 veritiere le interpretazioni.\nLe riprese terminarono nell'agosto 1975. Nella scena del carosello del Vat 69 l'attore che interpreta il regista (Fernando Cerulli) \u00e8 doppiato proprio da Steno.\nColonna sonora.\nLa colonna sonora del film venne composta da Franco Bixio, Fabio Frizzi e Vince Tempera; le musiche vennero dirette dal maestro Tempera. Inoltre la scena in cui Mandrake riferisce a Mafalda di aver perso la tris, \u00e8 basata sulle note de \"Il tango delle capinere\" di Bixio Cherubini e Cesare Andrea Bixio.\nDistribuzione.\n\"Febbre da cavallo\" venne distribuito nelle sale italiane il 17 maggio 1976. A seguito del successo ottenuto, nel 1988 venne distribuito anche in Germania Ovest, e in tempi pi\u00f9 recenti anche Stati Uniti e Francia. Televisivamente venne trasmesso a partire dai primi anni 1990 sulle reti private regionali in \"syndication\" e poi, visto l'ottimo riscontro di pubblico, anche sulle reti nazionali Rai e Mediaset; mentre nel 2007 \u00e8 stato spesso ritrasmesso dal canale satellitare Sky Cinema Comedy.\nEdizioni home video.\nIl film \u00e8 stato distribuito in VHS nel 1988 dalla Euro International Film, che lo ha distribuito anche nelle sale, della durata di 94 minuti. In seguito la pellicola \u00e8 stata distribuita in DVD dalla Federal Video nel settembre 2001.\nIn occasione dei 40 anni del film, dal 6 aprile 2016 la pellicola \u00e8 stata ridistribuita dalla Videa in DVD e anche in Blu-ray Disc, in versione restaurata, con l'aggiunta di un trailer e una galleria fotografica. Questa versione \u00e8 stata poi trasmessa per la prima volta il successivo 12 ottobre da Sky Cinema Comedy.\nAccoglienza.\nCome ricorder\u00e0 in seguito Gigi Proietti, alla sua uscita \"Febbre da cavallo\" pass\u00f2 quasi inosservato. Al pari di molte commedie italiane del tempo, l'opera venne generalmente bollata come un \u00abfilmetto\u00bb, ricevendo consensi freddi sia dalla critica sia dal pubblico, affibbiandogli la nomea di pellicola \u00absenza infamia e senza lode\u00bb; seppur, a proposito della sua produzione, Nikki Gentile ricorder\u00e0 che \u00abmentre lo giravo sentivo che era un bel film, era qualcosa di particolare, di diverso [...] di magico\u00bb.\nGeneralmente la stampa italiana dell'epoca non fu tenera nei confronti della pellicola. In un articolo de \"la Repubblica\" del 2 novembre 1976 Renzo Fegatelli scrisse:\nNemmeno il dizionario di Paolo Mereghetti fu favorevole, bollandolo semplicemente come una \u00abcommedia sbrigativa\u00bb. Venne ben visto solo dal dizionario di Morando Morandini, il quale disse:\nAnche al botteghino il film non ebbe un gran successo, incassando poco pi\u00f9 di 200 milioni di lire. Inoltre quando nel 1985 Masolino D'Amico pubblic\u00f2 il libro \"La commedia all'italiana\", dedicato ai grandi successi del genere, il film di Steno non venne neanche menzionato.\nRiscoperta.\nQuella di \"Febbre da cavallo\" sembr\u00f2 essere una semplice parentesi nella carriera dei suoi vari interpreti fino alla fine degli anni 1980. Gigi Proietti nello stesso anno firmer\u00e0 a teatro \"A me gli occhi please\", uno dei suoi pi\u00f9 grandi successi teatrali, anche se a livello cinematografico non ebbe molte proposte interessanti; Steno aveva in realt\u00e0 dedicato poco tempo alla pellicola rispetto ai suoi soliti standard, convinto che sarebbe stata presto dimenticata e preferendo dedicarsi al pi\u00f9 ambizioso \"Doppio delitto\" con Marcello Mastroianni; Enrico Montesano da l\u00ec a poco condurr\u00e0 il fortunato show \"Quantunque io\" e, differentemente da Proietti, otterr\u00e0 grandi consensi anche al cinema con film come \"Il conte Tacchia\", \"I due carabinieri\" e \"Grandi magazzini\".\nDurante i primi anni 1990, come accadeva per molte pellicole dei due decenni precedenti, il film cominci\u00f2 a essere ritrasmesso da molte emittenti locali di Roma come T9 e Gold TV, spesso in collane celebrative della filmografia di Steno (scomparso nel 1988); a ognuno di questi passaggi il film aumentava sempre pi\u00f9 l'ascolto: \u00abIl segreto? Semplicemente il fatto che faceva ridere\u00bb, chioser\u00e0 Proietti. Ci\u00f2 fece nascere anche una numerosa \"fanbase\" di cosiddetti \"febbristi\", anche tra gli scommettitori, portando alla nascita di numerosi locali e all'uscita di altrettanti libri dedicati, soprattutto tra il popolo capitolino. Questo fece s\u00ec che il film venisse ritrasmesso anche dalle televisioni private nazionali, ottenendo anche in questo caso un buon successo.\nIn tal senso, Gentile riassumer\u00e0 l'amore della \"citt\u00e0 eterna\" verso la pellicola, nel fatto che \"Febbre da cavallo\" \u00ab\u00e8 Roma [...] semplicemente Roma! C'\u00e8 tutta Roma in quel film...\u00bb; questo curioso particolare contribu\u00ec alla consacrazione della pellicola a film di culto. Inoltre a partire dai primi anni 2000 la pellicola venne rivalutata anche dalla critica: il dizionario di Paolo Mereghetti, che all'uscita aveva stroncato il film assegnandogli 1,5 stelle su 4, lo descrive come \u00abun \"sense of humor\" irresistibile\u00bb assegnandogli 2,5 stelle. Sull'Internet Movie Database, uno dei maggiori siti di critica cinematografica, l'opera ha una valutazione positiva di 7,4 su 10; il sito MYmovies.it gli assegna invece un voto di 3,92 su 5.\nQuesta sorta di resurrezione del film si concretizzer\u00e0 definitivamente nel 2001 quando, oltre all'annunciato sequel diretto dai figli di Steno, il giornalista Alberto Pallotta pubblica un libro sul film dal titolo \"Febbre da cavallo\", presentato all'isola del cinema di Roma, comprendente la sceneggiatura integrale del film, recensioni e statistiche dell'epoca, dietro le quinte e altro. Pallotta dice che: \u00ab\u00c8 stato un film salva serate, specie per i giovani, che si sono spesso ritrovati per vederlo la sera\u00bb. Enrico Vanzina, nella prefazione del libro, attribuisce al padre Steno gran parte della riuscita dell'opera, sottolineando la grande maestria nell'aver scelto gli interpreti ideali al ruolo affidatogli.\nCon la diffusione di Internet nasceranno anche diversi siti web interamente dedicati al film. A riprova di questo acquisito \"status\", nel 2010 la pellicola venne anche ripresentata alla 67\u00aa Mostra internazionale d'arte cinematografica di Venezia, nell'ambito della retrospettiva \"La situazione comica (1937-1988)\" dedicata ai \u00abgrandi dimenticati\u00bb del cinema comico italiano.\nSequel.\nDel film \u00e8 stato girato un sequel nel 2002, \"Febbre da cavallo - La mandrakata\", scritto da Enrico e Carlo Vanzina, figli di Steno, e diretto dallo stesso Carlo. Il film vede il ritorno dei personaggi di Gigi Proietti e, in un cameo, di Enrico Montesano."}
{"id": "241299", "revid": "48344", "url": "https://it.wikipedia.org/wiki?curid=241299", "title": "Sud-America", "text": ""}
{"id": "241300", "revid": "198277", "url": "https://it.wikipedia.org/wiki?curid=241300", "title": "Lodo Petrucci", "text": "Il lodo Petrucci \u00e8 stato una procedura amministrativa di diritto sportivo disciplinata dall'articolo 52, comma 6 delle Norme Organizzative Interne Federali (NOIF) della Federazione Italiana Giuoco Calcio (FIGC), che prevedevano che il titolo sportivo di una societ\u00e0 calcistica, qualora la sua affiliazione fosse stata rifiutata, potesse essere conferita a una nuova societ\u00e0 della stessa citt\u00e0 su richiesta del suo sindaco, e ammessa a disputare il campionato di categoria immediatamente inferiore (o due categorie inferiori, nella versione aggiornata della norma).\nLa norma fu ispirata nel 2004 dall'allora presidente del Comitato olimpico nazionale italiano (CONI), Gianni Petrucci, onde permettere alle societ\u00e0 calcistiche in crisi finanziaria e dichiarate fallite di far rivivere il loro titolo sportivo in una nuova societ\u00e0, originariamente con il declassamento di una categoria; il precedente illustre, a norma non ancora presente, era stato quello della , retrocessa in Serie B nel 2002 e di l\u00ec a breve fallita, il cui titolo sportivo fu conferito a una nuova societ\u00e0, la Florentia Viola, ammessa alla Serie C2 della stagione successiva su iniziativa della FIGC.\nL'antefatto: il fallimento della Fiorentina.\nNell'estate del 2002 il neonato club Fiorentina 1926 Florentia, sorto per volont\u00e0 dell'allora sindaco di Firenze, Leonardo Domenici, dopo il fallimento istituzionale dell'Associazione Calcio Fiorentina e quasi subito rinominato Florentia Viola, fu autorizzato dalla FIGC a iscriversi in Serie C2 al posto della , squadra retrocessa in Serie D dalla giustizia sportiva per \u00abillecito sportivo\u00bb accaduto nel play-out disputato contro il e vinto col punteggio aggregato di 2-0, e assolta sei anni pi\u00f9 tardi dalla giustizia ordinaria per insussistenza dei fatti imputati.\nLa Florentia fu ammessa in C2 quale erede \"de facto\" della Fiorentina, vantando cos\u00ec una maggiore tradizione sportiva rispetto al Nard\u00f2, societ\u00e0 quest'ultima che aveva chiesto, senza successo, il posto nella categoria perso dalla Cavese. Le dichiarazioni del sindaco fiorentino in favore del ripescaggio della Florentia occasionarono proteste nella concittadina , retrocessa in Serie D nella stagione 2001-2002 e non ripescata dopo ricorso al Tribunale d'Arbitrato Regionale (TAR).\nDopo aver vinto il campionato di Serie C2 2002-2003, per la stagione seguente la Florentia, in virt\u00f9 di \u00abmeriti sportivi e territoriali\u00bb, fu eccezionalmente ammessa d'uffico direttamente in Serie B \u2014 categoria che, di conseguenza, permise l'iscrizione di 24 squadre in seguito al cosiddetto caso Catania \u2014, riprendendo al contempo la storica denominazione di Fiorentina, al posto del fallito ; ci\u00f2 avvenne nonostante il fatto che il sodalizio gigliato si sarebbe dovuto iscrivere in Serie C1, all'epoca la categoria immediatamente superiore a quella appena disputata, suscitando aspre proteste tra altre societ\u00e0 gi\u00e0 militanti nella categoria cadetta, come il , oltrech\u00e9 di C1, come il e il che avevano disputato le finali dei play-off per la promozione in B, e di Serie A, le quali avevano votato congiuntamente contro l'allargamento della seconda serie.\nLa gestione discrezionale del caso della Fiorentina, e le polemiche che ne risultarono, consigliarono l'elaborazione di un oggettivo codice sportivo al riguardo dei fallimenti professionistici, anche perch\u00e9 all'orizzonte si profilavano altri casi di imminenti collassi di club che avevano militato nel campionato di massima serie nazionale.\nIl lodo.\nIl lodo venne approvato dal Consiglio federale della FIGC il 14 maggio 2004. La societ\u00e0 esclusa doveva possedere dei meriti sportivi per poter consentire l'apertura del lodo, ovvero una permanenza consecutiva di cinque anni nelle serie professionistiche o almeno quindici anni anche non consecutivi nel corso della propria storia; condizioni elevate nel 2008 a dieci anni consecutivi di permanenza nella Lega o, genericamente, venticinque stagioni nelle categorie professionistiche. Di contro, la societ\u00e0 che subentrava non doveva avere alcun legame dirigenziale con quella decaduta e presentare una serie di garanzie di solidit\u00e0 economica. Non ereditava il marchio che poteva, in caso di successivo fallimento della squadra esclusa, essere comunque acquistato all'asta, n\u00e9 i giocatori che venivano tutti svincolati. In caso di pi\u00f9 domande, era l'amministrazione comunale che si riservava di scegliere quale era pi\u00f9 rappresentativa o meritevole di ereditare la storia sportiva cittadina.\nOriginariamente aperto a tutte le societ\u00e0 professionistiche, con la riforma del 2008 il lodo fu ristretto ai soli sodalizi appartenenti a Serie A e Serie B, con l'esclusione dunque di quelli della Lega Italiana Calcio Professionistico (Lega Pro). Inoltre fu stabilito che le squadre beneficiarie fossero inserite nell'organico federale attraverso la Lega Pro, cui venivano iscritti i nuovi sodalizi: in Serie C1 quelli rilevanti un titolo sportivo di A, e in Serie C2 quelle giungenti dalla B.\nIl lodo fu oggetto di forti critiche per il fatto di aver dato vita a molte societ\u00e0 improvvisate e create solo per sfruttare la tradizione sportiva dei precedenti club falliti, tanto che molte di esse incapparono in nuovi fallimenti solo pochi anni dopo la loro fondazione. Il 20 maggio 2011 il presidente federale aveva sospeso, per la stagione successiva, i quattro commi che regolavano l'inserimento delle squadre non iscritte ai campionati di A e B in Lega Pro, tra cui il comma che disciplinava l'applicazione del lodo, a seguito del blocco dei ripescaggi.\nIl lodo fu poi definitivamente abrogato il 27 maggio 2014 allorquando, in vista dell'imminente riforma dei campionati di Lega Pro, la FIGC deliber\u00f2 la generale ripartenza dalla Lega Nazionale Dilettanti di ogni squadra esclusa dai campionati professionistici.\nLe squadre.\nLe squadre che hanno usufruito del Lodo Petrucci, evidenziando in grassetto quelle poi nuovamente fallite, sono le seguenti:\nAltre casistiche.\nAltre citt\u00e0 cercarono la via del lodo pur non riuscendo a soddisfarne i parametri. In questi casi la rinascita fu gestita in via consensuale e discrezionale fra la FIGC e i tribunali fallimentari dietro pagamento di parte dei vecchi debiti da parte delle nuove societ\u00e0."}
{"id": "241301", "revid": "74801", "url": "https://it.wikipedia.org/wiki?curid=241301", "title": "Raleigh (Carolina del Nord)", "text": "Raleigh (pron. ) \u00e8 la capitale dello Stato della Carolina del Nord e capoluogo della contea di Wake.\nStoria.\nRaleigh \u00e8 la seconda citt\u00e0 pi\u00f9 grande della Carolina del Nord, dopo Charlotte. Raleigh \u00e8 conosciuta come la \"citt\u00e0 delle querce\" a causa dei suoi numerosi alberi di quercia, che costeggiano le strade nel cuore della citt\u00e0. Tra le citt\u00e0 in rapida crescita del paese, prende il nome da Sir Walter Raleigh, che fond\u00f2 la perduta colonia di Roanoke nell'odierna contea di Dare.\nGeografia fisica.\nSituata a (35.818889, -78.644722), secondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nGli ultimi dati disponibili del 2018 parlano di persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 57,5% di bianchi, il 29,3% di afroamericani, lo 0,5% di nativi americani, il 4,3% di asiatici, lo 0,0% di oceaniani, il 5,7% di altre minoranze, e il 2,6% di due o pi\u00f9 etnie. Ispanici o latinos di qualunque razza erano l'11,4% della popolazione.\nCultura.\nIstruzione.\nUniversit\u00e0.\n\u00c8 sede della North Carolina State University e SKEMA Business School.\nEconomia.\nRaleigh ospita industrie dei settori elettrico, medico, elettronico, delle telecomunicazioni, alimentari, dell'abbigliamento, della carta e farmaceutiche. Raleigh \u00e8 una parte del North Carolina's Research Triangle, un distretto di ricerca e del settore tessile. La citt\u00e0 ospita importanti centri commerciali che servono l'est della Carolina del Nord.\nLe seguenti compagnie hanno sede od operano a Raleigh:\nSport.\nRaleigh \u00e8 rappresentata in una delle principali leghe professionistiche statunitensi:\nCarolina Hurricanes (NHL) - hockey su ghiaccio"}
{"id": "241303", "revid": "1776051", "url": "https://it.wikipedia.org/wiki?curid=241303", "title": "Ch\u00e9nens", "text": "Ch\u00e9nens (toponimo francese; in tedesco \"Geiningen\", desueto) \u00e8 un comune svizzero 858 abitanti del Canton Friburgo, nel distretto della Sarine.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCh\u00e9nens \u00e8 servito dall'omonima stazione sulla ferrovia Losanna-Berna.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "241304", "revid": "267160", "url": "https://it.wikipedia.org/wiki?curid=241304", "title": "Rotaract", "text": ""}
{"id": "241305", "revid": "1745361", "url": "https://it.wikipedia.org/wiki?curid=241305", "title": "Leneo", "text": "Nella mitologia greca Leneo era un satiro, figlio di Sileno. Fu uno dei progenitori della propria razza.\nDi lui ci riferisce solo Nonno. Leneo era un giovane \"dai piedi di vento\" al seguito di Dioniso in Lidia, nel periodo della giovinezza del dio. Fu coinvolto in una gara di corsa con un altro satiro, Cisso, e con l'amante di Dioniso, Ampelo, cui il dio assegn\u00f2 la vittoria. Leneo fu l'unico dei tre a rendersi conto di aver perso solo a causa dell'intervento divino.\nIn seguito, quando Rea invit\u00f2 le divinit\u00e0 greche ad aiutare Dioniso nella sua guerra contro gli Indiani, Sileno and\u00f2 alla battaglia portando con s\u00e9 Leneo e altri due dei propri figli Marone e Astraio, ciascuno dei quali recava un bastone per sostenere l'anziano padre. Leneo si fece valere nel combattimento presso il lago Astakid, scagliando la cima di una montagna contro i nemici.\nDiodoro Siculo cita Leneo come una delle epiclesi di Dioniso."}
{"id": "241308", "revid": "599", "url": "https://it.wikipedia.org/wiki?curid=241308", "title": "Legge flessibile", "text": ""}
{"id": "241310", "revid": "16073", "url": "https://it.wikipedia.org/wiki?curid=241310", "title": "Stati amministrativi della Scozia", "text": ""}
{"id": "241311", "revid": "1543377", "url": "https://it.wikipedia.org/wiki?curid=241311", "title": "Christl Cranz", "text": "Prima campionessa olimpica nella storia dello sci alpino (nella combinata a ), ai Campionati mondiali vinse in carriera quindici medaglie, primato mai pi\u00f9 superato.\nEra sorella di Rudi, a sua volta sciatore alpino di alto livello; durante la divisione della Germania (1945-1990) ebbe la cittadinanza tedesca occidentale.\nBiografia.\nLa famiglia di Christl Cranz lasci\u00f2 il Belgio e si trasfer\u00ec a Grindelwald, in Svizzera, dove all'et\u00e0 di sei anni la futura campionessa impar\u00f2 a sciare da autodidatta e a sette vinse la sua prima gara; in seguito la famiglia si trasfer\u00ec, nel 1928, a Friburgo in Brisgovia, dove la Cranz si diplom\u00f2 insegnante di educazione fisica.\nCarriera sciistica.\nStagioni 1931-1936.\nSciatrice polivalente, eccelleva in particolare nello slalom speciale, di recente introduzione, nel quale si specializz\u00f2 fin dal 1931. Si mise in luce ai Campionati tedeschi del 1934 a Berchtesgaden vincendo tutte le gare in programma. Poco pi\u00f9 tardi prese parte ai suoi primi Campionati mondiali, Sankt Moritz 1934, dove vinse la medaglia d'oro nello slalom speciale e nella combinata e quella d'argento nella discesa libera, alle spalle della svizzera Anny R\u00fcegg.\nAnche nella rassegna iridata di M\u00fcrren 1935, si aggiudic\u00f2 tre medaglie: l'oro nella discesa libera e nella combinata e l'argento nello slalom speciale, ancora dietro alla R\u00fcegg. L'anno dopo si disputarono i IV Giochi olimpici invernali di , i primi a prevedere lo sci alpino nel proprio programma; la Cranzl vinse la medaglia d'oro nella combinata, unica gara disputata, grazie a un clamoroso recupero: nella prova di discesa libera fu soltanto 6\u00aa, a causa di una caduta, per\u00f2 poi vinse quella di slalom speciale con un distacco mai pi\u00f9 eguagliato di 21,3 secondi sulla seconda, la sua connazionale K\u00e4the Grasegger. Tale successo ebbe vasta eco in Germania, dove gi\u00e0 alla vigilia vi erano grandi aspettative sulla sciatrice, e fu utilizzato a fini propagandistici dal regime nazista nel quadro della Bund Deutscher M\u00e4del, il ramo femminile del movimento giovanile del Partito nazista (la Giovent\u00f9 hitleriana).\nStagioni 1937-1941.\nAi Mondiali di Chamonix 1937 la Cranz vinse la medaglia d'oro in tutte e tre le gare disputate - discesa libera, slalom speciale e combinata - superando le connazionali Grasegger e Lisa Resch e la svizzera Nini Arx-Zogg; l'anno dopo nella rassegna iridata di Engelberg fu nuovamente oro nello slalom speciale e nella combinata, mentre nella discesa libera fu battuta dalla Arx-Zogg e vinse cos\u00ec la medaglia d'argento.\nLa sciatrice tedesca domin\u00f2 anche la sua ultima partecipazione iridata, Zakopane 1939, dove vinse tutti i tre titoli in palio. Lo scoppio della Seconda guerra mondiale limit\u00f2 fortemente la pratica sportiva; ai \"Mondiali\" del 1941, disputati a Cortina d'Ampezzo ma non riconosciuti dalla Federazione Internazionale Sci poich\u00e9 non poterono prendervi parte gli atleti dei Paesi nemici dell'Asse, vinse ancora due medaglie d'oro (nella discesa libera e nella combinata) e una d'argento (nello slalom speciale vinto dall'italiana Celina Seghi).\nCarriera da allenatrice.\nFu l'allenatrice della Squadra Unificata Tedesca ai Giochi olimpici invernali di e di . In quest'ultima competizione, cos\u00ec come in quella successiva di , fu anche giudice alle gare di sci.\nAltre attivit\u00e0.\nTerminata la carriera sportiva, nel 1943 spos\u00f2 l'aviatore Adolf Borchers; al termine della Seconda guerra mondiale la coppia fu internata in un campo di lavoro per collaborazionismo. Nel 1948 la Cranz fond\u00f2 assieme al marito una scuola di sci a Steibis, presso Oberstaufen, che diresse per quarant'anni.\nScrisse diversi libri sull'insegnamento dello sci ma visse il resto della sua esistenza appartata e senza pi\u00f9 essere autorizzata a insegnare in scuole pubbliche a causa dei suoi trascorsi filonazisti; la sua salute declin\u00f2 dopo un incidente domestico e mor\u00ec a Steibis il 29 settembre 2004."}
{"id": "241320", "revid": "729019", "url": "https://it.wikipedia.org/wiki?curid=241320", "title": "Infiammazione purulenta", "text": "Un'infiammazione purulenta \u00e8 un'infiammazione caratterizzata principalmente da un essudato cellulare granulocitario, chiamato \"pus\" (dal latino \"pus, puris\" e dal greco \u03c0\u03cd\u03bf\u03bd, \"marciume\"). Fra le cause principali della generazione di \"pus\" vi sono i batteri \"piogeni\", ovvero coloro che causano \"pus\".\nDescrizione.\nI granulociti non vengono lisati durante la reazione infiammatoria e attaccano i tessuti, causando un'infiammazione per disfacimento o colliquazione o suppurazione cellulare.\nSi forma quindi il \"pus\", un essudato caratteristico di questo tipo di infiammazione. \u00c8 un materiale viscoso di aspetto denso e cremoso, di un colore giallastro, dato dalla mieloperossidasi, enzima presente nei neutrofili coinvolti per primi nella risposta infiammatoria. La viscosit\u00e0 del pus \u00e8 dovuta all'alto contenuto di DNA che deriva dal disfacimento dei granulociti.\nIl pus \u00e8 formato da leucociti morti o morenti, altri componenti dell'essudato infiammatorio (liquido d'edema e fibrina), microrganismi e prodotti del disfacimento dei tessuti (acidi nucleici e lipidi).\nSintomi.\nNell'infiammazione purulenta si osserva la continua produzione di essudato e il riassorbimento di sostanze tossiche, a cui spesso \u00e8 associata un'amiloidosi secondaria (accumulo di amiloide nei tessuti) a carico del rene, della milza e del fegato.\nTipi.\nCi sono diversi tipi di infiammazione purulenta:\nTrattamento.\nImpacchi caldo-umidi, detersione antisettica e disinfezione locale; quando si verifica la colliquazione (fluidificazione) \u00e8 possibile e spesso utile praticare un'incisione con successivo drenaggio del materiale purulento colliquato.\nNei casi pi\u00f9 gravi \u00e8 necessario ricorrere anche ad antibioticoterapia locale e sistemica."}
{"id": "241323", "revid": "1396965", "url": "https://it.wikipedia.org/wiki?curid=241323", "title": "Iside", "text": "Iside, o \"Isis\" o \"Isi\", in lingua egizia Aset (traslitterato 3s.t) ossia \"sede\", \u00e8 una divinit\u00e0 egizia appartenente alla religione dell'antico Egitto. Dea della vita, della guarigione, della fertilit\u00e0 e della magia, \u00e8 originaria di Behbeit el-Hagar, nel Delta del Nilo. Divinit\u00e0 in origine celeste, associata alla regalit\u00e0 per essere stata primariamente la personificazione del trono come dimostra il suo cartiglio che include il geroglifico \"trono\", faceva parte dell'Enneade.\nIside fu una delle principali Dee dell\u2019antica religione egizia, il cui culto si diffuse attraverso il mondo greco-romano.\nFu menzionata per la prima volta durante l'antico regno, come una dei protagonisti del mito di Osiride, in cui fa risorgere suo marito, il re divino Osiride, dopo il suo assassinio, e crea e protegge il suo erede Horus.\nLe sue relazioni con gli umani erano basate sulle sue azioni nel mito. Si credeva che aiutasse i morti a passare nell'aldil\u00e0 poich\u00e9 aveva aiutato Osiride. Era considerata la madre divina del faraone, che veniva comparato a Horus, e il suo comportamento materno veniva invocato negli incantesimi di guarigione.\nIn origine aveva una funzione limitata ai riti reali e dei templi, anche se era pi\u00f9 importante all'interno delle pratiche funeraria e dei testi magici.\nDurante il primo millennio a.C., Osiride ed Iside diventarono gli d\u00e8i egizi pi\u00f9 venerati. I governanti in Egitto e in Nubia cominciarono a costruire templi dedicati perlopi\u00f9 ad Iside, e il suo tempio a File era un centro religioso sia per gli egiziani che per i nubiani. Iside convogli\u00f2 in se molti tratti di altre divinit\u00e0, particolarmente di Hator, un'importante dea dei secoli precedenti.\nI poteri magici attribuiti a Iside erano maggiori di quelli degli altri d\u00e8i, e si diceva che proteggesse il regno dai suoi nemici, che governasse i cieli e il mondo naturale e che avesse potere sul destino stesso.\nDurante il periodo ellenistico, quando l'Egitto era governato dai greci, Iside cominci\u00f2 ad essere venerata sia dai greci che dagli egiziani, assieme ad un nuovo dio, Serapide.\nIl loro culto si diffuse in tutto il mondo mediterraneo. I seguaci greci di Iside le attribuirono nuovi tratti presi da altri dei greci, come l'invenzione del matrimonio e la protezione delle navi. Inoltre, conserv\u00f2 dei forti legami con l'Egitto e le altre divinit\u00e0 egiziane che erano popolari all'interno del mondo ellenistico, come Osiride e Arpocrate.\nQuando la cultura ellenistica fu assorbita da Roma nel primo secolo a.C., il culto di Iside divent\u00f2 parte della religione romana. I suoi seguaci erano una piccola parte della popolazione dell'impero romano, ma segni del suo culto sono stati trovati in molti dei suoi territori.\nIl suo culto svilupp\u00f2 festivit\u00e0 distintive, come il Navigium Isidis, assieme a delle cerimonie di iniziazione simili a quelle di altri culti misterici greco-romani. Alcuni dei suoi seguaci affermavano che i poteri divini di Iside superavano tutti gli altri del mondo antico.\nIl culto di Iside termin\u00f2 con l'ascesa del cristianesimo durante il quarto e quinto secolo d.C. Il suo culto potrebbe aver influenzato alcune credenze e pratiche cristiane, come la venerazione di Maria, ma le prove a favore di questa influenza sono ambigue e spesso controverse.\nIn seguito, Iside continu\u00f2 ad apparire nella cultura occidentale, particolarmente all'interno dell'esoterismo e del paganesimo moderno, spesso come una personificazione della natura o dell'aspetto femminile della divinit\u00e0.\nNome e origini.\nAnche se alcune divinit\u00e0 egiziane appaiono nel tardo periodo Predinastico, n\u00e9 Iside n\u00e9 suo marito Osiride furono menzionati prima della quinta dinastia. Un'iscrizione che potrebbe riferirsi a Iside risale al regno di Nyuserre Ini, mentre appare in modo prominente all'interno dei testi delle piramidi, che cominciarono ad essere scritti verso la fine della dinastia e il cui contenuto potrebbe essere stato concepito molto prima.\nMolti passaggi all'interno dei testi delle piramidi connettono Iside con la regione del delta del Nilo vicino a Behbeit el-Hagar e Sebennytos, dove lei e il suo culto potrebbero aver avuto origine.\nMolti studiosi si sono concentrati sul nome di Iside per riuscire a determinare le sue origini.\nIl suo nome egiziano era \ua723st o Aset, che diede la base per la forma coptica \u2c8e\u2ca4\u2c88 (\u0112se) e per il suo nome greco\u00a0 \u1f38\u03c3\u03b9\u03c2, su cui \u00e8 basato il suo nome moderno. Il nome in geroglifico \u00e8 composto dal segno di un trono, che Iside indossa anche sul capo come simbolo della sua identit\u00e0. Il simbolo serve come fonogramma, ma potrebbe anche rappresentare effettivamente un legame con i troni. \nIl termine egiziano per il trono potrebbe aver condiviso una etimologia con il suo nome, e Kurt Sethe ha suggerito che Iside potesse essere originariamente una personificazione dei troni. Henri Frankfort fu d'accordo, affermando che il trono era considerato come la madre del re, e quindi una dea, a causa del suo potere di fare di un uomo un re. \nAltri studiosi, come J\u00fcrgen Osing e Klaus P. Kuhlmann, hanno messo in dubbio questa interpretazione, a causa delle differenze fra il nome di Iside e la parola trono e per la mancanza di prove che un trono sia mai stato divinificato.\nQualunque siano le sue origini, Iside \u00e8 strettamente connessa con il ruolo del re all'interno dei testi delle piramidi, la pi\u00f9 antica fonte che descriva la sua natura. Il ciclo di miti intorno alla morte di Osiride e alla sua resurrezione si trova per la prima volta all'interno dei testi delle piramidi. Esso divent\u00f2 uno dei miti egiziani pi\u00f9 elaborati e influenti.\nIside ha un ruolo pi\u00f9 attivo in questo mito rispetto agli altri protagonisti, e per questo, quando cominci\u00f2 a svilupparsi all'interno della letteratura dal nuovo regno al periodo tolemaico, divent\u00f2 uno dei personaggi letterari pi\u00f9 complessi fra le divinit\u00e0 egizie.\nAllo stesso tempo, Iside assorb\u00ec diverse caratteristiche da altre dee, portando la sua importanza anche oltre il mito di Osiride.\nDurante il periodo tolemaico era spesso considerata una divinit\u00e0 universale.\nFiglia di Nut e Geb, sorella di Nefti, Seth e Osiride, di cui fu anche sposa e dal quale ebbe Horus. Fu colei che grazie alla sua astuzia e alle sue abilit\u00e0 magiche scopr\u00ec il nome segreto di Ra.\nSecondo il mito, raccontato nei \"Testi delle Piramidi\" e da Plutarco nel suo \"Iside ed Osiride\", con l'aiuto della sorella Nefti recuper\u00f2 e assembl\u00f2 le parti del corpo di Osiride, riportandolo alla vita. Per questo era considerata una divinit\u00e0 associata alla magia e all'oltretomba.\nAiut\u00f2 a civilizzare il mondo, istitu\u00ec il matrimonio e insegn\u00f2 alle donne le arti domestiche.\nMoglie e donna in lutto.\nIside \u00e8 parte dell'Enneade di Eliopoli, una famiglia di nove dei discendenti del dio creatore, Atum o Ra, a seconda delle versioni. Lei e i suoi fratelli, Osiride, Set e Nefti, sono l'ultima generazione degli Enneadi, nati da Geb,\u00a0dio della terra, e Nut, dea del cielo. Il dio creatore, il sovrano originale del mondo, passa la sua autorit\u00e0 attraverso la discendenza maschile dell'Enneade, facendo s\u00ec che Osiride diventi re. Di conseguenza Iside, sua sposa e sorella, diventa la sua regina.\nSet uccise Osiride e, in molte versioni del mito, smembr\u00f2 il suo cadavere. Iside e Nefti, assieme ad altre divinit\u00e0 quali Anubi, cercarono i pezzi del corpo del fratello e lo riassemblarono.\nLe loro azioni sono il prototipo mitico della mummificazione e di altre pratiche funerarie.\nSecondo alcuni testi, Iside e i suoi fratelli dovettero proteggere il corpo di Osiride dalla dissacrazione da parte di Set e dei suoi servi. In questa fase del mito, Iside e Nefti sono spesso viste in forma di nibbio. Questa forma potrebbe essere stata ispirata dalla similitudine fra il verso del nibbio e il pianto delle donne in lutto, oppure da una metafora che compara la ricerca del nibbio per le carogne con la ricerca delle dee per il cadavere del fratello.\nIside \u00e8 la personificazione di una vedova in lutto. L'amore suo e di sua sorella per il fratello e il loro dolore per la sua morte lo aiutano a tornare in vita, assieme all'utilizzo di incantesimi da parte di Iside. Diversi testi funerari contengono dei discorsi di Iside, in cui esprime il suo dolore per la morte di Osiride, il suo desiderio sessuale nei suoi confronti e anche la rabbia perch\u00e9 lui l'ha abbandonata. Tutte queste emozioni hanno un ruolo nella sua resurrezione, perch\u00e9 servono per spronarlo all'azione.\nAlla fine, Iside rid\u00e0 vita e respiro al corpo di Osiride e ha un rapporto sessuale con lui, in cui concepisce loro figlio, Horus. Da questo punto in poi Osiride vive solo nella Duat, o aldil\u00e0. Ma producendo un figlio e erede per vendicare la sua morte e eseguire i riti funerari per lui, Iside si \u00e8 assicurata che suo marito vivr\u00e0 nell'aldil\u00e0.\nIl ruolo di Iside nell'aldil\u00e0 \u00e8 basato su quello nel mito. Aiutava a ripristinare le anime degli umani deceduti, come aveva fatto per Osiride. Come altre dee, per esempio Hathor, fungeva anche da madre per i morti, dandogli protezione e nutrimento. Inoltre, sempre come Hathor, prendeva la forma di Imentet, dea dell'est, che accoglieva le anime dei morti nell'aldil\u00e0 come suoi bambini. Ma per la maggior parte della storia egiziana gli dei maschi, come Osiride, erano quelli che si credeva dessero poteri rigenerativi che erano cruciali per la rinascita. Iside si limitava ad assisterlo stimolando il suo potere. Il potere divino femminile divent\u00f2 pi\u00f9 importante nelle credenze dell'aldil\u00e0 del Nuovo Regno. Vari testi funerari tolemaici enfatizzano che Iside ebbe un ruolo attivo nella concezione di Horus, stimolando il marito inerte, alcune decorazioni di tombe egiziane del periodo romano rappresentano Iside con un ruolo centrale nell'aldil\u00e0, e un testo funerario di quella era suggerisce che si pensava che le donne fossero in grado di prendere parte al seguito di Iside e Nefti nell'aldil\u00e0.\nDea madre.\nIside \u00e8 trattata come la madre di Horus sin dalle prime copie dei Testi delle Piramidi, anche se ci sono segni che Hathor fosse originariamente identificata come sua madre, e altre tradizioni identificano una versione pi\u00f9 vecchia di Horus come figlio di Nut e fratello di Iside e Osiride. Iside potrebbe essere diventata la madre di Horus solo quando il mito di Osiride cominci\u00f2 a prendere forma durante l'Antico Regno. Nella cura di suo figlio, Iside \u00e8 dipinta come l'immagine della devozione materna.\nNella forma sviluppata del mito, Iside diede alla luce Horus dopo una gravidanza lunga e un parto difficile nei boschetti di papiro del delta del Nilo. Mentre suo figlio cresce, deve proteggerlo da Set e da molti altri serpenti, scorpioni e malattie. I suoi sforzi per guarire Horus erano descritti in molti libri di incantesimi, che compravano ogni paziente con Horus, cosicch\u00e9 potesse beneficiare dell'impegno di Iside. In alcuni testi, Iside viaggia fra gli umani e deve cercare il loro aiuto. Secondo una storia, sette Dei scorpioni minori viaggiavano con lei e le facevano la guardia. Si vendicarono su una ricca donna che si era rifiutata di aiutare Iside pungendo il figlio e rendendo necessario che Iside guarisse il bimbo senza colpa. La reputazione di Iside di dea compassionata, che vuole diminuire le sofferenze umane, contribu\u00ec di gran lunga alla sua immagine.\nIside continu\u00f2 ad assistere il figlio quando sfid\u00f2 Set per riottenere il titolo che gli aveva usurpato, anche se madre e figlio sono rappresentati in conflitto alcune volte, come quando Horus decapita Iside e sostituisce la testa originale con quella di una mucca, un mito di origine del corno di mucca che Iside indossa.\nL'aspetto materno di Iside si estendeva anche ad altre divinit\u00e0. I testi delle bare, risalenti al Medio Regno (2055-1650 a.C. ca.) dicono che i quattro figli di Horus, divinit\u00e0 funeraria che si pensava proteggessero gli organi interni dei morto, erano la prole di Iside e la forma pi\u00f9 anziana di Horus. Nella stessa epoca, Horus fu sincretizzato con il dio della fertilit\u00e0 Min, e per questo Iside era vista come madre di Min. Si diceva che la forma di Min conosciuta come Kamutef, \"toro di sua madre\", che rappresentava la rigenerazione ciclica degli dei e dei re, mettesse incinta la madre per ottenere per s\u00e9 un'identit\u00e0 di genere. Per questo motivo Iside \u00e8 anche identificata come la sposa di Min. La stessa visione di questa ideologia potrebbe celarsi dietro la tradizione, trovata in alcuni testi, secondo cui Horus abbia stuprato Iside. Amun, la prima divinit\u00e0 egizia durante il Medio e il Nuovo Regno, assunse il ruolo di Kamutef, e, quando era in questa forma, Iside era la sua consorte. Api, un toro che era venerato come un dio vivente a Menfi, era considerato il figlio di Iside, il cui padre era una forma di Osiride conosciuta come Osiride-Apis. La madre di ogni toro era quindi conosciuta come \"Iside mucca\".\nUna storia all'interno del Papiro di Westcar del Medio Regno include Iside in un gruppo di dee che fanno da nutrici durante il parto di tre futuri re. Ha un ruolo simile nei testi del Nuovo Regno che descrivono le nascite divine di faraoni regnanti. Nel papiro di Westcar, Iside annuncia i nomi dei bambini mentre nascono. Questo fatto \u00e8 visto come un segno che Iside aveva il potere di predire il futuro o di influenzare eventi futuri, come altre divinit\u00e0 che assistevano nel parto. Testi molto pi\u00f9 recenti chiamano Iside \"signora della vita, sovrana del fato e del destino\" e indicano che ha il controllo su Shai e Renenuter, come altri grandi dei come Amun nelle prime fasi della storia egiziana. Governando queste divinit\u00e0, Iside determina la lunghezza e la qualit\u00e0 della vita umana.\nDea dei sovrani e protettrice del regno.\nHorus era equiparato ad ogni faraone vivente e Osiride ad ogni predecessore deceduto del faraone. Iside \u00e8 quindi la mitologica madre e moglie dei re. Nei testi delle piramidi, risulta importante per il re in quanto \u00e8 una delle divinit\u00e0 che lo proteggeva e assisteva nell'aldil\u00e0.\nLa sua importanza all'interno dell'ideologia reale crebbe durante il Nuovo Regno. Rilievi all'interno di templi da quell'epoca in poi mostrano il re che si nutre dal seno di Iside; il suo latte guariva i suoi bambini e simboleggiava il suo diritto di regnare. L'ideologia reale enfatizzava sempre di pi\u00f9 l'importanza delle regine come controparti terrestri delle dee che erano mogli del faraone e madri dei suoi eredi. Inizialmente la pi\u00f9 importante di queste dee era Hathor, la controparte femminile di Ra e Horus, le cui caratteristiche erano incorporate nelle corone delle regine. Ma a causa delle sue connessioni con la regalit\u00e0, anche a Iside furono dati gli stessi titoli e insegne regali che erano dati alle regine umane.\nIl ruolo di Iside come protettrice di Osiride da Set divent\u00f2 parte di un aspetto pi\u00f9 grande e agguerrito del suo personaggio. Testi funerari del Nuovo Regno mostrano Iside nella barca di Ra, mentre naviga attraverso l'aldil\u00e0, agendo in qualit\u00e0 di una delle divinit\u00e0 che sottomette l'arcinemico di Ra, Apep. I re invocavano anche i suoi poteri apotropaici contro i nemici umani. Nel suo tempio tolemaico di Fila, vicino al confine con le popolazioni Nubiane che raziavano l'Egitto, era descritta come la protettrice dell'intera nazione, pi\u00f9 potente in battaglia di milioni di soldati, sostenitrice dei re tolemaici e degli imperatori romani nei loro sforzi per sottomettere i nemici dell'Egitto.\nDea della magia e della saggezza.\nIside era conosciuta anche per i suoi poteri magici, che le avevano permesso di resuscitare Osiride e di proteggere e guarire Horus, e per la sua astuzia. Grazie alla sua conoscenza della magia, si diceva che era pi\u00f9 potente di un milione di dei. In diversi episodi della storia \"Le contese di Horus e Set\", Iside usa queste abilit\u00e0 per superare in strategia Set nel corso del conflitto. In un'occasione, si trasforma in una giovane donna che dice a Set di essere coinvolta in una disputa di eredit\u00e0 simile a quella dell'usurpazione di Osiride da parte di Set. Quando Set definisce quella situazione come ingiusta, Iside lo deride, dicendo che si \u00e8 giudicato in torto da solo. In testi pi\u00f9 recenti, usa i suoi poteri di trasformazione per combattere e distruggere Set e i suoi seguaci.\n In un incantesimo, Iside crea un serpente che morde Ra, che \u00e8 pi\u00f9 vecchio e pi\u00f9 grande di lei, e lo infetta col suo veleno, facendolo ammalare. La dea poi si offre di guarirlo se lui le riveler\u00e0 il suo nome segreto, conoscenza che le avrebbe concesso un potere incomparabile. Dopo molte trattative, Ra le rivela il suo nome, che lei riferir\u00e0 a Horus, mettendo in sicurezza la sua autorit\u00e0 reale. La storia potrebbe essere interpretata come una storia delle origini che spiega perch\u00e9 le abilit\u00e0 magiche di Iside siano superiori a quelle degli altri dei, ma siccome usa la magia per ingannare Ra, la storia sembra indicare che era in possesso di queste attivit\u00e0 magiche anche in precedenza.\nDea del cielo.\nMolti dei ruoli che Iside assunse le diedero un'importante posizione nel cielo. Dei passaggi nei Testi delle Piramidi connettono strettamente Iside con Sopdet, dea che rappresenta la stella Sirio, la cui relazione con il marito Sah, la costellazione dell'Orione, e il figlio Sopdu, richiama la relazione di Iside con Osiride e Horus. Il sorgere eliacale di Sirio, subito prima della piena del Nilo, diede a Sopdet una stretta connessione con le inondazioni e la conseguente crescita delle piante. In parte a causa della sua relazione con Sopdet, Iside era collegata anche con le inondazioni, che erano comparate con le lacrime che aveva versato per Osiride. In tempi tolemaici era connessa con la pioggia, che alcuni testi egizi chiamano \"Nilo nel cielo\", con il sole come protettore della barca di Ra, e con la luna, probabilmente perch\u00e9 era legata alla dea della luna Artemide tramite una connessione con una dea egizia della fertilit\u00e0, Bastet. \nNegli Inni di File \u00e8 chiamata \"Signora del Paradiso\" il cui dominio sul cielo \u00e8 parallelo al dominio di Osiride sulla Duat e a quello di Horus sulla terra.\nDea universale.\nIn tempi tolemaici la sfera di influenza di Iside includeva l'intero cosmo. In quanto dea che proteggeva l'Egitto e sosteneva i suoi re, aveva potere su tutte le nazioni, e in quanto dea che procura la pioggia, dava vita al mondo naturale. Gli inni Filei che inizialmente la chiamano sovrana del cielo espande la sua autorit\u00e0, cos\u00ec al suo culmine domina su cielo, terra e Duat. Dicono infatti che il suo potere sulla natura nutre gli umani, i morti benedetti e gli dei. Altri inni scritti in greco risalenti all'epoca tolemaica la chiamano la \"bellissima essenza di tutti gli dei\". Nel corso della storia egizia, molte divinit\u00e0, maggiori e minori, sono stati descritti con termini simili. Amun \u00e8 stato comunemente descritto in questo modo durante il nuovo regno, mentre nell'egitto romano termini del genere tendevano ad essere associati a Iside. Testi del genere non negano l'esistenza di altri dei, ma li trattano come aspetti della dea suprema, un tipo di teologia chiamato a volte summodeismo.\nNei periodi Tardo, Tolemaico e Romano, molti templi contenevano un mito della creazione che adattava idee sulla Creazione in modo da dare ruoli primari a divinit\u00e0 locali. A Fila, Iside \u00e8 descritta come la creatrice nello stesso modo in cui i testi pi\u00f9 antichi descrivevano il dio Ptah, che si diceva avesse progettato il mondo con il suo ingegno e poi lo avesse scolpito, facendolo diventare reale. Come lui, Iside crei il cosmo tramite \"ci\u00f2 che il suo cuore aveva concepito e le sue mani avevano creato\".\nCome altri dei durante la storia egizia, Iside aveva molte forme, diverse in base ai diversi centri di culto, e ogni centro enfatizzata diversi aspetti del suo personaggio. I culti locali si concentravano su distintivi tratti della sua personalit\u00e0, piuttosto che sulla sia universalit\u00e0, mentre alcuni inni egizi trattano altre dee in altri centri di culto come le sue manifestazioni Mediterranee.\nUn testo nel templi di Iside a Dendera dice: \"in ogni territorio \u00e8 colei che \u00e8 in ogni citt\u00e0, il ogni territorio con suo figlio Horus.\"\nIconografia in Egitto.\nNell'arte egizia, Iside era pi\u00f9 comunemente rappresentata come una donna con i tipici attributi di una dea: un vestito lungo, un rotolo di papiro in una mano e un ankh nell'altra. Il suo copricapo originale era il simbolo del trono, usato per scrivere il suo nome. Lei e Nefti appaiono spesso insieme, in particolare quando piangono per la morte di Osiride, lo supportano sul suo trono o proteggono il sarcofago del morto. In queste situazioni le loro braccia sono spesso gettati sulle loro facce, in gesto di lutto, o protratte suo corpo di Osiride o del morto, come segno del loro ruolo di protezione. Appaiono anche come Nibbi o come donne con le ali di Nibbio. Iside appare in altre forme animali: come una scrofa, rappresentazione del suo ruolo materno, come una mucca, particolarmente quando legata ad Apis, o Prende anche la forma di un albero o di una donna che emerge da un albero, offrendo cibo e acqua alle anime decedute. Questa forma allude al nutrimento materno che provvedeva.\n Nello stesso periodo, cominci\u00f2 ad essere raffigurata con le insegne di una regina umana, come una corona a forma di avvoltoio sulla testa e un ureo, o un cobra impennato, sulla fronte. Nei periodi Tolemaico e Romano, statue e statuette di Iside la mostrano in stile scultoreo greco, con attributi presi dalla tradizione greca e egizia.\nIl simbolo tiet, una forma annodata simile all'ankh, era usata come simbolo di Iside almeno dal Nuovo Regno, anche se esisteva gi\u00e0 da molto tempo. Era spesso fatto di diaspro rosso, e paragonato al sangue di Iside. Usato come amuleto funerario, si diceva che desse la sua protezione a chi lo indossava.\nCulto in Egitto e Nubia.\nIside, la cui originaria associazione con Osiride fu sostituita dalla Dinastia tolemaica con quella al dio Serapide, fu una delle divinit\u00e0 pi\u00f9 famose di tutto il bacino del Mediterraneo come attestato dal tempio di Deir el-Shelwit del periodo greco-romano, dedicato esclusivamente alla dea mentre un altro si trova a Maharraqa nella bassa Nubia e risalente a epoca greco-romana.\nRelazione con i reali.\nNonostante la sua importanza nel mito di Osiride, Iside era in origine una dea minore appartenente al culto del re vivo; aveva solo un ruolo minore nel papiro drammatico di Ramesse, la traccia per i rituali di incoronazione per l'accessione di Senusret I nel Medio Regno. La sua importanza crebbe durante il Nuovo Regno, quando fu sempre pi\u00f9 connessa con Hator e la regina umana.\nAll'inizio del I millennio a.C. ci fu una maggiore enfasi riguardo alla triade familiare di Osiride, Iside e Horus e una forte crescita nella popolarit\u00e0 di Iside. Nel IV secolo a.C., Nectanebo I della tredicesima dinastia, dichiar\u00f2 che Iside era la sua dea patrona, legandola cos\u00ec pi\u00f9 strettamente al potere politico. Il regno di Kush, che ci fu in Nubia dal VII secolo a.C. al IV secolo d.C., assorb\u00ec e adatt\u00f2 l'ideologia egiziana che circondava la figura dei sovrani. Esso infatti comparava Iside con la kandake, la regina o la regina madre del re kushita.\nI re greci tolemaici, che regnarono sull'Egitto come faraoni dal 305 al 30 a.C., svilupparono un'ideologia che li legava sia con gli dei egizi che con quelli greci, per rafforzare la loro pretesa al trono agli occhi dei loro sudditi greci ed egiziani. Per secoli i colonizzatori greci ed i visitatori che andavano in Egitto avevano collegato le divinit\u00e0 egiziane e le loro, in un processo chiamato interpretatio graeca. Erodoto, un greco che scrisse riguardo all'Egitto nel V secolo a.C., compara specificamente Iside con Demetra, la cui ricerca mitologica della figlia Persefone ricorda la ricerca di Osiride da parte di Iside. Demetra era una delle poche divinit\u00e0 greche che erano ampiamente adottate dagli egizi nel periodo tolemaico, e per questo la somiglianza fra lei e Iside rese possibile una connessione fra le due culture. In altri casi, Iside era connessa ad Afrodite, tramite gli aspetti sessuali del suo personaggio. \nProseguendo con questa tradizione, i primi due Tolomei diedero le basi per il culto di un nuovo dio, Serapide, che combinava alcuni aspetti di Osiride e Apis con quelli di dei greci come Zeus e Dioniso. Iside, rappresentata in una forma ellenizzata, era rappresentata sia come consorte di Serapide che di Osiride. Tolomeo II e sua sorella e moglie Arsinoe II crearono un culto del sovrano intorno a s\u00e9 stessi, e per questo erano venerati negli stessi templi di Serapide e Iside, e Arsinoe era paragonata sia a Iside che ad Afrodite. \nAlcune regine del tardo periodo Tolemaico si identificarono pi\u00f9 strettamente con Iside. Cleopatra III, nel II secolo a.C., usava il nome di Iside al posto del suo nelle iscrizioni, e Cleopatra VII, l'ultima regina egizia prima dell'annessione del regno all'impero Romano, usava l'epiteto \"la nuova Iside\".\nTempli e festivit\u00e0.\nFino alla fine del Nuovo regno, il culto di Iside fu strettamente collegato a quello di divinit\u00e0 maschili, come Osiride, Min o Amun. Era comunemente venerata assieme a loro, in quanto loro madre o consorte, ed era specialmente venerata come la madre di varie forme locali di Horus. Comunque in alcuni siti aveva i suoi culti sacerdotali indipendenti, e aveva almeno un tempio dedicato esclusivamente a lei al centro di culto di Osiride presso Abidos nel corso del tardo Nuovo Regno.\nI primi templi principali dedicati a Iside si trovavano a Behbeit el-Hagar, nel nord dell'Egitto, e a File, nell'estremo sud. Grazie alla fama diffusa di Iside, File attirava pellegrini da tutto il Mediterraneo. \nMolti altri templi di Iside furono fondati in epoca tolemaica, andando da Alessandria d'Egitto e Canope, sulla costa mediterranea, alla frontiera con la Nubia. Una serie di templi dedicati a Iside era situata nella regione che andava da File a Marraqa, ed erano luoghi di culto sia per gli egiziani che per le popolazioni della Nubia. I nubi di Kush costruirono i loro templi a Iside su siti dell'estremo sud, includendone uno nella loro capitale, Meroe.\nIl rito pi\u00f9 frequente all'interno dei templi di qualunque divinit\u00e0 era il rituale dell'offerta giornaliera, il cui venivano donati cibo e vestiti all'immagine di culto della dea. In tempi romani, templi dedicati ad Iside in Egitto erano costruiti o in stile egiziano, nel quale la statua della dea era situata all'interno e i riti delle offerte quotidiane venivamo svolti dai preti fuori dalla vista del pubblico, oppure in stile greco, in cui la statua della dea era visibile al pubblico. Eppure, le culture greca e egizia erano molto connesse durante questo periodo, e potrebbe quindi non esserci stata alcuna separazione etnica fra i seguaci di Iside. Le stesse persone avrebbero potuto pregare Iside fuori da templi in stile egizio e di fronte alla sua statua nei templi in stile greco.\nI templi celebravano anche molte festivit\u00e0 durante l'anno, alcune erano estese a tutto il regno, mentre alcune erano strettamente locali. Un'elaborata serie di riti dedicati ad Osiride erano performanti in tutto Egitto durante il mese del Khoiak, e Iside e Nefti divennero importanti all'interno di questi riti a partire almeno dal Nuovo Regno. In epoca tolemaica due donne interpretavano i ruoli di Iside e Nefti durante il Khoiak, cantando e cantilenando il lutto per il loro fratello defunto. I loro canti sono conservati all'interno dei libri canzoni delle festivit\u00e0 di Iside e nefti e lamentazioni di Iside e Nefti.\nIn seguito, Iside ottenne le sue festivit\u00e0 oltre a quelle del Khoiak. In epoca romana, gli egizi di tutto il paese celebravano il suo compleanno, l'Amesisia, portando la statua locale di Iside attraverso i loro campi, probabilmente celebrando i suoi poteri di fertilit\u00e0. I sacerdoti di Fila tenevano una celebrazione ogni dieci giorni, quando la statua di Iside visitava la vicina isola di Bigeh, che si diceva fosse il luogo dove era sepolto Osiride, e tenevano riti funerari per lui. La statua visitava anche i templi vicini a sud, anche durante gli ultimi secoli di attivit\u00e0 di File, quando erano gestiti da popolazioni della Nubia al di fuori del dominio romano.\nIl cristianesimo divenne la religione principale dell'impero romano, incluso l'Egitto, durante il IV e V secolo d.C.. I templi egizi cessarono la loro attivit\u00e0 gradualmente e in momenti diversi, a causa di una combinazione fra mancanza di fondi e ostilit\u00e0 dei cristiani. Il tempio di Iside a File, supportato dai seguaci della Nubia, mantenne un gruppo sacerdotale organizzato e delle festivit\u00e0 regolari fino almeno a met\u00e0 del V secolo d.C., facendo di esso l'ultimo tempio d'Egitto interamente funzionante.\nCulto funerario.\nIn molti incantesimi dei Testi delle Piramidi, Iside e nefti aiutano il faraone deceduto a raggiungere l'aldil\u00e0. Nei testi della bara del Medio regno, Iside appare pi\u00f9 spesso, anche se in questi testi vengono accreditate pi\u00f9 resurrezioni ad Osiride. Fonti del nuovo regno come il libro dei morti, descrivono Iside come protettrice delle anime dei morti che affrontano pericoli nella Duat. Descrivono anche Iside come in membri del consiglio divino che giudica la correttezza morale delle anime prima di ammettere nell'aldil\u00e0, e appare in illustrazioni in cui sta in piedi dietro a Osiride mentre presiede sul consiglio.\nIside e Nefti prendevano parte alle cerimonie funerarie, dove due donne in lutto, probabilmente le stesse della festivit\u00e0 di Abido, piangevano il morto allo stesso modo in cui le due dee avevano pianto Osiride. Da allora in poi, Iside era spesso rappresentata o richiamata su utensili funerari: sui sarcofagi come una delle quattro dee che proteggevano i quattro figli di Horus, nell'arte all'interno delle tombe nell'atto di offrire il suo latte donatore di vita al morto, e amuleti tiet erano spesso posizionati sulle mummie per assicurarsi che il potere di Iside li proteggesse dal male. Tardi testi funerari la mostravano spesso in lutto per Osiride, e il libro del respiro si diceva che fosse stato scritto da lei per Osiride. Nella tradizione funeraria della Nubia, Iside era considerata pi\u00f9 importante del marito, perch\u00e9 era quella attiva dei due, mentre lui riceveva solo passivamente le offerte che lei gli faceva per sostenerlo nell'aldil\u00e0.\nCulto popolare.\nAl contrario di molte divinit\u00e0 egizie, prima della fine del Nuovo regno Iside veniva raramente menzionata nelle preghiere o invocata tramite i suoi nomi personali. Dal periodo tardo in poi, divent\u00f2 una delle divinit\u00e0 pi\u00f9 comunemente menzionate in queste fonti, che spesso invocano la sua gentilezza e la sua disposizione a rispondere alle preghiere di coloro che le chiedevano aiuto. Centinaia di migliaia di amuleti e statue votive di Iside con in braccio Horus furono prodotte durante il primo millennio a.C., e in tempi romani era fra le divinit\u00e0 pi\u00f9 comunemente rappresentate nell'arte religiosa della casa, in forma di figurine e dipinti.\nIside divenne prominente nei testi magici a partire dal medio regno. I pericoli che Horus affronta durante la sua infanzia sono un tema ricorrente negli incantesimi di guarigione, in cui gli sforzi di Iside per guarirlo vengono estesi ad ogni paziente. In molte di questi incantesimi, Iside costringe Ra ad aiutare Horus, dichiarando che avrebbe fermato il corso del sole nel cielo se suo figlio non fosse stato guarito. Altri incantesimi compravano le donne incinte a Iside, per assicurarsi che partorissero i loro figli con successo.\nLa magia egizia inizi\u00f2 ad incorporare concetti cristiani quando il cristianesimo fu istituito in Egitto, ma gli dei egizi e greci continuarono ad apparire negli incantesimi per molto tempo dopo che i loro culti nei templi erano cessati. Gli incantesimi che risalgono al VI, VII e VIII secolo d.C. invocano il nome di Iside assieme a quelli di personaggi cristiani.\nNel mondo Greco-Romano.\nDiffusione.\nLa conquista di Alessandro Magno nel tardo IV secolo a.C. port\u00f2 alla creazione di regni ellenistici sul Mediterraneo e nel vicino est, incluso l'Egitto tolemaico, e mise la religione greca in stretto contatto con le religioni originarie di quei regni. La risultante diffusione di culture permise a molte tradizioni religiose di diffondersi per il mondo ellenistico nel corso degli ultimi tre secoli a.C.. Prima di allora, i culti legati ad una particolare citt\u00e0 o nazione erano la norma nel mondo antico. I nuovi culti mobili, che includevano quelli di Iside e di Serapide, si adattavano a seconda delle regioni e delle persone che venivano da molte diverse culture.\nDiffusi da mercanti e altri viaggiatori del Mediterraneo, i culti di Iside e di Serapide si stabilirono nelle citt\u00e0 portuali greche verso la fine del IV secolo a.C. e si espansero attraverso la Grecia e l'Asia minore durante il III e II secolo. La sacra isola greca di Delo fu uno dei primi centri di culto di entrambe gli dei, e il suo stato di centro di commercio la rese il punto da cui i culti egiziani si diffusero in Italia. Iside e Serapide erano anche venerati in siti sparsi per l'impero seleucide, il regno ellenistico nel medio Oriente che si estendeva a est fino all'odierno Iran, anche se scomparirono dalla regione quando i Seleucidi persero i territori conquistati al regno dei Parti.\nI greci vedevano la religione egizia come esotica e a volte bizzarra, ma al tempo stesso piena di antica saggezza. Come altri culti delle regioni dell'est del Mediterraneo, il culto di Iside attrasse i greci e i romani, giocando sulle sue origini esotiche, ma la forma che assunse dopo aver raggiunto la Grecia era estremamente ellenizzata. Molta di questa ellenizzazione era influenzata dal culto di Demetra, con cui Iside fu sempre pi\u00f9 comparata.\nIl culto di Iside raggiunse l'Italia e la sfera influente romana nel II secolo a.C.. Era uno dei molti culti che furono introdotti a Roma quando i territori della Repubblica romana si espansero negli ultimi secoli a.C.. Le autorit\u00e0 della Repubblica cercarono di definire quali culti fossero accettabili e quali no, tentando di definire una identit\u00e0 culturale romana nel mezzo dei cambiamenti culturali portati dell'espansione di Roma. Nel caso di Iside, templi e altari a lei dedicati furono costruiti sul Campidoglio, nel cuore della citt\u00e0, da privati all'inizio del I secolo a.C.. L'indipendenza del suo culto dal controllo delle autorit\u00e0 romane lo rese una potenziale minaccia. Negli anni 40 e 50 a.C., quando la crisi della Repubblica fece temere ai romani che la pace fra gli dei si stesse sgretolando, il senato romano distrusse questi templi, anche se non bandirono completamente Iside dalla citt\u00e0.\nI culti egizi si trovarono davanti ad altra ostilit\u00e0 durante la guerra finale della Repubblica romana, quando Roma, sotto il comando di Ottaviano, futuro Augusto, combatt\u00e9 l'impero Tolemaico di Cleopatra VII. Dopo la vittoria di Ottaviano, vennero banditi i templi di Iside e di Serapide dall'interno del pomerium, il confine del cuore sacro di Roma, permettendone la costruzione nella citt\u00e0 ma al di fuori del pomerium, rendendo i due dei egizi non romani, ma accettabili da Roma. Nonostante furono temporaneamente espulsi da Roma durante il regno di Tiberio. I culti egizi divennero gradualmente una parte accettata del panorama religioso romano. Gli imperatori della dinastia Flavia trattarono Serapide e Iside come protettori del loro regno allo stesso modo delle divinit\u00e0 tradizionali romane, come Giove e Minerva. Anche mentre veniva integrato nella cultura romana, il culto di Iside svilupp\u00f2 nuove caratteristiche che enfatizzavano le sue origini egizie, includendo una maggiore enfasi su Osiride di quanta ce ne fosse in tempi ellenistici.\nI culti inoltre si espansero nelle province occidentali di Roma, iniziando dalla costa mediterranea all'inizio del periodo imperiale. Nel loro momento pi\u00f9 importante, nel tardo II secolo e inizio del III secolo d.C., Iside e Serapide erano venerati nella maggior parte delle citt\u00e0 dell'impero occidentale, anche se non erano molto presenti nelle campagne. I loro templi sono stati trovati a Petra e Palmira, nelle province dell'Arabia e della Siria, a Italica in Spagna e a Londinium in Bretagna. In quel periodo erano considerate protettori dell'imperatore e della benestare della societ\u00e0, ad un livello comparabile con quello degli dei Romani.\nRuoli.\nIl culto di Iside, come altri nel mondo greco-romano, non aveva dei dogmi precisi, e le sue credenze e pratiche sono rimaste solo lontanamente simili l'una all'altra mentre si espandeva nelle regioni e si evolveva col tempo. Le aretalogie greche che venerano Iside fornisce molte informazioni riguardo a questi culti. Parte di queste richiama strettamente alcune idee degli inni tardo-egizi, mentre altri elementi erano strettamente greci. Altre informazioni vengono da Plutarco, il cui libro \"su Iside e Osiride\" interpreta gli dei egizi sulla base delle sue credenze filosofiche platoniche, e diverse opere della letteratura greca e latina che si riferiscono al culto di Iside, specialmente in un racconto di Apuleio, le \"Metamorfosi\", che finisce descrivendo come il protagonista ha una visione della dea e diventa suo seguace.\nPartendo dal ruolo di Iside come madre e moglie, le aretalogie la identificano come l'inventrice del matrimonio e della maternit\u00e0. Era invocata per proteggere le donne durante il parto e, nei libri dell'antica Grecia, per proteggere la loro verginit\u00e0. Alcuni testi antichi suggeriscono che fosse la patrona delle donne in generale. Il suo culto potrebbe essere stato utile per promuovere limitatamente l'autonomia delle donne, con l'autorit\u00e0 e il potere di Iside usati come un prototipo, anche se nei miti era devota, e mai completamente indipendente, al marito e figlio. Le aretalogie mostrano attitudini ambigue nei riguardi dell'indipendenza delle donne: una afferma che Iside aveva reso le donne equali agli uomini, mentre un'altra che aveva spinto le donne a subordinarsi ai mariti.\nIside era spesso caratterizzata come una dea della luna, parallelamente alle caratteristiche solari di Serapide. Era anche vista come una dea cosmica. Molti testi dicono che organizzava i comportamenti del sole, della luna e delle stelle, governando il tempo e le stagioni, che, a turno, garantivano la fertilit\u00e0 della terra. Questi testi le assegnano anche il merito di aver inventato l'agricoltura, aver stabilito le leggi e aver denigrato o promosso altri elementi della societ\u00e0 umana. Questa idea deriva da tradizioni greche pi\u00f9 antiche riguardo ai ruoli di vari dei greci, come Demetra, nella creazione della civilt\u00e0.\nEra anche la patrona di mari e porti. I marinai lasciavano incisioni che la invocavano per assicurarsi della sicurezza e fortuna dei loro viaggi. In questo ruolo era chiamata \"Iside Pelagia\", \"Iside del mare\", o \"Iside Faria\", in riferimento alle isole di Faro, sito del faro di Alessandria. Questa forma di Iside, che emerse in tempi ellenistici, potrebbe essere stata ispirata da immagini egizie di Iside su un'imbarcazione, e da dei greci che proteggevano la navigazione, come Afrodite. Iside Pelagia svilupp\u00f2 un'ulteriore significato a Roma. L'approvvigionamento di cibo di Roma dipendeva dalle spedizioni di grano nelle sue province, specialmente quella egiziana. Iside quindi garantiva raccolti fertili e proteggeva le navi che trasportavano il cibo attraverso il mare, e quindi garantiva il salus. Si diceva che la sua protezione dello stato si estendesse agli eserciti romani, come dell'Egitto Tolemaico, ed era a volte chiamata \"Iside Invicta\". I suoi ruoli erano cos\u00ec numerosi che cominci\u00f2 ad essere chiamata \"myrionymos\", colei con molti nomi, e \"panthea\", dea universale. Sia Plutarco che Proclo menzionano una statua velata della dea Neith che compravano con Iside, citando un esempio della sua universalit\u00e0 e enigmatica saggezza. Aveva incise le parole \"Io sono tutto che \u00e8 stato ed \u00e8 e sar\u00e0; e nessun mortale ha mai sollevato il mio velo.\"\nSi diceva anche che proteggesse i suoi seguaci nell'aldil\u00e0, che non era molto enfatizzato nelle culture romana e greca. \"L'asino d'oro\" e scritti lasciati dai suoi seguaci suggeriscono che molti dei suoi seguaci pensavano che la dea gli avrebbe garantito una vita dopo la morte migliore, come premio per la loro devozione. Questo aldil\u00e0 era caratterizzato inconsistentemente. Alcuni dicevano che avrebbero beneficiato dall'acqua benefica di Osiride, mentre altri si aspettavano di salpare verso le Isole della fortuna della tradizione greca.\nCome in Egitto, si diceva che Iside avesse potere sul fato, che nella religione greca tradizionale era un potere che neanche gli dei potevano contrastare. Questo controllo sul fato lega i disparati tratti di Iside. Governa il cosmo, ma solleva le persone dalle loro sfortune, e la sua influenza si estende al reame della morte, che \u00e8 individuale e universale allo stesso tempo.\nRelazione con altri dei.\nPi\u00f9 di una dozzina di dei egizi erano venerati fuori dall'Egitto in tempi ellenistici e romani in una serie di culti, anche se molti erano minori. Fra i pi\u00f9 importanti di questi dei, Serapide era strettamente connesso a Iside e spesso appariva con lei nell'arte, ma Osiride rimase centrale nel suo mito e prominente nei suoi rituali. Templi ad Iside e Serapide erano spesso costruiti vicini, ma era raro che un solo tempio fosse dedicato ad entrambi. Osiride, in quanto divinit\u00e0 diversa dagli dei immortali greci, sembrava a questi strano, e ebbe solo un ruolo minore nei culti dei tempi ellenistici. In quelli romani divent\u00f2, come Dioniso, un simbolo di un gioioso aldil\u00e0, e il culto di Iside si concentr\u00f2 sempre di pi\u00f9 su di lui. Horus, spesso sotto il nome di Arpocrate, appariva anche spesso nei templi di Iside come suo figlio a fianco a Osiride o Serapide. Assorb\u00ec tratti da dei greci come Apollo e Eros ed era identificato come dio del sole e dei raccolti. Un altro membro del gruppo era Anubi, che era connesso al dio greco Ermes nella sua forma ellenizzata Hermanubi. Si diceva anche che avesse imparato la sua saggezza da Thot, il dio egizio della scrittura e conoscenza, che era conosciuto nel mondo greco-romano come Ermete Trismegisto, o che fosse addirittura sua figlia.\nIside aveva anche un'estesa rete di connessioni con dei Greci e romani, e con altri di altre culture. Non era completamente integrata nel Pantheon greco, ma fu comparata diverse volte con una grande variet\u00e0 di figure mitologiche greche, come Demetra, Afrodite o Io Il culto di Demetra aveva una influenza ellenizzante particolarmente importante sul culto di Iside dopo il suo arrivo in Grecia. La relazione di Iside con le donne fu influenzata dalla sua frequente comparazione con Artemide, che aveva un ruolo dualistico come dea vergine e promotrice della fertilit\u00e0. A causa dei poteri di Iside sul Fato, era connessa con le personificazioni greche e romane della fortuna, Tiche e Fortuna. A Biblo, in Fenicia, nel II millennio a.C., Ator era venerato come una forma della dea locale Baalat Gebal; Iside prese gradualmente il posto di Ator nel corso del I millennio a.C. Nel Noricum nell'Europa centrale, Iside fu sintetizzata con la dea locale Noreia, e a Petra potrebbe essere stata collegata con la dea araba al-Uzza. L'autore romano Tacito disse che Iside era venerata dai Suebi, una popolazione germanica che viveva fuori dell'impero, ma avrebbe potuto scambiarla per una dea germanica perch\u00e9, come lei, la dea era simboleggiata da una barca.\nMolte delle aretalogie includono una lunga lista di dee con cui Iside era connessa. Questi testi trattano tutte le divinit\u00e0 elencate come forme della dea, suggerendo che agli occhi degli autori era un essere summodeistico: una dea per l'intero oecumene Nel mondo religioso romano, molte divinit\u00e0 erano chiamate \"uno\" o \"unico\" in testi religiosi come questi. Allo stesso tempo, i filosofi ellenici vedevano frequentemente il principio unificatore e astratto del cosmo come divino. Molti di loro interpretavano le tradizioni religiose per farle adattare a questo concetto di un essere assoluto, come Plutarco aveva fatto con Iside e Osiride. Ne l'asino d'oro Iside dice: \"la mia persona manifesta gli aspetti di tutti gli dei e le dee\". Dice anche che \u00e8 \"venerata da tutto il mondo sotto forme diverse, con vari riti e molti nomi\", anche se gli egizi e i nubi usavano il suo vero nome. Ma quando elenca le forme in cui i vari popoli del mediterraneo la venerano, menziona solo divinit\u00e0 femminili. Le divinit\u00e0 greco-romane erano fermamente divise dal genere, limitando quindi quanto universale Iside potesse effettivamente essere. Una aretalogia evita questo problema chiamando Iside e Serapide i due dei \"unici\". Similmente, sia Plutarco che Apuleio limitano l'importanza di Iside, trattandola come subordinata ad Osiride. La pretesa che fosse unica aveva il fine di enfatizzare la sua grandezza, piuttosto che fare una precisa affermazione teologica.\nIconografia.\nLe immagini di Iside fatte al di fuori dell'Egitto erano in stile ellenistico, come molte di quelle fatte in Egitto in tempi ellenistici e romani. I suoi attributi variavano ampiamente. A volte indossava il copricapo con le corna di vacca di Hator, ma i greci avevano ridotto la sua grandezza e lo avevano spesso interpretato come una luna crescente. Poteva anche indossare copricapo con foglie, fiori o spighe di grano. Altri tratti comuni includevano ciuffi di capelli boccolosi e un elaborato mantello legato con un nodo elaborato sul seno, che era originario del vestiario egizio, ma era trattato come un simbolo della dea al di fuori dell'Egitto. Nelle sue mani poteva portare un ureo o un sistro, entrambi derivanti dall'iconografia egizia, o una sistola.\nCome Iside-Fortuna teneva in mano un timone, che rappresentava il controllo del Fato, nella sua mano destra e una cornucopia, simbolo di abbondanza, in quella sinistra. Come Iside Pharia indossava un mantello che fluttuava dietro di lei come una vela, e come Iside Lacta accudiva il suo bambino, Arpocrate. La diversa iconografia scatur\u00ec dai suoi vari ruoli; come dice Robert Steven Bianchi, \"Iside poteva rappresentare qualunque cosa per chiunque, e poteva essere rappresentata in ogni modo immaginabile.\"\nSeguaci e sacerdoti.\nCome la maggior parte dei culti del tempo, il culto di Iside non richiedeva ai suoi devoti di venerare esclusivamente la dea, e il loro livello di devozione variava ampiamente. Alcuni seguaci di Iside servivano come sacerdoti in una variet\u00e0 di culti e affrontava diversi riti di iniziazione dedicati a dei diversi. Inoltre, molti enfatizzavano la loro forte devozione nei suoi confronti e alcuni la consideravano il centro delle loro vite. Erano fra i pochi gruppi religiosi del mondo greco-romano che avevano dei nomi per definirsi. Tuttavia, il nome \"Isiaco\" era usato raramente.\nGli isiaci erano una porzione molto piccola della popolazione dell'impero romano, ma venivano da ogni classe sociale, da schiavi e liberti a alti ufficiali e membri della famiglia imperiale. Antichi registri fanno intuire che Iside fosse popolare con le classi sociali pi\u00f9 basse, dando una possibile ragione per cui le autorit\u00e0 della Repubblica romana, preoccupate dai conflitti fra classi, guardavano al suo culto con sospetto. Le donne erano pi\u00f9 fortemente rappresentate nel culto di Iside rispetto ad altri culti greco-romani, e nel periodo dell'impero potevano diventare sacerditesse in molte posizioni gerarchiche equivalenti a quelle maschili. Secondo le iscrizioni le donne costituivano meno della met\u00e0 degli isiaci, e sono raramente menzionate fra i ranghi pi\u00f9 alti dei sacerdoti, ma siccome le donne sono rappresentate poco all'interno delle scritture romane, il loro ruolo potrebbe essere stato maggiore di quanto documentato. Diversi scrittori romani accusarono il culto si Iside di incoraggiare la promiscuit\u00e0 fra le donne. Jaime Alvar suggerisce che il culto attraeva i sospetti maschili perch\u00e9 dava alle donne un modo di agire al di fuori del controllo dei mariti.\nI sacerdoti di Iside si riconoscevano per le loro distintive teste rasate e i vestiti di lino bianco, entrambe caratteristiche prese dai culti egizi e dalla loro purezza rituale. Un tempio di Iside poteva includere diversi ranghi di sacerdoti, cos\u00ec come varie associazioni di culto e incarichi speciali per i seguaci laici. Non ci sono prove di una gerarchia che si occupava di pi\u00f9 templi, e ogni tempio probabilmente funzionava indipendentemente dagli altri.\nCulto.\nDall'epoca tolemaica la venerazione per la dea, simbolo di sposa, madre e protettrice dei naviganti, si diffuse nel mondo ellenistico, fino a Roma. Il suo culto, diventato misterico per i legami della dea con il mondo ultraterreno e nonostante all'inizio fosse ostacolato, dilag\u00f2 in tutto l'Impero romano. Gli imperatori augustei si opposero sempre all'introduzione del suo culto e nel 19 d.C. Tiberio fece distruggere il tempio di Iside, gettare nel fiume Tevere la sua statua e crocifiggere i suoi sacerdoti, a causa di uno scandalo, come riportato da Giuseppe Flavio nelle \"Antichit\u00e0 giudaiche\". Ciononostante, il culto della divinit\u00e0 femminile si diffuse nei circoli colti della citt\u00e0, in particolare tra le ricche matrone.\nSuccessivamente Iside venne assimilata con molte divinit\u00e0 femminili locali, quali Cibele, Demetra e Cerere, e molti templi furono innalzati in suo onore in Europa, Africa e Asia. Il pi\u00f9 famoso fu quello di File, l'ultimo tempio pagano a essere chiuso nel VI secolo per ordine dell'imperatore Giustiniano I.\nLa dea Iside era venerata anche nell'antica Benevento, dove l'imperatore Domiziano fece erigere un tempio in suo onore. ricollegano il culto della dea egizia della magia alla leggenda delle janare, che fa di Benevento la citt\u00e0 delle streghe. All'interno del Museo del Sannio, un'intera sala \u00e8 dedicata alla dea, Signora di Benevento.\nLa decadenza nel Mediterraneo del culto di Iside fu per lo pi\u00f9 determinata dall'avvento di nuove religioni quali lo stesso Cristianesimo.\nTempli e riti giornalieri.\nTempli dedicati a dei egizi situati al di fuori dell'Egitto, come la Basilica rossa di Pergamo, il Tempio di Iside di Pompei, o l'Iseum Campense a Roma, erano costruiti in uno stile molto greco-romano, ma, come i templi egizi, erano circondati da grandi corti chiuse da muri. Erano decorati con opere d'arte a tema egizio, e a volte avevano degli oggetti antichi provenienti dall'Egitto stesso. La loro disposizione era pi\u00f9 elaborata di quella dei templi romani tradizionali, e includeva stanze per accogliere i sacerdoti e per varie funzioni rituali, con una statua rituale della dea in un santuario appartato. Diversamente dalle statue di culto egiziane, le statue ellenistiche e romane di Iside erano a grandezza naturale o pi\u00f9 grandi. I rituali giornalieri includevano ancora la vestizione della statua ogni mattina con vestiti elaborati e l'offerta di cibi, ma, al contrario della tradizione egizia, i sacerdoti permettevano ai seguaci ordinari di vedere la statua della dea durante i rituali della mattina, pregare ad essa direttamente e cantarle inni.\nUn altro oggetto di venerazione in questi templi era l'acqua, che era trattata come un simbolo delle acque del Nilo. I templi di Iside costruiti in tempi ellenistici includevano spesso cisterne sotterranee che contenevano l'acqua sacra, con il livello dell'acqua che si alzava e si abbassava imitando le piene del Nilo. Molti templi romani invece usavano un contenitore d'acqua, un hydreios, che era venerato come un'immagine di culto o una manifestazione di Osiride.\nCulto personale.\nLe lararia romane, o tempietti della casa, contenevano statuette dei penati, un vario gruppo di dei protettori scelto sulla base delle preferenze dei membri della famiglia. Iside e altre divinit\u00e0 egizie furono trovate nelle lararia in Italia dal tardo I secolo a.C. Fino all'inizio del IV secolo d.C..\nIl culto richiedeva la purezza rituale e morale dei suoi seguaci, necessitando periodicamente bagni rituali o giorni di astinenza sessuale. Gli isiaci a volte mostravano la loro devozione non regolarmente, cantando odi a Iside nelle strade o, come forma di penitenza, dichiarando i loro misfatti in pubblico.\nAlcuni templi dedicati a divinit\u00e0 greche, inclusa Serapide, praticavano il rituale dell'incubazione, in cui i seguaci dormivano in un tempio sperando che il dio gli apparisse in sogno e li consigliasse o che guarisse i loro mali. Alcuni testi siggeriscono che questa pratica avveniva anche nei templi di Iside, ma le prove sono poche. Si pensava comunque che Iside comunicasse tramite i sogni in altre circostanze, come chiamare i seguaci per i riti di iniziazione.\nIniziazione.\nAlcuni templi di Iside praticavano dei riti misterici per iniziare nuovi membri al culto. Nonostante questo riti sono fra gli elementi meglio conosciuti del culto greco-romano di Iside, la loro pratica \u00e8 confermata solo in Italia, Grecia e Asia minore. Dando ai devoti una esperienza emozionante e mistica della dea, le iniziazioni davano intensit\u00e0 emozionale al processo dell'unione al culto.\n\"L'asino d'oro\", nel descrivere di come il protagonista si unisce al culto di Iside, fornisce l'unica fonte dettagliata delle iniziazione isiache. Le ragioni per cui Apuleio scrisse del culto e l'accuratezza della sua descrizione romanzata sono soggette di molte discussioni, ma la fonte \u00e8 molto coerente con altre fonti sulle iniziazioni, e gli studiosi si basano fortemente sull'opera quando studiano l'argomento.\nAntichi riti misterici usavano una grande variazione di esperienze intense, come l'oscurit\u00e0 notturna interrotta da luce intensa e forte musica e rumore, per sopraffare i loro sensi e darle un'intensa esperienza religiosa, che dava la sensazione di contatto diretto con la divinit\u00e0 a cui erano devoti. Il protagonista dell'asino d'oro, Lucius, si sottopone ad una serie di iniziazioni, anche se solo la prima \u00e8 descritta in modo dettagliato. Dopo essere entrato nella parte pi\u00f9 interna del tempio di iside durante la notte, dichiara: \"sono venuto al confine della notte e, avendo calpestato la soglia di Proserpina, ho viaggiato attraverso tutti gli elementi e sono tornato. Nel mezzo della notte ho visto il sole splendere con una luce intensa, mi sono trovato faccia a faccia con gli dei di sotto e gli dei di sopra e gli ho mostrato la mia reverenza da vicino.\" Questa descrizione criptica suggerisce che il viaggio simbolico dell'inizato nel mondo dei morti era paragonato alla rinascita di Osiride e al viaggio di Ra attraverso l'aldil\u00e0 nel mito egizio, implicando possibilmente che Iside aveva riportato indietro l'inizato dalla morte, come aveva fatto con suo marito.\nFestivit\u00e0.\nI calendari romani indicavano le due importanti festivit\u00e0 di Iside sin dall'inizio del I secolo d.C.. La prima festivit\u00e0 era il Navigium Isidis in marzo, che celebrava l'influenza di Iside sul mare e serviva come preghiera per la salvezza di naviganti e, a volte, dei Romani e dei loro comandanti. Consisteva in un'elaborata processione, che includeva sacerdoti e seguaci isiaci con una grande variet\u00e0 di costumi e emblemi sacri, che trasportavano un modello di una nave dal tempio locale fino al mare o a un fiume vicino. L'altro era l'Isia, verso la fine di ottobre e l'inizio di novembre. Come il suo predecessore egizio, il Khoiak, l'Isia includeva una rievocazione rituale della ricerca di Osiride da parte di Iside, seguito da un giubilo quando il corpo del dio veniva trovato. Molte altre festivit\u00e0 minori erano dedicate a Iside, inclusa la Pelusia alla fine di marzo, che potrebbe aver celebrato la nascita di Arpocrate, e la Lychnapsia, che celebrava la nascita di Iside stessa il 12 agosto.\nFestivit\u00e0 di Iside e altri dei politeisti erano celebrati fino al IV secolo d.C., nonostante la crescita del cristianesimo e la persecuzione dei pagani che si erano intensificati durante la fine del secolo. L'Isia fu celebrata almeno fino al tardo 417 d.C., e il Navigium Isidis dur\u00f2 fino al VI secolo d.C.. Col passare del tempo, il significato religioso delle festivit\u00e0 romane fu dimenticato o ignorato, anche se gli usi continuarono. In alcuni casi, come nel Navigium Isidis, questi usi divennero parte della cultura classica e cristiana combinata dell'alto medioevo.\nPossibili influenze sul Cristianesimo.\nUna domanda controversa riguardo a Iside \u00e8 se il suo culto abbia influenzato il cristianesimo. Alcuni usi isiaci potrebbero essere fra le pratiche pagane che furono incorporate nelle tradizioni Cristiane quando l'impero romano fu cristianizzato. Andreas Alf\u00f6ldi, per esempio, argoment\u00f2 negli anni 30 che la festivit\u00e0 medievale del carnevale, in cui il modellino di una barca era trasportato in una processione, si fosse sviluppato dal Navigium Isidis.\nMolta attenzione si concentra sullo stabilire se tratti del cristianesimo siano stati presi dai culti misterici pagani, compreso quello di Iside. I membri pi\u00f9 devoti del culto di Iside prendevano un impegno personale ad una divinit\u00e0 che vedevano come superiore rispetto alle altre, come facevano i cristiani. Sia il cristianesimo che il culto di Iside avevano un rito di iniziazione: i misteri per Iside, il battesimo nel cristianesimo. Uno dei temi comuni dei culti misterici, quello di un dio la cui morte e resurrezione pu\u00f2 essere connessa con la stabilit\u00e0 della vita dopo la morte del credente, assomiglia al tema centrale del cristianesimo. L'idea che le credenze cristiane siano state prese dai culti misterici ha causato accese discussioni per oltre duecento anni. In risposta a queste controversie, sia Hugh Bowden che Jaime Alvar, studiosi che si occupano di antichi culti misterici, suggeriscono che le similitudini fra il cristianesimo e i culti misterici non sono state semplicemente prodotte dal prendere le idee ma dal loro sfondo comune: la cultura greco-romana in cui si sono tutti sviluppati.\nLe similitudini fra Iside e Maria, madre di Dio, sono anche state analizzate. Sono state soggette a controversie fra i Protestanti e la Chiesa cattolica, poich\u00e9 molti protestanti hanno affermato che la venerazione cattolica di Maria \u00e8 una reminiscenza del paganesimo.\n Il classicista R. E. Witt vede Iside come la \"grande precorritrice\" di Maria. Suggerisce che coloro che veneravano Iside e si erano convertiti al cristianesimo avrebbero potuto vedere la figura di Maria negli stessi termini della loro dea tradizionale. Evidenza che le due avevano molte sfere di influenza in comune, come l'agricoltura e la protezione dei marinai. Compara il titolo di Maria come \"Madre di Dio\" all'epiteto di Iside come \"madre del dio\", e il \"regina dei cieli\" di Maria al \"regina dei cieli\" di Iside. Stephen Benko, uno storico dei primi periodi del cristianesimo, argomenta che la devozione a Maria \u00e8 stata fortemente influenzata dai culti di molte dee pagane, non solo Iside. Al contrario, John McGuckin, uno storico della chiesa, dice che Maria assorb\u00ec dei tratti superficiali di queste dee, come l'iconografia, ma che le basi fondamentali del suo culto erano strettamente cristiane.\nLe immagini di Iside con in braccio Horus sono spesso indicate come la base per l'iconografia di Maria, poich\u00e9 immagini di donne con in braccio bambini erano rare nel mondo mediterraneo antico al di fuori dell'Egitto. Vinh Tran Tam Tinh argomenta che immagini di Iside hanno influenzato solo le immagini di Maria con in braccio Ges\u00f9 trovate in Egitto, mentre Thomas F. Mathews e Norman Muller pensano che le pose di Iside in antichi dipinti abbiano influenzato diversi tipi di iconografie di Maria, dentro e fuori l'Egitto. Elizabeth Bolman dice che queste antiche immagini egizie di Maria con in braccio Ges\u00f9 avevano come scopo l'enfatizzare la sua grandezza divina, come le immagini di dee con in braccio bambini nell'antica iconografia egizia. Sabrina Higgins afferma che queste somiglianze provano che le immagini di Iside influenzarono quelle di Maria, ma non che i cristiani adottarono deliberatamente l'iconografia o altri elementi del culto di Iside.\nInfluenza nelle culture posteriori.\nIl ricordo di Iside sopravvisse all'estinzione del suo culto. Come i greci e i romani, molti europei moderni hanno visto l'antico Egitto come la casa di una profonda e spesso mistica saggezza, che \u00e8 spesso stata connessa a Iside. La biografia di Iside di Giovanni Boccaccio nella sua opera De mulieribus claris, basata su fonti classiche, la tratta come una regina storica che insegnava la civilizzazione al genere umano. Alcuni pensatori del rinascimento elaborarono questa prospettiva su Iside. Annio da Viterbo, nel 1490, afferm\u00f2 che Iside e Osiride avevano civilizzato l'Italia prima della Grecia, definendo cos\u00ec una connessione diretta fra il suo paese e l'Egitto. L'appartamento Borgia, dipinto per il patrono di Annio, Papa Alessandro VI, incorpora lo stesso tema nell'illustrazione del mito di Osiride.\nL'esoterismo occidentale ha spesso fatto referenze a Iside. Due testi esoterici romani usano l'idea mitica in cui Iside passa conoscenza segreta a Horus. In Kore Kosmou, gli insegna la saggezza che deriva da Ermes Trismegisto, e nel testo alchemico Iside la profetessa a suo figlio Orus, gli trasmette ricette alchemica. La prima letteratura esoterica moderna vedeva Ermes Trismegisto come un saggio egizio e faceva spesso uso di testi attribuiti a lui, e a volte si riferiva anche a Iside. In un filone diverso, la descrizione di Apuleio delle iniziazioni isiache ha influenzato le pratiche di molte societ\u00e0 segrete. Il romanzo di Jean Terrasson del 1731, Sethos, usava Apuleio come ispirazione per un elaborato rito egizio dedicato a Iside, che fu poi imitato da effettivi rituali in diverse societ\u00e0 massoniche durante il XVIII secolo, come in altre opere letterarie, fra cui la nota opera di Wolfgang Amadeus Mozart del 1791, Il flauto magico.\nDal rinascimento in poi, la statua velata di Iside che Plutarco e Proclo avevano menzionato fu interpretata come una rappresentazione della Natura, basandosi su un passaggio di Macrobio nel IV secolo d.C. che comparava Iside con la natura. Autori del XVII e XVIII secolo assegnarono una grande variet\u00e0 di significati a questa immagine. Iside rappresentava la natura come la madre di tutte le cose, come un insieme di cose da essere scoperte dalla scienza, come un simbolo del concetto panteista di un'anonima, enigmatica divinit\u00e0 che era immanente all'interno della Natura, o come un potere sublime ispiratore di timore, che poteva essere vissuto tramite riti misterici estatici. Nella decristianizzazione della Francia durante la rivoluzione francese, serv\u00ec come una alternativa al cristianesimo tradizionale: un simbolo che poteva rappresentare la Natura, la saggezza scientifica moderna, e un collegamento al passato pre-cristiano. Per questi motivi, l'immagine di Iside appare in opere d'arte promosse dal governo rivoluzionario francese, come la Fontaine de la R\u00e9g\u00e9n\u00e9ration, e dal primo impero francese. La metafora del velo di Iside continu\u00f2 a circolare nel XIX secolo. Helena Blavatsky, la fondatrice della tradizione teosofica, intitol\u00f2 il suo libro del 1877 sulla teosofia Iside Svelata, sottintendendo che avrebbe rivelato verit\u00e0 spirituali riguardo alla natura che la scienza non avrebbe potuto rivelare.\nFra gli egiziani moderni, Iside era usata come un simbolo nazionale durante i movimenti faraonisti degli anni 20 e 30, quando l'Egitto ottenne l'indipendenza dal governo inglese. In opere come il dipinto nel parlamento d'Egitto di Mohamed Naghi, intitolato Il rinascimento egiziano, e l'opera teatrale di Tawfiq al-Hakim, Il ritorno dello spirito, Iside simboleggia la rinascita della nazione. Una scultura di Mahmoud Mokhtar, chiamata anch'essa Il rinascimento egiziano, gioca sul tema di Iside che rimuove il suo velo.\nIside si trova spesso nella narrativa, come serie di fumetti di supereroi, e il suo nome e la sua immagine appare in posti disparati, come la pubblicit\u00e0 e nomi di persone. Il nome Isidoro, che significa \"dono di Iside\", sopravvisse nel cristianesimo nonostante le sie origini pagane, dando origine al nome moderno Isidoro e le sue varianti. Nel tardo XX e all'inizio del XXI secolo il nome Iside divent\u00f2 un nome femminile popolare.\nIside continua ad apparire in moderni culti esoterici e pagani. Il concetto di una singola dea che incarna tutti i poteri al femminile, ispirata in parte da Apuleio, divent\u00f2 un tema molto diffuso nella letteratura del XIX e XX secolo. Gruppi e figure influenti nell'esoterismo, come l'ordine Ermetico dell'alba dorata nel tardo XIX secolo e il Dion Fortune negli anni 30, adott\u00f2 una dea quasi onnipotente nel loro sistema di credenze col nome di Iside. Questa concezione di Iside influenz\u00f2 la Grande Dea che si trova in molte forme di stregoneria contemporanea. Oggi, ricostruzioni di antiche religioni egizie, come l'ortodossia Kemetica o la chiesa della fonte eterna, includono Iside fra le divinit\u00e0 che venerano. Un'organizzazione religiosa eclettica concentrata sulle divinit\u00e0 femminili si chiama Confraternita di Iside, perch\u00e9, con le parole di una delle sue sacerdotesse, M. Isidora Forrest, Iside pu\u00f2 essere \"tutte le dee per tutte le persone.\"\nSincretismo con altre figure.\nIside era una dea dai molti nomi e fu assimilata con Afrodite e Demetra, la dea della fecondit\u00e0.\nEsistono tratti comuni nell'iconografia relativa a Iside e quella posteriore della Vergine Maria, tanto che alcuni hanno supposto che l'arte paleocristiana si sia ispirata alla raffigurazione classica di Iside per rappresentare la figura di Maria: comune \u00e8 ad esempio l'atto di tenere entrambe in braccio un infante, che \u00e8 Ges\u00f9 nel caso della Madonna mentre \u00e8 Horus per Iside, o gli appellativi di Madre di Dio, Regina del Cielo, Consolatrice degli afflitti.\nAncora, con il primo vero affermarsi del Cristianesimo nell'Impero romano, sotto imperatori come Costantino I e Teodosio I e con il conseguente rifiuto delle altre religioni a Roma e nei suoi domini, alcuni templi consacrati a Iside furono riadattati e consacrati come basiliche, come la Basilica di S. Stefano a Bologna.\nContaminazioni moderne.\nForme riadattate di culto dell'antica dea egiziana riemersero in et\u00e0 illuministica negli ambienti della massoneria, soprattutto francesi, che l'assimilarono alla dea Ragione, quale divinit\u00e0 laica e naturalistica che impersonava, incarnandoli, i principi teorici del deismo. Una statua con le sue sembianze fu innalzata in suo onore in Place de la Bastille il 10 agosto 1793 a Parigi, nei giorni della Rivoluzione francese per celebrarne l'anniversario.\nLa presenza di Iside nei culti massonici del Settecento \u00e8 rinvenibile ad esempio nell'ambientazione egizia del \"Flauto magico\" di Mozart, la cui religiosit\u00e0 rimase comunque sempre commista al cristianesimo. Un secolo pi\u00f9 tardi, sul finire dell'Ottocento, sar\u00e0 la fondatrice della societ\u00e0 teosofica, Helena Petrovna Blavatsky, a fare di Iside la chiave di accesso ai misteri dell'occultismo e dell'esoterismo con la sua prima opera fondamentale del 1877, intitolata appunto \"Iside svelata\", che suscit\u00f2 un forte impatto negli ambienti dello spiritismo.\nInno a Iside.\nTratto dal Papiro di Ossirinco n.1380, 1. 214-216, risalente al II secolo a.C.:\n&lt;poem&gt;[\u2026] Dea dalle molte facolt\u00e0,\nonore del sesso femminile.\n[\u2026] Amabile, che fa regnare la dolcezza nelle assemblee,\n[\u2026] nemica dell'odio [\u2026],\n[\u2026] Tu regni nel Sublime e nell'Infinito.\nTu trionfi facilmente sui despoti con i tuoi consigli leali.\n[\u2026] Sei tu che, da sola, hai ritrovato tuo fratello (Osiri), che hai\nben governato la barca, e gli hai dato una sepoltura degna di lui.\n[\u2026] Tu vuoi che le donne (in et\u00e0 di procreare) si uniscano agli uomini.\n[\u2026] Sei tu la Signora della Terra [\u2026]\nTu hai reso il potere delle donne uguale a quello degli uomini!&lt;/poem&gt;"}
{"id": "241324", "revid": "118396111", "url": "https://it.wikipedia.org/wiki?curid=241324", "title": "John James Rickard Macleod", "text": "Biografia.\nNel 1898 si laure\u00f2 all'Universit\u00e0 di Aberdeen e subito dopo and\u00f2 a lavorare per un anno all'Universit\u00e0 di Lipsia. Nel 1902 fu nominato docente di biochimica alla \"London Hospital Medical School\". Nel 1903 fu nominato professore di psicologia alla Western Reserve University a Cleveland (Ohio). Nel 1918 fu eletto professore di fisiologia all'Universit\u00e0 di Toronto (Canada).\nIl principale contributo di Macleod fu la scoperta insieme a Frederick Banting e Charles Herbert Best dell'insulina usata per combattere il diabete. Per tale scoperta infatti gli fu attribuito, insieme a Banting, il premio Nobel per la medicina nel 1923. Riconoscimento contestato dallo scienziato rumeno Nicolae Constantin Paulescu, secondo il quale era stato il primo ricercatore a pubblicare trattati scientifici sull'utilizzo dell'insulina.\nScrisse diversi libri tra cui, \"Recenti approcci nella psicologia\" (1905); \"Diabete: la sua patologia psicologica\" (1925); e \"Metabolismo carboidrato ed insulina\" (1926)."}
{"id": "241326", "revid": "640277", "url": "https://it.wikipedia.org/wiki?curid=241326", "title": "Macleod", "text": "MacLeod (pronuncia , \"mekl\u00e0ud\") \u00e8 il cognome di diversi personaggi, reali o fittizi:"}
{"id": "241328", "revid": "1318658", "url": "https://it.wikipedia.org/wiki?curid=241328", "title": "Locomotiva FS E.636", "text": "Le E.636 sono un gruppo di locomotive elettriche delle Ferrovie dello Stato.\nProgettate nel 1937-38 dall'ingegnere Alfredo D'Arbela e collaboratori per subentrare alle E.626 specialmente nel traino dei treni viaggiatori e merci sulle linee pi\u00f9 tortuose della rete FS, avvicinandosi all'idea di \"locomotiva universale\" gi\u00e0 propugnata da Giuseppe Bianchi, furono giudicate \"molto moderne per la loro epoca\".\nSono state ritirate dal servizio nel 2006.\nStoria.\nSul finire degli anni trenta le Ferrovie Italiane potevano contare su tre tipi di locomotive elettriche da 3\u00a0kV CC, concepite secondo una filosofia di \"interoperabilit\u00e0\" propugnata dall'ingegner Giuseppe Bianchi: una serie d'accorgimenti che permettevano la compatibilit\u00e0 dei pezzi di ricambio tra i vari tipi di locomotiva, allo scopo di ridurre i costi e i tempi di manutenzione.\nQuesti gruppi erano:\nCon l'aumento del traffico ferroviario in Italia, si decise di creare una nuova locomotiva forte di tutte le innovazioni tecnologiche dell'epoca, di concezione semplice ed affidabile, ma senza i problemi dei mezzi esistenti.\nNel 1938 l'ingegner Alfredo d'Arbela e la sua \u00e9quipe presentarono un nuovo tipo di rotabile, che in quel periodo venne portato ad esempio dei successi tecnologici italiani dalla propaganda politica del regime fascista.\nLa costruzione della prima serie di dieci unit\u00e0, numerate E.636.001-010, fu ordinata il 1\u00ba settembre 1938 e le macchine furono consegnate tra il maggio ed il settembre 1940.\nTecnica.\nLa E.636 era composta di due semicasse articolate, con tre carrelli indipendenti a due assi; il peso veniva cos\u00ec suddiviso tra un numero maggiore di assi, rientrando ampiamente nei limiti consentiti dall'armamento della linea ferroviaria.\nLe apparecchiature interne furono disposte secondo una nuova logica razionalizzata, permettendo una migliore distribuzione delle 101 tonnellate di peso.\nLe E.636 montavano gli stessi motori della \"E.626\", i \"32R\" ma non riuscivano a garantire una potenza adeguata ai compiti che queste nuove locomotive avrebbero dovuto svolgere. Vennero modificati, acquisendo la sigla di \"32R5\" e furono dotati di un sistema di trasmissione ad albero cavo, pi\u00f9 avanzato rispetto al vecchio sistema ad ingranaggi e sospensione del motore per il naso.\nPer la prima volta le locomotive vennero dotate di un circuito di protezione da sovracorrenti chiamato Separatore D'Arbela, che rimase in servizio fino agli anni settanta per poi essere sostituito con un pi\u00f9 moderno sistema ad interruttore extrarapido.\nI carrelli erano in lamiera scatolata, con struttura ad anello e due travi trasversali intermedie, ammortizzati tramite molle a balestra montate su ogni asse una per lato. I cuscinetti delle sale, inizialmente a lubrificazione, vennero con la seconda e terza serie sostituiti da cuscinetti a rulli che richiedevano meno manutenzione ed erano meno soggetti ad usura.\nLa cassa, in acciaio, posava sui carrelli tramite perni montati sulle traverse e su una coppia di pattini.\nLe nasciture E.636 concettualmente erano nient'altro che una versione meccanicamente aggiornata delle vecchie E.626, e ne mantenevano alcuni problemi di progettazione: qualche problema di rumorosit\u00e0 causato dal sistema di trasmissione non imped\u00ec a questo nuovo gruppo di affermarsi.\nVennero studiati due diversi rapporti di trasmissione: uno pi\u00f9 corto (21/65) per i tratti in pendenza o per i treni pesanti, con velocit\u00e0 massima di 95\u00a0km/h (poi accresciuta a 105 nel 1948) ed uno pi\u00f9 lungo (28/65) con velocit\u00e0 massima di 120\u00a0km/h.\nIl gruppo E.636 \u00e8 stato prodotto in tre serie di locomotive:\nIl primo esemplare, la \"E.636.001\", entr\u00f2 in servizio nel maggio 1940, e durante la guerra altre 107 unit\u00e0 furono consegnate fino al 1943 da diverse industrie quali Breda, OM, CGE, Officine Meccaniche Reggiane, Magneti Marelli e Officine Ferroviarie Savigliano.\nLe unit\u00e0 N.042, 068, 076, 078, 079 e 105 furono distrutte a seguito delle ostilit\u00e0 durante la Seconda guerra mondiale, ma terminato il conflitto la necessit\u00e0 di nuovi mezzi e l'intervento del Piano Marshall spinse a riprendere la costruzione di queste locomotive: di questa serie furono costruiti un totale di 469 esemplari, compresi i primi 108 realizzati durante la guerra.\nOltre ai costruttori elencati si aggiunsero altre industrie: Fiat, TIBB, Officine Meccaniche Pistoiesi ed Ansaldo.\nNegli anni a seguire le innovazioni tecnologiche e i vari miglioramenti contribuirono a rendere maggiormente affidabile questo gruppo di locomotive, che servirono da base di partenza per i nuovi gruppi E.646 ed E.656, che pur essendo mezzi a s\u00e9 stante portarono il numero di unit\u00e0 derivate dal medesimo progetto alla cifra di 1.219 mezzi.\nLa capostipite E.636.001 risultava accantonata presso il deposito di Palermo dal 1998, ma nonostante il valore storico \u00e8 stata demolita in data 27 marzo 2007. Gli aspetti che pi\u00f9 di altri avrebbero giocato a sfavore di un eventuale restauro di questa unit\u00e0 erano legati al pessimo stato di conservazione del rotabile, seriamente danneggiato ad una semicassa nonch\u00e9 quasi totalmente privato delle apparecchiature di bordo.\nLe E.636 revampizzate.\nLa E.636, con il progredire della tecnologia, divent\u00f2 inevitabilmente una locomotiva di vecchia concezione e non in grado di offrire un livello sufficiente di \"comfort\" al personale di bordo; intensamente utilizzata per lunghi viaggi si rivelava fonte di elevato stress da rumore per i macchinisti e di cattiva vivibilit\u00e0 del \"clima\" della cabina di guida per la sua concezione troppo spartana.\nEstremamente carente era la sicurezza delle cabine di guida a causa della loro debolezza strutturale e della loro posizione avanzata (cosa del resto comune anche ad altri mezzi di trazione); in caso di impatto le cabine originarie si sono dimostrate assolutamente inadeguate dal punto di vista della sicurezza, aspetto apparso pi\u00f9 che evidente a seguito di una serie di incidenti occorsi a locomotori in manovra.\nIl 12 marzo 1996 una di queste macchine, la N. 197, venne coinvolta in un incidente presso Sulmona a causa del guasto ai freni. L'impatto contro un ostacolo a bassa velocit\u00e0 squarci\u00f2 la cabina; il macchinista mor\u00ec cercando di fuggire dall'abitacolo.\nPer poter rendere pi\u00f9 confortevoli le condizioni di lavoro, 200 unit\u00e0 del gruppo E.636 destinate a Trenitalia Cargo, sono state riqualificate nelle officine di Marcianise, Genova Brignole ed Ancona.\n\u00c8 stato effettuato un revamping sia interno che esterno, con l'adozione di particolari accorgimenti volti a migliorare le condizioni di abitabilit\u00e0 delle cabine di manovra.\nVennero modificati gli allestimenti e le configurazioni delle cabine con l'introduzione di ganci appendiabiti e di cestini portarifiuti; venne eliminato l'impianto di riscaldamento a scaldiglie elettriche, sostituito con un impianto ad aria condizionata. Venne rifatta la coibentazione per rendere le cabine pi\u00f9 silenziose e rimuovere l'amianto.\nFu adottato un nuovo tergicristallo elettrico, togliendo quello originario ad aria compressa.\nLa parete della seconda cabina venne dotata di un frigorifero, un lavandino, un fornetto scaldavivande e un armadietto con presidi medici di primo soccorso.\nInfine \u00e8 stata predisposta una presa elettrica con tensione nominale di 220 volt.\nEsternamente le unit\u00e0 del gruppo E.636 revampizzate si distinguono per il frontale con il terzo faro (diventato d'obbligo) che permette di ottenere una visibilit\u00e0 migliore nelle ore notturne. Alcune unit\u00e0 sono state dotate anche di un faro verde laterale. Inoltre hanno ricevuto la nuova livrea XMPR, che ha rimpiazzato l'originale \u00abcastano-Isabella\u00bb. Alcune unit\u00e0 rimasero con il vecchio schema di colori, destinate in seguito al ritiro e alla demolizione.\nNessun intervento tuttavia \u00e8 stato messo in opera per l'irrobustimento della cabina di guida.\nGli esemplari unici.\nAlcune E.636 hanno alle spalle una storia particolare di sperimentazioni e prove.\nLa pi\u00f9 famosa di queste \u00e8 la \"Camilla\", E.636.284, che monta una coppia di musetti unici, installati in seguito ad un grave incidente avvenuto nel corso del 1988, presso la localit\u00e0 di Villastellone (provincia di Torino), a causa del quale il telaio di una delle due cabine di manovra rientr\u00f2 di qualche metro, accartocciandosi e mettendo in luce l'inadeguatezza strutturale della cassa.\nPortata alla OGR di Verona Porta Vescovo, \u00e8 stata dotata di due cabine di guida del tipo E.656 sesta serie (pur mantenendo il caratteristico \"maniglione\" e gli altri classici comandi delle E.636 tradizionali) come sperimentazione in vista dell'aggiornamento di tutta la flotta, per renderle compatibili con le direttive europee e con la normativa sulla sicurezza sul lavoro (la \"legge 626\"). Tale sperimentazione tuttavia non ebbe un seguito.\nQuesto mezzo, famoso per aver acquisito un'unica livrea grigio perla - rosso segnale, risulta inserito nell'asset dei rotabili storici di Trenitalia dall'estate 2006. Il 7 luglio 2006 questa unit\u00e0 ha lasciato lo scalo di Milano Smistamento, dove ha soggiornato a lungo accantonata, diretta alla volta di Tirano ove per qualche tempo fu preservata, insieme alla E.636.117, grazie all'opera dei volontari del gruppo ALe 883.\nIl nome \"Camilla\" deriva dal fatto che uno degli operai dello stabilimento di Verona Porta Vescovo, dove la 284 era in riparazione a seguito dell'incidente, aveva scritto con un gessetto sul pancone frontale il nome della propria fidanzata.\nLa E.636.082 venne invece utilizzata come banco prova per un sistema di frenatura reostatica; vennero aggiunte grosse prese d'aria a griglia laterali e fu aggiornato il banco di manovra con l'installazione di un piccolo \"maniglione\" al di sopra di quello tradizionale, il quale comandava la frenatura elettrica. L'impianto elettrico venne cos\u00ec modificato per reggere il nuovo gruppo frenante e vennero aggiunti dei ventilatori per il raffreddamento e un invertitore.\nIl successo della sperimentazione port\u00f2 all'adozione di questo tipo di sistema sulle nuove E.444. Questo prototipo \u00e8 stato a lungo accantonato a Verona Porta Vescovo, pesantemente cannibalizzato per parti di ricambio e in attesa di un ipotetico trasferimento in una localit\u00e0 dove tale unit\u00e0 doveva subire un processo di restauro. Le cose, per\u00f2, si sono evolute diversamente, ed il 3 giugno 2008 questa unit\u00e0 \u00e8 stata demolita a seguito di ordini inderogabili.\nUna E.636, la 385, \u00e8 stata utilizzata per il progetto \"PV-Train\" (Photovoltaic train), con l'installazione sull'imperiale di una serie di celle fotovoltaiche da 24 volt per la ricarica dei gruppi di batterie e l'utilizzo dei sistemi ausiliari nei periodi di stazionamento. Il progetto ha ottenuto un discreto successo ed in merito a ci\u00f2 questa unit\u00e0 \u00e8 stata inserita nel parco rotabili storici di Trenitalia, in qualit\u00e0 di unit\u00e0 prototipo/sperimentale (giugno 2006).\nAltri esemplari esteticamente modificati sono la E.636.080 \"Verona\" (ridipinta in grigio perla-blu orientale come prova per la nuova livrea unificata, in seguito riportata ai colori originali e demolita poi a Livorno il 26 maggio 2002), e la E.636.117 (un'altra \"prova colore\" in grigio-blu con logo XMPR, preservata come rotabile storico).\nFine carriera.\nDal maggio 2006 non esiste pi\u00f9 una E.636 ancora circolante, fatta esclusione per le unit\u00e0 storiche. Tutte le ultime E.636 ancora attive sono state quindi accantonate, essendone stata revocata la circolabilit\u00e0 sull'intera rete ferroviaria italiana.\nLe E.636 superstiti erano state assegnate da diversi anni alla \"Divisione Cargo\" di Trenitalia; negli ultimi mesi di servizio una ventina di E.636 furono date in affitto ad alcune imprese ferroviarie private (LFI, Del Fungo Giera, Serfer) per l'utilizzo su treni merci, utilizzate talvolta in doppia trazione nei tratti pi\u00f9 acclivi della rete ferroviaria italiana.\nAlla fine del mese di aprile 2006 giunse la notizia secondo la quale a partire dal 31 ottobre 2006 il gruppo E.636, salvo proroghe dell'ultimo momento, avrebbe cessato ogni attivit\u00e0; contrariamente ad ogni previsione, nel corso della prima quindicina del mese di maggio 2006 \u00e8 stato improvvisamente deciso il ritiro dalla circolazione di tutte le unit\u00e0 superstiti, comprese quelle date in service alle imprese ferroviarie gi\u00e0 citate (LFI, Serfer e Del Fungo Giera), sostituite da locomotive E.645.\nLa E.636.201, penultima unit\u00e0 circolante, ha abbassato i suoi pantografi per l'ultima volta la mattina del 9 maggio 2006; fa seguito la E.636.366, ultima unit\u00e0 attiva del gruppo, che il giorno 12 maggio 2006 ha fatto il suo ultimo viaggio da Alessandria Smistamento diretta a Livorno Calambrone, chiudendo di fatto un'epoca durata oltre 60 anni.\nIl gruppo E.636 \u00e8 stato a lungo caratterizzato dal maggior numero di unit\u00e0 prodotte per conto delle Ferrovie dello Stato, ed ancora oggi detiene il record per il gruppo di rotabili costruito nel pi\u00f9 lungo arco di tempo, 22 anni.\nSono considerate \"rotabile storico\" le unit\u00e0 002, 128, 161, 164, 243, 265, 318 in livrea \u00abcastano-Isabella\u00bb, le 065 e 385 in livrea XMPR, la 117 in livrea sperimentale grigio-blu (adottata in passato su un'altra unit\u00e0, la 080, demolita nel 2002) e la 284 (Camilla) nella sua livrea unica grigio perla-rosso segnale; queste macchine vengono usate per il traino di treni storici in occasioni speciali. L'unit\u00e0 147 \u00e8 stata riverniciata ed in seguito mantenuta monumentata all'interno dell'OML di Milano Smistamento; tuttavia essa non fa parte del gruppo di rotabili storici, ma \u00e8 stata trasferita in Germania presso il museo ferroviario di Augsburg, dove \u00e8 esposta a partire dal 27 aprile 2008 insieme ad altre locomotive storiche provenienti da tutta Europa.\nAlcune unit\u00e0 del gruppo E.636 (022, 097, 197, 250, 309, 316 e 347) subirono in altrettanti incidenti, nei quali riportarono danni di grave entit\u00e0 tali da non giustificare una riparazione. Altre unit\u00e0 invece (042, 068, 076, 078, 079 e 105) sono state demolite a seguito di ingenti danni riportati nel corso dei bombardamenti alleati durante la Seconda guerra mondiale."}
{"id": "241330", "revid": "287204", "url": "https://it.wikipedia.org/wiki?curid=241330", "title": "Ku\u0107a Cve\u0107a", "text": "Ku\u0107a Cve\u0107a (\"Casa dei fiori\" in serbo; in bosniaco e croato \"Ku\u0107a cvije\u0107a\"; in cirillico \"\u041a\u0443\u045b\u0430 \u0446\u0432\u0435\u045b\u0430\", in sloveno \"Hi\u0161a cvetja\"; in macedone \"\u041a\u0443\u045c\u0430 \u043d\u0430 \u0446\u0432\u0435\u045c\u0435\u0442\u043e\") \u00e8 un monumento funebre costruito presso la collina di Dedinje a Belgrado in Serbia che ospita la salma del maresciallo Tito, presidente della Repubblica Socialista Federale di Jugoslavia dal 1953 al 1980, morto il 4 maggio di quell'anno.\nPer circa un decennio dopo il crollo della Jugoslavia l'intero complesso (la tomba e il memoriale) furono chiusi al pubblico e la guardia d'onore rimossa. Il nome deriva dal fatto che molti fiori venivano posati sul sepolcro del maresciallo. Durante la vita di Tito era chiamato \"negozio di fiori\" perch\u00e9 gli serviva da ufficio alternativo e godeva della presenza di un giardino coperto.\nOggi, specialmente il 25 maggio (compleanno ufficiale di Tito) \u2014 gi\u00e0 \"Giorno della giovent\u00f9\" (in serbocroato \"Dan mladosti\") durante il regime \u2014 \u00e8 aperto ai molti turisti e a coloro che desiderano portare i propri omaggi all'antico presidente comunista: nel 2005 ci furono oltre 3000 visitatori. Nella propriet\u00e0 c'\u00e8 inoltre un museo che contiene l'ampia collezione di regali fatti a Tito durante le sue molte visite ufficiali all'estero.\nC'\u00e8 una polemica con la Croazia, che ha proposto la sistemazione della salma a Kumrovec, villaggio natale del maresciallo, dove gi\u00e0 esiste un monumento e la sua casa natia."}
{"id": "241333", "revid": "9733", "url": "https://it.wikipedia.org/wiki?curid=241333", "title": "Casa dei fiori", "text": ""}
{"id": "241334", "revid": "1654206", "url": "https://it.wikipedia.org/wiki?curid=241334", "title": "Torii", "text": "Un \u00e8 il tradizionale portale d'accesso giapponese che porta ad un jinja (santuario shintoista) o, pi\u00f9 semplicemente, ad un'area sacra. La sua struttura elementare \u00e8 formata da due colonne di supporto verticali e un palo orizzontale sulla cima e frequentemente viene dipinto in colore vermiglio. Tradizionalmente sono fatti di pietra o legno, ma in tempi recenti i costruttori hanno iniziato ad usare anche l'acciaio o il cemento armato.\nGeneralmente i \"torii\" si trovano a gruppi di tre e fuori dai templi o dai luoghi di culto non mancano mai. Il numero \u00e8 tuttavia variabile. Ad esempio, i santuari dedicati al dio Inari possiedono tipicamente molti \"torii\", mentre il santuario di Fushimi Inari-taisha a Kyoto ha addirittura migliaia di \"torii\".\nLa loro costante presenza nello shintoismo \u00e8 dovuta al fatto che il passaggio sotto di esso \u00e8 considerato una prima forma di purificazione, poi completata con le abluzioni rituali nelle immediate vicinanze del santuario. Le credenze popolari tendono a considerarlo semplicemente simbolo di fortuna e prosperit\u00e0. Per questo \u00e8 costume che una persona che ha ottenuto successo negli affari doni un \"torii\" come segno di gratitudine agli d\u00e8i.\nIl carattere unicode che raffigura un \"torii\" \u00e8 U+26E9.\nOrigine.\nL'origine di queste costruzioni, da sempre caratteristiche del paesaggio giapponese, \u00e8 incerta. Sebbene strutture simili si possano trovare in molte altre zone dell'Asia, come in India (i \"torana\" dell'architettura buddista e induista), in Cina (\"p'ai-lou\"), in Corea (\"Hongsalmun\"), in Thailandia, in Nepal e altrove, la ragione e le circostanze per cui questi portali siano stati importati anche nell'Arcipelago non sono conosciute; un'ipotesi \u00e8 che siano stati importati assieme al buddhismo. C'\u00e8 anche la possibilit\u00e0 che i torii siano stati sviluppati in modo autonomo: inizialmente, le aree sacre venivano delimitate da una shimenawa, legata a dei pali per delimitarne gli angoli, e, all'ingresso, venivano posti due pali pi\u00f9 alti, a cui era sempre legata una shimenawa, per permettere l'accesso ai fedeli. Quest'ultima teoria \u00e8 comprovata dall'esistenza degli shime torii e dall'usanza di legare una shimenawa al nuki dei torii, tuttavia non \u00e8 noto come e quando siano state aggiunte le travi orizzontali, \u00e8 quindi possibile che il torii sia una struttura autoctona, ma influenzata dalle architetture del continente.\nSecondo una versione dei miti di Amaterasu (la dea del Sole), quando questa si rinchiuse in una caverna per sfuggire al pestifero fratello Susanoo, causando un'eclissi, le persone, timorose di non rivedere pi\u00f9 la luce del Sole, misero su un grosso trespolo di legno per gli uccelli (tutti i galli della citt\u00e0). Il loro continuo cantare la incurios\u00ec e la indusse a sbirciare fuori dalla caverna.Approfittando del varco apertosi, uno degli d\u00e8i apr\u00ec completamente l'ingresso, spingendo via la roccia e permettendo alla luce del sole di illuminare ancora la terra. Quel trespolo divenne il primo \"torii\".\n\u00c8 interessante che nel mito sia raccontato che sul trespolo siano stati messi vari uccelli. Secondo altre fonti autoctone, infatti, un tempo i \"torii\" avevano proprio la funzione di ospitare i galli sacri dalla lunga coda e gli uccelli in generale, visti come messaggeri degli d\u00e8i (tra l'altro questi particolari galli si trovano ancora in certi sacrari). \u00c8 probabile che con il tempo venne dimenticato l'uso primitivo e fu cos\u00ec che il \"torii\" si trasform\u00f2 da un'uccelliera in un portale. Questa teoria parrebbe confermata dallo stesso termine \"torii\", composto di \"tori\" (uccello) e \"i\" (essere, stare, luogo).\nParti principali.\nI \"torii\" si dividono in due famiglie principali: quella del \"Shinmei torii\", stile utilizzante solo travi diritte, e quella del \"My\u014djin torii\", che utilizza invece anche travi ricurve.\nStrutturalmente un \"torii\" \u00e8 caratterizzato da tredici elementi, non tutti sempre presenti (in grassetto sono indicati gli elementi tipici di tutti i torii):\nLe colonne possono avere una certa inclinazione verso l'interno detta .\nTipologie.\nShinmei torii.\nLo , che d\u00e0 il nome alla famiglia, \u00e8 costituito unicamente da un architrave (kasagi) e due pilastri (hashira) uniti da un traverso (nuki). Nella sua forma pi\u00f9 semplice, tutti e quattro gli elementi sono arrotondati e i pilastri non hanno inclinazione. Si crede che sia il pi\u00f9 antico stile torii. Lo shinmei torii e le sue varianti sono caratterizzati da architravi diritti.\nYasukuni torii.\nEstremamente simile a uno shinmei torii, lo ha nuki a sezione rettangolare. Prende il nome dallo Yasukuni Jinja di Tokyo.\nIse torii.\nGli o sono portali che si trovano solo nel Santuario Interno e nel Santuario Esterno del Santuario di Ise, nella Prefettura di Mie. Per questo motivo, sono anche chiamati , dal nome giapponese ufficiale del Grande Santuario di Ise, Jing\u016b.\n\u00c8 molto simile a uno yasukuni torii, i suoi pilastri hanno tuttavia una leggera inclinazione verso l'interno e il suo nuki \u00e8 tenuto in posizione da cunei (kusabi). Il kasagi ha sezione pentagonale, i pilastri ottagonale. Le estremit\u00e0 del kasagi sono leggermente pi\u00f9 spesse, dando l'impressione di un'inclinazione verso l'alto. Tutti questi torii furono costruiti dopo il XIV secolo.\nQuesto e lo stile shinmei torii iniziarono a diventare pi\u00f9 popolari all'inizio del XX secolo ai tempi dello Shintoismo di Stato, perch\u00e9 erano considerati i pi\u00f9 antichi e prestigiosi.\nNaig\u016bgen torii.\nIl \u00e8 molto simile ad un ise torii, ma possiede un gakuzuka. Prende il nome dal santuario interno, chiamato Naik\u016b.\nKaku torii.\nMolto simile a un yasukuni torii, il \u00e8 costruito con travi a sezione quadrata e possiede uno shimaki.\nKasuga torii.\nIl \u00e8 un my\u014djin torii con architravi superiori diritti. Lo stile prende il nome da di Kasuga Taisha.\nI pilastri hanno un'inclinazione e sono leggermente rastremati. Il nuki sporge e viene tenuto in posizione da kusabi posizionati da entrambi i lati, lo shimaki \u00e8 sorretto da un gakuzuka.\nQuesto torii fu il primo ad essere dipinto di vermiglio e ad adottare uno shimaki, a Kasuga Taisha.\nHachiman torii.\nQuasi identico a un kasuga torii, ma con i due architravi superiori dai bordi inclinati, lo apparve per la prima volta durante il periodo Heian. Il nome deriva dal fatto che questo tipo di torii \u00e8 spesso usato nei santuari dedicati ad Hachiman.\nKashima torii.\nIl \u00e8 uno yasukuni torii con kusabi e un nuki sporgente, con il kasagi dai bordi inclinati. Prende il nome dal santuario Kashima nella prefettura di Ibaraki.\nMunetada torii.\nIl si differenzia dal kashima torii per la presenza di un gakuzuka.\nIka torii.\nCon il nome di si intende una combinazione di miwa e ry\u014dbu torii (con otto chigonbashira invece che quattro), dove i torii, invece che in stile my\u014djin, son in stile yasukuni torii. Prende il nome dal santuario di Ikagu, dove si trova l'unico esempio di questo stile.\nOuo torii.\nCon si indica un particolare tipo di torii, che pu\u00f2 essere inteso come un miwa torii in stile shinmei: si tratta di un munetada torii con due torii secondari posti a sostegno degli hashira, composti solo da un hashira e da un kasagi ciascuno. Il kasagi principale \u00e8 pi\u00f9 spesso a una delle due estremit\u00e0, dando l'impressione di una curvatura parziale. Si tratta di un esemplare unico di torii che prende il nome dal santuario di Ouo a Saga. Il torii si trova in mezzo al mare, in una zona dove la marea raggiunge i sei metri, \u00e8 accessibile, quindi, solo con la bassa marea.\nKuroki torii.\nIl \u00e8 uno shinmei torii costruito con legno non lavorato. Poich\u00e9 questo tipo di torii richiede la sostituzione a intervalli di tre anni, sta diventando raro. L'esempio pi\u00f9 famoso \u00e8 al santuario Nonomiya a Kyoto. Il santuario ora per\u00f2 utilizza un torii in materiale sintetico che simula l'aspetto del legno.\nShiromaruta torii.\nLo o \u00e8 uno shinmei torii fatto con tronchi da cui \u00e8 stata rimossa la corteccia. Questo tipo di torii \u00e8 presente nelle tombe di tutti gli imperatori del Giappone.\nMihashira torii.\nIl o \u00e8 un tipo di torii che sembra formato da tre naig\u016bgen torii individuali. Alcuni pensano che siano stati costruiti dai primi cristiani giapponesi per rappresentare la Santa Trinit\u00e0. Viene posto in contrapposizione con i , ovvero tutti i torii a due colonne.\nShime torii.\nLo \u00e8 la forma pi\u00f9 semplice e antica di torii: \u00e8 composto da due hashira quadrati a cui \u00e8 legata una shimenawa.\nShimekake torii.\nLo \u00e8 l'anello di congiunzione tra shime torii e shinmei torii: si tratta di una struttura composta da due hashira quadrati e un nuki rettangolare, a cui pu\u00f2 essere appesa una shimenawa.\nFukui torii.\nCon si intende un tipo estremamente particolare di torii, costituito solo da due hashira quadrati e da un kasagi rettangolare. Prende il nome dal santuario di Fukui.\nMy\u014djin torii.\nIl , di gran lunga lo stile torii pi\u00f9 iconico, \u00e8 caratterizzato da architravi superiori (kasagi e shimaki) leggermente curvi verso l'alto. I kusabi sono presenti. Un my\u014djin torii pu\u00f2 essere fatto di legno, pietra, cemento o altri materiali ed essere vermiglio o non dipinto. Il my\u014djin torii e le sue varianti sono caratterizzati da architravi con curvatura verso l'alto o .\nSumiyoshi torii.\nIl \u00e8 un my\u014djin torii costruito con travi a sezione quadrata.\nJ\u014dnang\u016b torii.\nIl \u00e8 un my\u014djin torii privo di gakuzuka e con un nuki non sporgente. Prende il nome dal santuario J\u014dnang\u016b, a Kyoto.\nNakayama torii.\nLo stile , che prende il nome dal Nakayama Jinja nella prefettura di Okayama, \u00e8 fondamentalmente un my\u014djin torii, ma il nuki non sporge dai pilastri, la curva dei due architravi superiori \u00e8 pi\u00f9 accentuata del solito ed \u00e8 privo di kusabi. Il torii del santuario di Nakayama che d\u00e0 il nome allo stile \u00e8 alto 9 metri ed \u00e8 stato eretto nel 1791.\nDaiwa torii.\nIl o \u00e8 un my\u014djin torii con due anelli chiamati daiwa nella parte superiore dei due pilastri. Il nome \"inari torii\" deriva dal fatto che i daiwa torii di color vermiglio tendono ad essere comuni nei santuari di Inari, ma anche nel famoso Santuario di Fushimi Inari non tutti i torii sono in questo stile. Questo stile \u00e8 apparso per la prima volta durante il tardo periodo Heian.\nSann\u014d torii.\nIl \u00e8 my\u014djin torii con uno hafu sopra i due architravi superiori. Il miglior esempio di questo stile si trova nel Santuario Hiyoshi vicino al Lago Biwa. Il torii \u00e8 spesso associato al Sann\u014d Shint\u014d.\nMiwa torii.\nChiamato anche , o , il \u00e8 composto da tre my\u014djin torii senza inclinazione dei pilastri. I due torii secondari possono appoggiarsi agli hashira del torii principale prima del gakuzuka, essendone in questo caso privi, o dopo, possedendone quindi uno. Spesso, nel secondo caso, i nuki dei due torii secondari sono fissati agli hashira di quello principale per mezzo di kusabi. Il pi\u00f9 famoso \u00e8 al santuario \u014cmiwa, a Nara. A volte, proprio come a Nara, pu\u00f2 essere chiuso con dei cancelli.\nRy\u014dbu torii.\nChiamato anche , o , il \u00e8 un daiwa torii i cui pilastri sono rinforzati su entrambi i lati da quattro colonne. Il nome deriva dalla sua lunga associazione con Ry\u014dbu Shint\u014d, una corrente di pensiero all'interno del buddismo Shingon. Il famoso torii che sale dall'acqua a Itsukushima \u00e8 un ry\u014dbu torii, e il santuario era anche un tempio buddista Shingon, tanto che ha ancora una pagoda.\nShimohie torii.\nLo \u00e8 la combinazione di un sann\u014d torii e di un ry\u014dbu torii: si tratta di un my\u014djin torii con uno hafu sopra al kasagi e con quattro chigobashira a sostegno delle colonne, a volte dotato di daiwa. Prende il nome dal santuario di Shimohie a Yamagata. Il fatto che questo torii presenti le caratteristiche di sann\u014d e ry\u014dbu torii indica che un tempo era associato sia al Sann\u014d Shint\u014d che al Ry\u014dbu Shint\u014d.\nKy\u014df\u016bnij\u016b torii.\nIl \u00e8 molto simile allo shimohie torii: si tratta di un ry\u014dbu torii con un hafu sopra al kasagi e, appoggiata alla punta del timpano, un'ulteriore kasagi. Differisce dallo shimohie torii per la presenza di quest'ultima struttura e dei daiwa. Questo stile si pu\u00f2 osservare al santuario di Sann\u014db\u014dhie presso Aomori, dove si trovano due esempi. Le considerazioni fatte per lo shimohie torii valgono anche per questo stile.\nHizen torii.\nL' \u00e8 un tipo insolito di torii con un kasagi arrotondato e pilastri che si allargano verso il basso.\nUsa torii.\nIl \u00e8 un my\u014djin torii senza gakuzuka. Prende il nome dal santuario di Usa.\nNune torii.\nIl \u00e8 un daiwa torii con un sasu al posto del gakuzuka.\nKarahafu torii.\nIl \u00e8 un my\u014djin torii con kasagi e shimaki rialzate al centro."}
{"id": "241337", "revid": "6923", "url": "https://it.wikipedia.org/wiki?curid=241337", "title": "Associazioni Cristiane Lavoratori Italiani", "text": "Le Associazioni Cristiane dei Lavoratori Italiani, pi\u00f9 note con l'acronimo ACLI, sono un'associazione di promozione sociale italiana, fondata da Achille Grandi nel 1944.\nStoria.\nLe Acli sono nate per volont\u00e0 della Chiesa cattolica italiana in seguito all'accordo tra le correnti cristiana, comunista e socialista che avevano sancito la nascita di un \u201cpatto di unit\u00e0 sindacale\u201d (noto come \u201cPatto di Roma\u201d) il 3 giugno 1944, stabilendo la costituzione di un sindacato unitario, la Confederazione Generale Italiana del Lavoro.\nLo scopo era quello di rispondere all'esigenza di una organizzazione che potesse \u201cformare solidamente nella dottrina sociale cristiana\u201d i lavoratori cattolici.\nIl 5 luglio 1944 furono scritte le norme relative alla costituzione e al funzionamento del movimento e viene approvato uno statuto provvisorio. La nascita ufficiale avvenne a Roma dal 26 al 28 agosto 1944 nel convento di Santa Maria Sopra Minerva. L'11 marzo 1945 Papa Pio XII ricevette in udienza ufficiale i vertici dell'associazione.\nLe radici.\nLe Acli sono una organizzazione che ha le sue radici in tre encicliche papali: la Rerum Novarum di Leone XIII (1891), un documento cardine della dottrina sociale; la Singulari Quadam di Pio X (1912) e la Quadragesimo Anno di Pio XI (1931). Questi documenti stabilivano la liceit\u00e0 per i lavoratori cattolici di aderire ai sindacati, purch\u00e9 accanto a essi ci fossero \u201caltri sodalizi i quali si adoperassero con diligenza ad educare i loro soci sulla parte religiosa e morale\u201d e a insegnare a essi come \u201ccomportarsi nel sindacato secondo il diritto naturale ed i principi della dottrina sociale cristiana\u201d. Si tratta di encicliche che \u00absuggerivano nella nuova realt\u00e0 unitaria sindacale un'associazione formativa in campo religioso-morale per i lavoratori cattolici\u201d e grazie alle quali \u201cil respiro delle Acli risult\u00f2 pi\u00f9 ampio e impegnativo socialmente\u00bb.\nLe Acli, nell'idea del fondatore Achille Grandi, avevano l'obiettivo di curare la formazione religiosa, morale e sociale dei lavoratori cristiani, contribuendo a salvaguardare la specificit\u00e0 e il patrimonio ideale del cattolicesimo sociale all'interno del sindacato unitario.\nI primi responsabili.\nIl primo presidente Achille Grandi lasci\u00f2 le Acli per dedicarsi interamente all'impegno nella CGIL unitaria e fu sostituito da Ferdinando Storchi.\nIl primo congresso nazionale si tenne a Roma dal 25 al 28 settembre 1946, approv\u00f2 l'articolo 1 dello statuto, che defin\u00ec le ACLI come \u201cespressione della corrente cristiana in campo sindacale\u201d. Lo statuto chiar\u00ec che le Acli \u00abraggruppano coloro che, nell'applicazione della dottrina sociale del Cristianesimo secondo l'insegnamento della Chiesa, ravvisano il fondamento e la condizione di un rinnovato ordinamento sociale in cui sia assicurato secondo giustizia il riconoscimento dei diritti e la soddisfazione delle esigenze materiali e spirituali dei lavoratori\u00bb.\nLa prima sede era in via Monte della Farina 64, di propriet\u00e0 della Citt\u00e0 del Vaticano. Le organizzazioni collaterali alle ACLI nascono:\nI campi d'azione.\nLe Acli fanno subito sentire in maniera forte la loro presenza in molteplici campi. Svolgono, innanzitutto, un'opera di formazione e di educazione spirituale dei lavoratori, li formano e li preparano alla vita sindacale cercando soprattutto di orientare le masse cristiane verso una coscienza sindacale.\nFondamentale \u00e8 l'opera di assistenza sociale, attraverso la quale l'associazione si occupa dei problemi concreti dei lavoratori anche e soprattutto grazie al Patronato, che \u00e8 operativo a livello locale grazie a una nutritissima rete di addetti sociali volontari sparsi nelle pi\u00f9 remote localit\u00e0 italiane.\nInoltre, le Acli organizzano in brevissimo tempo cooperative, casse rurali, iniziative per l'assistenza tecnico-agricola, corsi di addestramento professionale.\nGi\u00e0 nel 1947 le Acli contano circa 500 000 iscritti, presenti e organizzati in tutte le province italiane. Nascono le varie \u201cspecializzazioni\u201d, a partire dal movimento femminile e da Giovent\u00f9 Aclista, che riunisce i ragazzi iscritti alle Acli. Lo sforzo maggiore del movimento, in questo periodo, \u00e8, per\u00f2, di far capire al mondo della Chiesa che tutta una serie di rivendicazioni del mondo operaio sono legittime e che, attraverso una politica interclassista \u00e8 possibile una serena evoluzione democratica e non rivoluzionaria della societ\u00e0. Al centro dell'azione delle Acli sono, quindi, fin dal loro primo momento di vita, i pi\u00f9 deboli.\nDopo il 14 luglio 1948 e la \"Libera CGIL\".\nDopo 14 luglio 1948, giorno dell'attentato al segretario nazionale del PCI Palmiro Togliatti, le Acli subiscono uno scossone politico perch\u00e9 la CGIL indice uno sciopero contro il Governo democristiano, addossando sull'esecutivo la responsabilit\u00e0 morale dell'accaduto.\nIl 16 luglio 1948 i cattolici delle ACLI revocano lo sciopero e rompono l'unit\u00e0 sindacale esautorando la corrente sindacale cristiana presente nella CGIL unitaria.\nIl 22 luglio 1948, a Roma, il consiglio nazionale delle Acli si riunisce alla presenza degli undici membri della corrente sindacale cristiana esprimendosi in maniera decisa contro lo sciopero.\nIl 26 luglio questi 11 vengono espulsi dal sindacato; la motivazione fu che \u201ci democristiani\" si erano messi fuori dalla CGIL.\nDi conseguenza i rappresentanti sindacali cattolici decidono il 15 settembre 1948, in occasione di un congresso straordinario delle ACLI, di dar vita alla \"Libera CGIL\", un nuovo sindacato basato sui principi dell'indipendenza dai partiti politici e della interconfessionalit\u00e0 religiosa. Il nuovo sindacato \u00e8 formato per la maggior parte dal gruppo dirigente delle ACLI e della Democrazia Cristiana.\nLe ACLI, dopo queste scelte, modificano il loro statuto e si autodefiniscono \u201cmovimento sociale dei lavoratori cristiani\u201d.\nVista la nuova situazione fu valutato lo scioglimento delle ACLI ma per iniziativa e pressione di Giovan Battista Montini, futuro papa Paolo VI, l'associazione continu\u00f2 nel lavoro a difesa degli interessi del mondo dei lavoratori quale \u201ccorpo rappresentativo di tutti i lavoratori cristiani, guida e orientamento per la loro promozione\u201d.\nIl movimento operaio cristiano.\nIl 5 agosto 1952 in un convegno di Perugia le ACLI, per voce del vice presidente Dino Penazzato, prendono atto che sono \"di essere parte essenziale ed elemento costitutivo del movimento operaio\".\nDino Penazzato prospetta l'associazione come un organismo complesso dalla molteplice natura: mutualistica, sindacale, cooperativa, educativo-culturale e lancia un'ampia piattaforma di riforme sociali per venire incontro alla esigenze della classe lavoratrice.\n\u00c8 merito di Penazzato se il 1\u00ba maggio 1955 festa del lavoro in tutto il mondo, viene riconosciuto dal Pontefice come la prima festa cristiana del lavoro e le Acli ottengono che la festa del lavoro coincida per sempre con la festivit\u00e0 di \u201cSan Giuseppe artigiano\u201d. I lavoratori delle Acli affolleranno cos\u00ec piazza San Pietro per festeggiare il decennale di vita dell'associazione e, nell'occasione, Penazzato pronuncia il cosiddetto \u201cdiscorso delle tre fedelt\u00e0\u201d davanti al papa Pio XII. Le Acli saranno fedeli:\nNel 2000 il presidente Luigi Bobba, enuncer\u00e0 poi una quarta fedelt\u00e0 delle Acli, quella al futuro.\nL'anticomunismo aclista.\nLe Acli proseguirono senza sosta nella loro elaborazione ideologica. Il V Congresso Nazionale si tiene dal 4 al 6 novembre 1955 a Bologna, con il titolo significativo: \u201cUn grande movimento operaio cristiano, guida della classe lavoratrice. Forza sostitutiva del mito marxista\u201d. Una interessante tesi di Mariangela Maraviglia teorizza che \u00able Acli iniziavano ad esprimere quella vocazione egemonica sull'intero movimento operaio che giunger\u00e0 a maturazione negli anni sessanta\u00bb.\nDi fronte alla crisi del comunismo in Italia nel 1956, a seguito delle polemiche provocate dall'ingresso dei carri armati sovietici a Budapest, e all'emergere di fermenti autonomistici del Partito Socialista Italiano di Pietro Nenni rispetto all'alleanza con il PCI di Palmiro Togliatti, le Acli rafforzeranno la proposta di un \u201cproprio\u201d anticomunismo, basato sulla convinzione che il comunismo sar\u00e0 sconfitto unicamente da una grande politica economica e sociale, realizzabile soltanto nella democrazia. Negli anni successivi si svilupper\u00e0, all'interno dell'associazione, una riflessione sulla necessit\u00e0 di una partecipazione dei lavoratori alla vita dell'azienda e un pi\u00f9 incisivo impegno aclista nella CISL, il sindacato che, il 30 aprile 1950, era sorto dalla fusione di \"Libera Cgil\" e la \"Fil\", Federazione Italiana del lavoro.\nIl rapporto ACLI e DC anni sessanta.\nLe Acli guidate da Dino Penazzato guardavano sempre con maggiore attenzione verso sinistra e spesso prendono posizioni costruttive ma comunque critiche nei confronti dei diversi Governi presieduti da esponenti democristiani, a cui le Acli erano e restavano comunque legati a filo doppio. Il presidente Penazzato fu spinto a dimettersi nell'aprile del 1960 ad appena quattro mesi dalla rielezione alla presidenza nazionale per richiesta esplicita della CEI, Conferenza Episcopale Italiana. La CEI chiese che le Acli confermassero il proprio legame all'azione politica e di governo del Paese della Democrazia Cristiana perch\u00e9 creava scandalo nella Chiesa e nella societ\u00e0 che le Acli analizzassero senza pregiudizi le trasformazioni del comunismo italiano, auspicando un confronto quotidiano con tutti i lavoratori e non solo con quelli di estrazione cattolica.\nIl periodo di Livio Labor.\nDopo la breve presidenza di Ugo Piazzi, nel 1961 viene eletto presidente nazionale Livio Labor al congresso nazionale di Bari (dall'8 al 10 dicembre). Labor imprime alle Acli una svolta chiaramente progressista se confrontata a quella dei precedenti anni, nei quali non erano riuscite a prendere posizione contro il governo Tambroni, appoggiato dai neofascisti del Movimento Sociale Italiano.\n\u00abEredi della tradizione cattolico-sociale, - scrive ancora la Maraviglia - le Acli di Labor prefigurano uno scenario di grande riformismo sociale, a cui dovrebbero collaborare anche DC e Cisl e che pone al primo posto la pianificazione democratica, insieme all'ordinamento regionale e allo sviluppo della scuola italiana\u00bb. Le tesi di Labor suscitano grande interesse nella societ\u00e0 italiana e al congresso nazionale che si tiene a Roma del dicembre 1963 interviene anche Aldo Moro, da poco presidente del primo governo di centro-sinistra della storia italiana. Le Acli sono, inoltre, tra i primi a sostenere l'unit\u00e0 sindacale, come strumento efficace di sostegno al movimento operaio. In questi anni si sviluppa particolarmente l'Enaip, ente per la formazione degli adulti e nascono l'Unacca, unione nazionale Acli consorzi cooperative agricole e l'Acli-Casa, che si occupa di cooperazione edilizia.\nL'ipotesi \"socialista\".\nCon le lotte dell'autunno caldo del 1969 si rafforz\u00f2 nell'Associazione una sensibilit\u00e0 anticapitalistica e classista, mentre si intensifica l'attenzione per il marxismo come metodo privilegiato di interpretazione della realt\u00e0 sociale. L'associazione comincia, inoltre, a dare un'ampia attenzione alle sollecitazioni che provengono dall'interno del movimento cattolico in seguito alle grandi trasformazioni decise nel corso del Concilio Vaticano II. Le Acli si sforzano, cos\u00ec, di conservare un equilibrio tra la propria appartenenza ecclesiale e l'appartenenza al movimento operaio, ma, sul finire degli anni sessanta, l'asse delle Acli si sbilancia decisamente sul versante del mondo del lavoro. \u00c8 il periodo in cui l'Italia subisce una vera e propria rivoluzione culturale, un terremoto che ha il proprio epicentro nel mondo studentesco e sindacale e che d\u00e0 vita a un nuovo impegno diretto di solidariet\u00e0 e di condivisione con gli ultimi da parte di ampi strati della societ\u00e0. Le Acli diventano luogo di incontro di tante forze giovanili, che per\u00f2 non hanno affatto una robusta formazione cristiana. Sono energie nuove, che puntano decisamente a portare il movimento sulle loro posizioni e questo crea sconcerto nella base, fino a produrre una lacerazione che sar\u00e0 dolorosissima per il movimento e non solo per esso.\nSi svolge a Torino, dal 19 al 22 giugno 1969, il congresso nazionale, che verr\u00e0 definito \u201cstorico\u201d. Le Acli si esprimono, infatti, in maniera decisa per la fine del \"collateralismo\" con la Democrazia Cristiana e fanno passare il principio che il voto degli aclisti deve essere libero. La scelta dei congressisti, che rivendicano una piena autonomia dalla DC, prima di allora identificato semplicemente come \u201cil partito dei lavoratori cristiani\u201d, crea un vero e proprio terremoto nel mondo cattolico. Le Acli attirerano su di s\u00e9 gli strali di ampi settori della CEI e della Santa Sede. Labor ottiene al congresso oltre il novanta percento dei consensi, ma poco dopo lascia la guida dell'associazione per seguire lo sviluppo di una sua nuova creatura, l'Acpol, Associazione di Cultura Politica, costituita nel marzo del 1969, che mira a tenere insieme in un'unica casa di pensiero cattolici e laici che guardano verso sinistra per promuovere un'alternativa al comunismo. Da questa esperienza nascer\u00e0, pochi mesi dopo, il Movimento Politico dei Lavoratori, MPL.\nLa sconfessione di Paolo VI.\nIl 6 marzo 1970 il presidente della Conferenza Episcopale, cardinale Antonio Poma, chiese alle Acli (alla guida delle quali era stato intanto eletto un dirigente trentacinquenne, Emilio Gabaglio), un chiarimento in merito alla comunione ecclesiale del movimento, esprimendo \u201cperplessit\u00e0 e turbamento\u201d per l'uso di \u201clinguaggi inconciliabili con la visione cristiana\u201d.\nSi apre cos\u00ec uno scontro tra la Cei e le Acli, che durer\u00e0 diversi mesi. Venne creata una commissione per affrontare la questione, composta da Emilio Gabaglio, Geo Brenna e Maria Fortunato, per le Acli e per la Cei sar\u00e0 composta da un gruppo di vescovi e religiosi, oltre che dall'assistente spirituale delle Acli, monsignor Cesare Pagani. I colloqui si fermarono bruscamente subito dopo il 18\u00ba incontro nazionale di studi delle Acli che si tenne a Vallombrosa dal 27 al 30 agosto 1970, sul tema \u201cMovimento operaio, capitalismo, democrazia\u201d.\nNel corso dell'incontro di studi il presidente nazionale delle Acli Gabaglio lancia quella che sar\u00e0 ricordata come la \"ipotesi socialista delle Acli\", che ottenne una grande eco sulla stampa italiana. Gabaglio lanci\u00f2 alcuni punti di riferimento precisi sui quali orientare e sviluppare l'impegno delle Acli: \u00abUna irreversibile scelta anticapitalistica e quindi il nostro essere forza del cambiamento; la necessit\u00e0 di approfondire la ricerca verso un futuro diverso per l'uomo, senza escludere l'ipotesi autenticamente socialista.\u00bb Le Acli, in pratica, rifiutavano sia il marxismo sia la costruzione di una societ\u00e0 capitalistica e scelgono di impegnarsi per una societ\u00e0 che favorisca \u00abil massimo soddisfacimento dei bisogni sociali, la piena realizzazione dell'uomo nel lavoro, nella liberazione integrale dell'uomo\u00bb.\nSulla presa di posizione aclista si esprime il Consiglio Permanente della Cei, che emana un duro comunicato contro le Acli nel maggio 1971. L'assistente spirituale monsignor Pagani prende le distanze dalla scelta del movimento e la rottura finale tra Acli e Vaticano giunge il 19 giugno 1971, quando Paolo VI, noto anche come il \"Papa delle Acli\" deplor\u00f2 il nuovo orientamento che \u201ccon le sue discutibili e pericolose implicazioni dottrinali e sociali\u201d le ha condotte fuori \u201cdall'ambito delle associazioni per le quali la gerarchia accorda il consenso\u201d. La deplorazione sar\u00e0 conosciuta, nel corso degli anni, con vari nomi, come: sconfessione, deplorazione, scomunica. Le parole del Papa portarono all'immediato ritiro degli assistenti ecclesiastici dell'associazione, che da \u201csoggetto\u201d diviene \u201coggetto\u201d di apostolato, oltre al taglio del cospicuo finanziamento annuale offerto al movimento e alla perdita della sede nazionale di via Monte Farina. Quando sar\u00e0 ormai troppo tardi Gabaglio far\u00e0 la sua autocritica e a essa si accompagneranno alcune dolorose estromissioni. Le Acli si ridefiniscono, si lacerano, si riprogettano.\nIl fallimento del MPL di Labor.\nIntanto, a latere di quello che stava succedendo all'interno delle Acli, Livio Labor, che non voleva assolutamente trascinare l'associazione in scelte del tutto personali, prepar\u00f2 l'Acpol a diventare Mpl per scendere nell'agone politico. Labor sperava di avere dalla sua parte molti esponenti cattolici, la corrente della sinistra DC di Forze Nuove guidata dal ministro del Lavoro Carlo Donat Cattin, la minoranza interna della Cisl, diversi deputati della sinistra socialista a cominciare da Riccardo Lombardi. Alla fine, la maggior parte delle persone sulle quali Labor aveva puntato si tirano indietro e lo lasciano praticamente solo nella nuova avventura, che parte, cos\u00ec, sotto pessimi auspici. Lavorer\u00e0 in vista delle elezioni politiche che dovevano svolgersi nel 1973, invece si andr\u00e0 a votare un anno per far slittare il referendum su divorzio e il risultato elettorale dell'Mpl sar\u00e0 disastroso, solo circa 100\u00a0000 voti.\n\"Libere ACLI\" , MoCLI , FederACL e la nascita del MCL.\nNelle Acli, le correnti interne che non avevano gradito la svolta a sinistra abbandonano l'associazione. Il primo Circolo Acli a lasciare l'Associazione di cui si ha notizia fu quello di Avesa nel Comune di Verona su spinta del prof. Gaetano Peretti. La prima separazione strutturata dalle Acli avvenne il 7 febbraio 1971 a Milano. Nascono le \"Libere Acli\" la cui linea culturale fu incentrata sulla nuova ideologia cristiana non liberista e non marxista del prof. Tommaso Demaria. Nel maggio 1971 la minoranza con le \"Libere Acli\" controll\u00f2 15 provincie per una stima di circa 150.000 tra iscritti ed aderenti ai servizi ACLI. Carlo Borrini ne divenne presidente il 12 maggio 1971. Successivamente a Roma il 1\u00ba novembre 1971 si costituisce il \"Movimento Cristiano dei Lavoratori Italiani\" (MoCLI) , con presidente ancora Carlo Borrini. Il MoCLI si tenne distinto dalle Libere Acli in quanto queste ultime furono oggetto di numerose cause legali. Infine l'8 dicembre 1971 a Roma sono fondate le \"FederACLI\" con a capo gli onorevoli Giovanni Bersani e Michelangelo Dall'Armellina, la pi\u00f9 organizzata delle tre scissioni. Cambiarono denominazione dal giugno 1972 in FederACL. Prima delle scissioni le Acli contavano oltre 700 000 iscritti e altri 300 000 iscritti ai servizi sociali collaterali. Le tre nuove formazioni Libere Acli , MoCLI e FederACL contarono 250 000 iscritti. Alle Acli non rinnovarono l'iscrizione altri 180 000 soci. MoCLI e FederACL si uniranno a Roma l'8 dicembre 1972 per costituire il Movimento Cristiano Lavoratori o MCL, resteranno comunque delusi dal comportamento della Chiesa e furono costrette a prendere atto del fatto che la gerarchia, una volta scisse le sue responsabilit\u00e0, non aveva pi\u00f9 intenzione di farsi coinvolgere direttamente e di offrire coperture. La decisione dell'episcopato di creare gruppi di sacerdoti addetti alla pastorale nel mondo del lavoro, ma non legati a nessuna associazione, ne \u00e8 una riprova eloquente.\nNelle Acli nascono tre correnti: il presidente nazionale Emilio Gabaglio guid\u00f2 quella fedele alle scelte dell'associazione compiute a Torino e a Vallombrosa, dal nome \u201cAutonomia e unit\u00e0 nelle Acli\u201d; Vittorio Pozzar divenne leader di \u201cIniziativa di base per l'unit\u00e0 delle Acli\u201d, che guarda con estrema scontentezza ai passaggi politici effettuati negli ultimi mesi, mentre Geo Brenna capeggiava \u201cAutonomia delle Acli per l'unit\u00e0 della classe operaia\u201d, cio\u00e8 la \u201csinistra interna\u201d. Le tre correnti rappresenteranno in modo pieno, cos\u00ec, i diversi orientamenti culturali e politici presenti nell'associazione negli anni a venire.\nLe scelte di Gabaglio.\nIl XII congresso nazionale delle Acli, che si tenne a Cagliari dal 13 al 16 aprile 1972 cerc\u00f2 di rimettere al proprio posto le cose. Gabaglio venne riconfermato presidente e l'assemblea congressuale modificher\u00e0 i primi due articoli dello statuto. Il primo prevedeva che: \u00abLe Acli fondano sul Messaggio evangelico e sull'insegnamento della Chiesa la loro azione per la promozione della classe lavoratrice ed organizzano i lavoratori cristiani che intendono contribuire alla costruzione di una nuova societ\u00e0 in cui sia assicurato, secondo giustizia, lo sviluppo integrale dell'uomo\u00bb. Gli strumenti principali dell'azione aclista furono:\nNelle Acli, intanto, venne a crearsi una nuova maggioranza che punt\u00f2 a un recupero della propria immagine sia ecclesiale sia politica. Il processo pass\u00f2 per la sostituzione di Gabaglio con Marino Carboni, che riallacci\u00f2 i rapporti con DC e Conferenza Episcopale Italiana, rendendo le Acli pi\u00f9 \u201cneutre\u201d. Carboni viene considerato il \u201cpresidente del salvataggio delle Acli\u201d e la sua morte prematura, il 28 settembre 1976, suscit\u00f2 una enorme emozione in tutti i livelli dell'associazione.\nIl referendum sul divorzio e le elezioni 1975.\nNel 1974 si vot\u00f2 per il referendum sul divorzio e le Acli diedero il \u201cvoto libero\u201d agli iscritti, mentre sinistra interna e Giovent\u00f9 Aclista si espressero in maniera netta per il \u201cno\u201d e quindi per il mantenimento della legge.\nLe elezioni regionali del 15 giugno 1975, con il deludente risultato della DC e una grande avanzata del PCI - votato anche da moltissimi cattolici - spinsero le Acli a un impegno per la valorizzazione del pluralismo delle scelte politiche in ambito cattolico. Carboni si dimise per candidarsi alle elezioni e Domenico Rosati divent\u00f2 il nuovo presidente dell'associazione.\nCon Rosati, finalmente un presidente unitario, le Acli ripresero il ruolo educativo e la propria forza sociale nel Paese e al congresso nazionale di Bologna nel 1978 misero al centro della propria azione i temi della pace, del disarmo, della casa, della salute, del lavoro, dell'occupazione. Anche Giovent\u00f9 Aclista, che era diventato quasi un corpo estraneo per le sue prese di posizioni eccessivamente tendenti a sinistra, venne recuperata all'associazione.\nNel 1976, intanto, l'Ufficio Cei per i problemi sociali assegn\u00f2 un nuovo assistente spirituale alle Acli, nella persona di padre Pio Parisi. La presidenza di Rosati ebbe il grande merito di rilanciare il movimento, di favorire l'allargamento del sistema relazioni delle politiche per la costruzione di una \u00abpi\u00f9 larga intesa tra le forze democratiche e popolari\u00bb e di ribadire \u00abla centralit\u00e0 della societ\u00e0 civile come elemento di rigenerazione della politica\u201d al di l\u00e0 del dominio dei partiti\u00bb. Rosati cap\u00ec che riaccreditare le Acli agli occhi dell'opinione pubblica cattolica e della Chiesa non sarebbe stato facile e per questo us\u00f2 presentarsi come presidente di un \u201cproblema\u201d, pi\u00f9 che di un movimento.\nAcli come \"movimento della societ\u00e0 civile\".\nAl congresso nazionale di Bari del dicembre 1981 arriv\u00f2 anche un messaggio di Giovanni Paolo II, che segn\u00f2 il definitivo riavvicinamento alla Chiesa cattolica delle Acli, che ormai si definiscono \u201cun movimento della societ\u00e0 civile per la riforma della politica\u201d che si muove lungo le direttrici della pace, della pianificazione globale, della diffusione dei poteri. Questo nuovo rapporto con la Chiesa si rinsald\u00f2 definitivamente nel 1983 quando il Pontefice concedette un'udienza privata a Giovent\u00f9 Aclista. Il 1983 \u00e8 anche l'anno della marcia Palermo-Ginevra, organizzata dalle Acli in piena fase di riarmo dei missili a Comiso, che rimane, ancora oggi, una delle manifestazioni pi\u00f9 importanti del pacifismo italiano.\nDomenico Rosati ebbe il merito di portare una ventata di aria nuova nelle Acli, di mettere in campo una politica atta a rivitalizzare i circoli e coinvolgere i servizi delle Acli nella vita dell'associazione, in anni difficili in cui l'Italia \u00e8 martoriata dalla piaga del terrorismo. A quel tempo si era ristretti i rapporti con la politica, anche se le Acli chiariranno che la propria autonomia ormai era certa e non pi\u00f9 modificabile.\nIl XV congresso nazionale fu il \u201ccongresso di pacificazione\u201d, secondo la tesi di Flaminio Piccoli, segretario della DC il quale afferm\u00f2 che si era ritrovato un equilibrio di \"reciproche ed irreversibili autonomie\". Nasce proprio a Bari l'idea di stringere una specie di \"convenzione di soggetti sociali come articolazione del movimento della societ\u00e0 civile\". Il XVI congresso, a Roma dal 24 al 27 gennaio 1985 vide un'ampia partecipazione di interlocutori politici, sindacali, sociali e culturali, a testimonianza di un ritrovato credito esterno e serv\u00ec anche all'associazione per acquisire la coscienza di essere diventata un movimento che non aveva nessuna intenzione di sottostare alle logiche dei partiti e agli egoismi sociali. Temi centrali del congresso furono la pace, il lavoro e la democrazia.\nAcli come \"lobby democratica e popolare\".\nDomenico Rosati lasci\u00f2 la presidenza delle Acli nel 1987 per candidarsi nelle file della Democrazia Cristiana al Parlamento e il suo posto viene preso da Giovanni Bianchi, che lanci\u00f2 una nuova fase costituente nella societ\u00e0 e nella politica. Le Acli, secondo Bianchi sono una \u201clobby democratica e popolare\u201d, caratterizzata da un forte impulso per la riforma del sistema politico, l'impegno per la crescita dell'autonomia del societ\u00e0 civile, l'approfondimento della dimensione ecclesiale.\nBianchi, insieme con insigni esponenti di altre realt\u00e0 della societ\u00e0 civile, propose dei \u201cforum\u201d per rilanciare il ruolo del cattolicesimo sociale e democratico. In questi anni, grazie alla collaborazione di molteplici realt\u00e0 dell'associazionismo italiano nascono i cosiddetti \u201ccartelli\u201d impegnati in campagne come \u201cContro i mercanti di morte\u201d che si oppone alla vendita delle armi a Paesi del terzo mondo in costante stato di guerra ed \u201cEducare non punire\u201d per protestare contro la previsione dell'arresto per i tossicodipendenti contenuta nella legge Jervolino-Vassalli.\nIl dopo 1989.\nDal 4 all'8 dicembre 1991, si svolge a Roma XVII Congresso Nazionale ma, dopo la caduta dei regimi comunisti dell'Est, le Acli in quanto tali non sono pi\u00f9 capaci di fare notizia per s\u00e9 stesse come testimoniano le celebrazioni per il cinquantenario, che hanno il Papa e la cantante Giorgia\u00a0\u2013 invitata a festeggiare l'avvenimento\u00a0\u2013 come protagonisti, mentre non sembra destare profondo interesse il cammino di rifondazione che le Acli hanno intrapreso\u00bb. In questi anni le Acli dimostrano una forte apertura nei confronti dei temi della mondialit\u00e0: l'economia \u201cgiusta\u201d, l'ecologia, la giustizia sociale, la partecipazione democratica in tutti i Paesi del mondo. Le Acli si impegnano in battaglie a difesa degli immigrati e a favore di una seria cooperazione allo sviluppo, esprimendo l'aspirazione di larghi strati della popolazione italiana a concorrere alla costruzione di un mondo pi\u00f9 equilibrato e pi\u00f9 giusto. Riguardo all'Italia, le Acli proseguono la loro elaborazione progettuale proponendo iniziative a difesa dei lavoratori e delle fasce pi\u00f9 povere della popolazione.\nLa svolta di Chianciano.\nNel 1993 Bianchi convoca un congresso straordinario, stavolta a Chianciano, intitolandolo \u201c\u00c8 gi\u00e0 domani: con le Acli organizziamo la solidariet\u00e0\u201d. Bianchi chiede alle Acli di dar vita a una \u201crifondazione aclista\u201d e di diventare \u201cprotagonista del terzo settore\u201d. Bianchi ricorre all'immagine biblica del primo \u201cesodo\u201d, di Abramo per lanciare una nuova fase costituente ricordando le varie rifondazioni della storia aclista: da \u201ccorrente sindacale cristiana\u201d a \u201ccomponente cristiana del movimento operaio\u201d, fino ad associazione della societ\u00e0 civile e protagonista del terzo settore. \u00c8 il periodo in cui Tangentopoli scardina il potere politico alla guida del Paese da cinquant'anni e ben ventitr\u00e9 aclisti accettano la sfida delle elezioni al nuovo Parlamento candidandosi alle elezioni. Bianchi \u00e8 tra questi e lascia la presidenza; il suo posto alla guida delle Acli viene preso da Franco Passuello.\nA met\u00e0 anni novanta viene integralmente riscritto il patto associativo delle Acli, si rafforzano le iniziative per favorire la ripresa di una \u201cvita cristiana\u201d all'interno dell'associazione, viene dato un maggior riconoscimento alle politiche interne rivolte ai giovani e alla famiglia, e inoltre ai temi della solidariet\u00e0, della partecipazione democratica, della partecipazione del movimento al terzo settore. Il primo maggio 1995 si festeggiano in piazza San Pietro a Roma i cinquant'anni di vita delle Acli con una messa celebrata dal cardinale Camillo Ruini, presidente della Cei, il quale sottolinea il proprio apprezzamento per la triplice fedelt\u00e0 delle Acli enunciata da Penazzato quarant'anni prima e le esorta a \u00abelaborare una nuova cultura del lavoro, attenta alle esigenze integrali dell'uomo e rispettosa dei diritti delle persone, solidale verso i piccoli e i deboli\u00bb. Il discorso di Ruini viene considerato uno dei pi\u00f9 importanti tra quelli rivolti dalla Chiesa all'associazione: \u00abSolo il Vangelo fa nuove le Acli \u2013 prosegue il cardinale - La rifondazione della vostra associazione non pu\u00f2 non essere affidata soprattutto alla capacit\u00e0 di mettere al centro la fede nel Dio rivelato in Cristo, dandone testimonianza chiara e trasparente. \u00c8 necessario a tal fine recuperare l'impegno per la formazione: uno degli elementi che ha costituito, sin dagli inizi, la vera forza delle Acli\u00bb.\nIl XX Congresso.\nDal 28 al 31 marzo 1996 si tiene il XX Congresso Nazionale a Napoli, dove si approva il nuovo patto associativo e per la prima volta il presidente \u00e8 eletto in maniera diretta dai delegati. Il nuovo patto ridefinisce i valori condivisi, impegna l'associazione a coordinare meglio le proprie attivit\u00e0 e a integrare i servizi. Le Acli diventano, secondo una nuova definizione, \u201csolidariet\u00e0\u2026 in movimento\u201d, nel tentativo di essere espressione di tutte quelle esigenze della gente che i partiti non riescono a rappresentare: nascono cos\u00ec anche nuovi slogan che restano impressi nella memoria degli aclisti come \u201corganizziamo la solidariet\u00e0\u201d. Punti fondamentali del rinnovamento aclista sono la vita cristiana e la vocazione educativa; la centralit\u00e0 e cura di ogni persona nell'associazione; la valorizzazione della soggettivit\u00e0 maschile e femminile; il riconoscimento e la promozione del ruolo dei giovani e delle famiglie nella vita dell'associazione; il valore della solidariet\u00e0 e della partecipazione democratica; i diritti della persona che lavora; la collocazione delle Acli nel terzo settore; una riforma organizzativa; un orizzonte internazionale.\nIl 31 ottobre 1996, le Acli e la Cisl firmano una storica intesa per promuovere una nuova alleanza tra i soggetti del lavoro, al fine di rilanciare l'unit\u00e0 sindacale e proporre l'unit\u00e0 del terzo settore. A siglare l'accordo, che pone fine a decenni di incomprensioni tra Acli e Cisl, che troppo spesso si sono pestati i piedi negli ultimi cinquant'anni, sono i capi delle due organizzazioni, Franco Passuello e Sergio D'Antoni. Sotto la presidenza Passuello le Acli rafforzano il proprio ruolo all'interno del terzo settore italiano e il 9 luglio 1997 nasce ufficialmente il Forum del Terzo Settore. Negli stessi anni le Acli promuovono anche la costituzione di Banca Etica, Aster-X, Transfair, coordinamenti che si occupano di promozione delle politiche sociale e della tutela dei pi\u00f9 deboli. Il 1997 \u00e8 anche l'anno di nascita della Federazione Acli Internazionali, che riunisce le sedi Acli presenti in sedici Stati in tutto il mondo, dall'Australia al Canada, dal Brasile al Regno Unito.\nLe ACLI fedeli.\nPassuello lascia le Acli il 12 novembre 1998 per diventare, su invito del segretario nazionale Walter Veltroni, dirigente organizzativo del Partito Democratico della Sinistra e viene sostituito da Luigi Bobba, che diventa presidente nazionale il 29 novembre. Bobba \u00e8 il primo presidente aclista che rappresenta la generazione che si \u00e8 formata nella stagione post-ideologica dei movimenti e delle associazioni. Aveva infatti solo 15 anni quando le Acli facevano la scelta pi\u00f9 sofferta di tutta la loro storia ed \u00e8 stato tra i pi\u00f9 convinti sostenitori della pacificazione con la gerarchia della Chiesa e della rigenerazione, anche spirituale, del movimento aclista. Bobba rilancia immediatamente gli incontri nazionali di studio e decide di scegliere come sede di nuovo la citt\u00e0 di Vallombrosa per \u201ctornare a pensare\u201d gi\u00e0 a partire dal 1999. Il XXI congresso nazionale dell'associazione, dal titolo \u201cOsare il futuro nella nuova Europa. Lavoro e solidariet\u00e0: radici dell'economia civile\u201d si svolge simbolicamente nella \u201ccapitale\u201d dell'Unione europea, Bruxelles, dal 30 marzo al 2 aprile del 2000. Nella fase precongressuale le Acli indicano a s\u00e9 stesse l'obiettivo di \u201cricomporre e rilanciare l'identit\u00e0 originaria che individuava il mestiere delle Acli nel trinomio \u201cfare formazione; promuovere azione sociale; organizzare servizi\u201d e nella riaffermazione di una forte identit\u00e0 di fede cristiana vissuta.\u201d Nel corso di questo congresso Bobba lancia una quarta fedelt\u00e0, oltre alle tre tradizionali: la fedelt\u00e0 \u201cal futuro\u201d, che diventer\u00e0 un altro \"leitmotiv\" della storia recente del movimento.\nIl programma della presidenza Bobba \u00e8 articolato su cinque linee progettuali che impegneranno, negli anni seguenti, tutto il movimento: il lavoro; il welfare; la pace\u00a0\u2013 la cooperazione\u00a0\u2013 l'immigrazione; la rete europea; la globalizzazione della solidariet\u00e0. A questi obiettivi si aggiunge la realizzazione della Carta dei servizi e delle imprese e di una Scuola nazionale di formazione per i quadri dirigenti. Durante la presidenza Bobba sono numerosi i progetti di rilievo che vengono proposti. Tra essi, il \u201cManifesto sulla flessibilit\u00e0 sostenibile\u201d per combattere l'assenza di ammortizzatori sociali in un lavoro reso sempre pi\u00f9 precario, nel 2002; il manifesto per un \u201cnuovo welfare portatile\u201d; l'Agenda del lavoro per l'Italia, nel 2003; il \u201cProgetto parrocchie\u201d, per creare nuovi legami tra le comunit\u00e0 ecclesiali di base e le migliaia di circoli delle Acli sparsi per tutto il Paese, nel 2003 e nel 2004. Da non dimenticare anche \u201cUna speranza per il Mozambico\u201d che vede le Acli impegnate nella costruzione di una scuola di formazione professionale nella poverissima citt\u00e0 di Inhassoro, grazie anche all'impegno dell'Enaip. All'inaugurazione della scuola, il 3 maggio 2004 il vescovo della diocesi di Inhambane, Alberto Setele, afferma che \u00able Acli hanno fatto non una scuoletta di Serie B, ma una scuola come la dovessero costruire per i loro figli\u00bb.\nIl 60\u00ba anniversario.\nTra il 2005 e il 2006 le Acli festeggiano i loro sessant'anni. Papa Benedetto XVI, nel corso di un'udienza concessa ai dirigenti del movimento il 27 gennaio 2006 parla cos\u00ec ai dirigenti delle Acli: \u00abCari amici, il filo conduttore della celebrazione dei vostri 60 anni \u00e8 stato quello di reinterpretare queste storiche \u201cfedelt\u00e0\u201d valorizzando la quarta consegna con cui il venerato Giovanni Paolo II vi ha esortato ad allargare i confini della vostra azione sociale. Tale impegno per il futuro dell'umanit\u00e0 sia sempre animato dalla speranza cristiana\u00bb.\nNella primavera del 2006 anche Bobba lascia le Acli per candidarsi alle elezioni per il Parlamento Italiano, dove viene eletto Senatore della Repubblica. Al suo posto il consiglio nazionale delle Acli elegge Andrea Olivero, un trentaseienne che lancia, nel suo discorso di insediamento alcune parole chiave, tra cui passione, autonomia nei rapporti con la politica, pluralismo rispettoso della dignit\u00e0 di ciascuno, impegno personale e comunitario, visione di futuro. Il 15 ottobre 2007 viene convocato il XXIII congresso nazionale, che si terr\u00e0 a Roma dal 3 al 6 aprile 2008, sotto il titolo \u201cMigrare dal Novecento. Abitare il presente. Servire il futuro. Le Acli nel XXI secolo\u201d. \u00abFin dal titolo - spiega il presidente delle Acli Andrea Olivero in un comunicato stampa - chiariamo la nostra volont\u00e0 di uscire dagli steccati, di avventurarci in strade nuove. Usiamo il verbo \u201cmigrare\u201d, perch\u00e9 come migranti sentiamo il desiderio di partire alla ricerca di una terra pi\u00f9 ospitale, carichi di speranza ma ugualmente incerti sulla meta, sull'approdo finale e disponibili a cambiare, anche in profondit\u00e0 se necessario. Il nostro non vuol essere certo un esodo n\u00e9 una fuga. Al contrario \u00e8 un sentirci uniti al destino comune di tutti gli uomini, italiani e stranieri, credenti e non credenti\u00bb.\nDal gennaio 2013, in seguito alle dimissioni del presidente Olivero candidatosi per il Parlamento nella lista Monti, \u00e8 presidente Gianni Bottalico che all'atto del suo insediamento ha dichiarato: \u00abstaremo anche nella \"bufera politica\" di questi giorni rivendicando la nostra autonomia ed il nostro pluralismo\u00bb."}
{"id": "241338", "revid": "486946", "url": "https://it.wikipedia.org/wiki?curid=241338", "title": "ACLI", "text": ""}
{"id": "241340", "revid": "1987129", "url": "https://it.wikipedia.org/wiki?curid=241340", "title": "Pareggio e ferratura", "text": "Il pareggio e la ferratura sono le due pratiche di gestione tradizionale dello zoccolo del cavallo, svolte dal maniscalco ad intervalli regolari per riprodurre artificialmente, nel cavallo domestico, il naturale consumo e indurimento delle strutture dello zoccolo, che nel cavallo selvaggio o nel cavallo in libert\u00e0 \u00e8 assicurato dal contatto diretto e continuo fra zoccolo e suolo senza che si verifichi una eccessiva usura o eccessiva crescita.\nIl pareggio dello zoccolo.\nQuando la presenza del ferro impedisce del tutto l'usura della muraglia ed il fisiologico contatto delle aree dello zoccolo con il suolo, oppure, nel cavallo sferrato, quando l'insufficiente movimento su terreno adeguatamente abrasivo non permette una regolare usura della muraglia, \u00e8 necessario, ad intervalli regolari, procedere al \"pareggio\", che consiste nell'eliminazione di tutte le parti dello zoccolo cresciute al di l\u00e0 dei normali limiti fisiologici.\nGli attrezzi indispensabili per il pareggio sono il \"coltello da zoccoli\" e la \"raspa\". Nel caso di muraglia notevolmente lunga, \u00e8 utile anche una \"tenaglia da maniscalco\". Tutti questi strumenti hanno caratteristiche particolari che li rendono specializzati.\nCon il coltello, il maniscalco elimina l'eventuale eccesso di suola \"morta\"; elimina le parti irregolari o mal conservate del fettone; accorcia, fino ad un'altezza poco sopra il piano della suola, le barre. Con la raspa, eventualmente preceduta dalla tenaglia, il maniscalco accorcia adeguatamente la muraglia in tutto il suo perimetro, dalla punta ai talloni. Il pareggio, ed in particolare la cura nel determinare la migliore altezza della muraglia e dei talloni, sono critici per il bilanciamento anteroposteriore e laterale dello zoccolo, perch\u00e9 costituiscono le basi di un appiombo fisiologicamente corretto e di un movimento sicuro ed efficiente alle varie andature. Inoltre, il pareggio ben eseguito pone le basi per un corretto contatto attivo e passivo fra zoccolo e suolo, conferendo al meccanismo dello zoccolo la migliore efficienza possibile.\nQuando il pareggio \u00e8 la fase preliminare alla ferratura, \u00e8 necessario che il piano costituito dal margine inferiore della muraglia sia perfettamente piano; si deve perci\u00f2 rinunciare al fisiologico arco anteroposteriore dello zoccolo (vedi qui per l'anatomia dello zoccolo). Infine, se il ferro da applicare \u00e8 fornito di \"barbette\", ossia di alcune linguette metalliche sporgenti verso l'alto che si appoggiano alla superficie esterna della muraglia e aumentano la solidit\u00e0 della ferratura, il maniscalco incide sulla muraglia dei solchi superficiali, corrispondenti per numero, sede e profondit\u00e0 alle barbette del ferro da applicare.\nLa ferratura.\nTerminato il pareggio, il maniscalco sceglie il ferro di dimensioni e di forma pi\u00f9 adatta allo zoccolo, lavorandolo con la mazza e l'incudine, se necessario, a caldo o a freddo, fino ad ottenere la migliore corrispondenza possibile. Per verificare la presenza di un contatto perfetto fra la superficie inferiore della muraglia e la superficie superiore del ferro, il maniscalco pu\u00f2 procedere alla cosiddetta \"ferratura a caldo\"; applica, cio\u00e8, il ferro arroventato allo zoccolo stesso, verificando che l'azione del calore lasci una traccia omogenea e continua in tutto il perimetro del ferro.\nOttenuta la maggiore corrispondenza possibile fra zoccolo e ferro, il maniscalco procede all'inchiodatura, utilizzando particolari chiodi di ferro dolce infissi obliquamente nei vari strati della muraglia ed affioranti a 15\u201320\u00a0mm dal margine inferiore dello zoccolo. Dopo un adeguato accorciamento della parte sporgente, la punta dei chiodi viene ribattuta verso il basso.\nIn caso di necessit\u00e0, il tipo di ferro o le modalit\u00e0 della ferratura possono variare; una variante abbastanza frequente \u00e8 l'applicazione di una \"soletta\", ossia di un pezzo di cuoio robusto interposto fra ferro e muraglia ed esteso all'intera superficie della suola.\nInconvenienti della ferratura.\nLa consapevolezza del fatto che la ferratura comporta inconvenienti \u00e8 ampiamente diffusa.\nEcco un elenco parziale degli inconvenienti che la ferratura comporta:\nMotivazioni della ferratura.\nLa larga maggioranza dei cavalli da sella e da tiro viene ferrata al momento dell'inizio dell'attivit\u00e0, sulla base di un punto di vista comune basato su argomentazioni ampiamente condivise; \u00e8 proprio in base a tali argomentazioni che la ferratura viene definita \"un male \"necessario\"\"; sta emergendo un punto di vista alternativo, ancora minoritario, che sostiene che la ferratura sia \"un male \"non necessario\"\".\nIl punto di vista tradizionale: perch\u00e9 ferrare il cavallo.\nFin dall'inizio della pratica della stabulazione, molti fattori hanno contribuito a rendere necessaria una protezione aggiuntiva agli zoccoli dei cavalli domestici. Con il tempo, la pratica della ferratura si \u00e8 progressivamente diffusa, fino a farla ritenere indispensabile in tutti i casi.\nLe cause dell'indebolimento dello zoccolo del cavallo domestico, che vengono comunemente invocate per sostenere la necessit\u00e0 della ferratura, sono le seguenti:\nL'opinione alternativa.\nIl punto di vista tradizionale sulla ferratura \u00e8 stato profondamente rivisto negli ultimi anni sulla base di argomentazioni scientifiche riguardanti la fisiologia dello zoccolo (a seguito degli studi della veterinaria tedesca Hiltrud Strasser) e delle osservazioni sui Mustang in libert\u00e0, e successive esperienze pratiche, di Jaime Jackson, da cui \u00e8 sorto il \"Barefoot movement\". Secondo questo nuovo punto di vista, la ferratura verrebbe eseguita semplicemente \"by fear and use\" (\"per paura e per abitudine\").\nEntrambi gli autori citati, insieme a molti appartenenti al \"barefoot movement\", affermano che molti dei danni allo zoccolo, attribuiti allo stato domestico, vanno invece ricondotti principalmente all'azione della stessa ferratura, e che la sferratura, associata a un adeguato pareggio e ad una naturalizzazione dello stile della gestione del cavallo domestico praticabile senza difficolt\u00e0, restituiscono allo zoccolo gran parte delle sue naturali potenzialit\u00e0. Queste affermazioni sembrano confermate dalla rapida diffusione internazionale del barefoot movement sia in America che in Europa."}
{"id": "241342", "revid": "287204", "url": "https://it.wikipedia.org/wiki?curid=241342", "title": "Pareggio", "text": "In ambito sportivo, un pareggio \u00e8 il risultato di una sfida finita in punteggio di parit\u00e0. Esso pu\u00f2 altrimenti riferirsi a:"}
{"id": "241351", "revid": "2151778", "url": "https://it.wikipedia.org/wiki?curid=241351", "title": "Led Zeppelin II", "text": "Led Zeppelin II \u00e8 il secondo album in studio del gruppo musicale britannico Led Zeppelin, pubblicato il 22 ottobre 1969 negli Stati Uniti d'America e il 31 dello stesso mese nel Regno Unito dalla Atlantic Records.\nL'album raggiunse la prima posizione nella Billboard 200 per sette settimane, nella Official Albums Chart, in Australia, Canada, Spagna, Paesi Bassi e Germania, la seconda in Norvegia, la terza in Francia e l'ottava in Giappone.\nLa rivista \"Rolling Stone\" lo colloca alla posizione n. 79 nella lista dei 500 migliori album di tutti i tempi.\nStoria.\nA causa delle pressioni della casa discografica, Led Zeppelin II venne registrato in fretta durante le pause di un tour\nLe sessioni di registrazione per l'album ebbero luogo agli Olympic e Morgan Studios a Londra; agli A&amp;M, Quantum, Sunset, Mirror Sound e Mystic Studios di Los Angeles; agli Ardent Studios di Memphis, Tennessee; A&amp;R, Juggy Sound, Groove e Mayfair Studios di New York City; e \"Hut\" di Vancouver. La produzione fu interamente accreditata a Jimmy Page anche se si tratt\u00f2 del primo album dei Led Zeppelin a ricorrere alla collaborazione del tecnico del suono Eddie Kramer. \nUna canzone scartata dalle sessioni per l'album, \"La La\" \u00e8 stata inclusa nella ristampa Deluxe Edition dell'album nel 2014.\nCopertina.\nIl design della copertina fu opera di David Juniper, al quale la band aveva semplicemente chiesto di \"tirare fuori un'idea interessante\". Juniper era un ex compagno di studi di Page alla Sutton Art College nel Surrey. La grafica della copertina si bas\u00f2 su una fotografia della Divisione Jagdstaffel 11 della Luftstreitkr\u00e4fte durante la prima guerra mondiale, la famosa squadriglia volante capitanata dal celebre \"Barone Rosso\". Dopo aver colorato la foto, le facce dei quattro membri della band furono aerografate sui volti originali presi da una pubblicit\u00e0 del 1969. Gli altri visi aggiunti, secondo Juniper, furono Miles Davis o Blind Willie Johnson, un amico di Andy Warhol (possibilmente Mary Woronov) e l'astronauta Neil Armstrong, anche se in realt\u00e0 si tratta dell'astronauta Frank Borman.\nIl disco.\nCome per il precedente album d'esordio, vennero rielaborati riff presi da brani dei bluesmen Willie Dixon e Howlin' Wolf, cosa che port\u00f2 ad accuse di plagio da parte della critica e a varie cause in tribunale.\nDescrizione dei brani.\nLato A.\n\"Whole Lotta Love\" apre il disco, si tratta del primo singolo della band a raggiungere la vetta delle classifiche di vendita. Pur essendo caratterizzata da uno dei riff di chitarra pi\u00f9 originali e riconoscibili della storia del rock, di pura matrice Jimmy Page, la canzone \u00e8 stata oggetto di un contenzioso da parte di Willie Dixon per alcune affinit\u00e0 col brano \"You Need Love\", scritto dallo stesso Dixon e registrato inizialmente da Muddy Waters nel 1963. Da notare che nel 1966 anche gli Small Faces pubblicarono una cover del brano nel loro album di esordio \"Small Faces\", sotto il titolo \"You Need Loving\", indicando come autori Steve Marriott e Ronnie Lane: nessuna causa risulta per\u00f2 intentata dall'autore nei loro confronti n\u00e9 sono mai stati cambiati i crediti del brano. Il testo della canzone \u00e8 caratterizzato da numerose allusioni di tipo sessuale e da un complesso intermezzo strumentale di ispirazione psichedelica in cui Robert Plant, fra le altre cose, sembra simulare un orgasmo. \n\"What Is and What Should Never Be\" \u00e8 una ballata, in cui Page alterna il proprio fraseggio acustico con un riff discendente di chitarra elettrica e Plant impone la propria performance vocale, caricando e poi liberando il fraseggio lirico come fossero frecce scagliate da un arco. Nel finale, sottolineato dalla sonorit\u00e0 espansiva di un gong, il riff di chitarra si alterna sul canale destro e sinistro della registrazione stereo, mentre Plant completa la propria serrata sequenza vocale. \n\"The Lemon Song\" \u00e8 il terzo brano dell'album, dove il limone \u00e8 un'allusione all'organo sessuale maschile, \u00e8 una rielaborazione di \"Killin' Floor\", un classico blues di Howlin' Wolf, che non viene per\u00f2 citato fra gli autori del brano; nella parte centrale del pezzo, dopo un grande assolo, Page lascia spazio ad una lunga sequenza dominata dal basso di John Paul Jones, per poi riunirsi nel finale nella classica chiamata-risposta \"chitarra-voce\" gi\u00e0 sperimentata in \"You Shook Me\" del precedente omonimo \"Led Zeppelin I\" \n\"Thank You\" il brano che chiude il primo lato, \u00e8 una struggente ballata acustica ricamata da Page, su cui l'organo di John Paul Jones intreccia una delicata matrice sonora, che Plant sfrutta per rivolgere un accorato tributo alla moglie Maureen. \nLato B.\nAll'inizio del secondo lato, prima \"Heartbreaker\" e poi \"Living Loving Maid (She's Just a Woman)\",spesso trasmesse in combinazione dalle stazioni radiofoniche, riportano il disco alla propria matrice pi\u00f9 squisitamente hard rock. \n\"Heartbreaker\" in particolare, con il suo riff inconfondibile e l'incedere marziale, riporta il tema su un power-rock prototipale che parla di donne e prostitute; l'assolo, eseguito nella parte centrale del brano, viene spesso citato per aver introdotto la tecnica chitarristica del tapping, poi ampiamente utilizzata da chitarristi quali Steve Vai o Eddie Van Halen; quest'ultimo, in particolare, si dice abbia perfezionato la sua tecnica chitarristica proprio sulle note di questo brano. \n\"Living Loving Maid\" eseguita in immediata successione alla precedente \"Heartbreaker\", rimane forse un passo indietro rispetto al resto dell'album; non a caso, viene talvolta citato come uno dei brani meno graditi a Jimmy Page di tutto il repertorio degli Zeppelin.\n\"Ramble On\" riparte da un arpeggio acustico di Page accompagnato da John Bonham che tiene il tempo sulle gambe o sulla cassa acustica di una chitarra o su uno sgabello (nessuno sembra ricordarlo con precisione), a cui si aggiunge la solita pennellata di basso di John Paul Jones; entra improvviso il ritornello e Page sbatte l\u00ec, con la sua apparente noncuranza, il consueto \"smashing riff\" di chitarra, trasportando gli Zeppelin e gli ascoltatori in un trip visionario di ispirazione Tolkieniana.\n\"Moby Dick\" \u00e8 un pezzo studiato appositamente per lasciare il maggiore spazio possibile al pirotecnico virtuosismo del batterista John Bonham, che esegue un lungo assolo, che in concerto poteva essere dilatato a dismisura, arrivando in taluni casi a quasi mezzora di esecuzione, ma nell'album la canzone dura quasi quattro minuti e mezzo.\n\"Bring It on Home\" \u00e8 la cover dell'omonimo brano di Sonny Boy Williamson dove gli Zeppelin si ricollocano sul terreno il blues, con una versione che ben evidenzia l'opera di rivisitazione musicale operata dagli Zeppelin sugli standard blues, rimarcando con nitidezza la linea di separazione esistente tra passato e futuro, tra versione originale e rielaborazione \"zeppeliniana\".\nPubblicazione e accoglienza.\nL'album venne pubblicato il 22 ottobre 1969 su etichetta Atlantic Records, con pre-ordini di 400,000 copie. La campagna pubblicitaria del disco venne incentrata sugli slogan \"Led Zeppelin \u2013 The Only Way to Fly\" e \"Led Zeppelin II Now Flying\". Dal punto di vista delle vendite, \"Led Zeppelin II\" fu il primo album della band a salire al n. 1 negli Stati Uniti, scalzando \"Abbey Road\" dei Beatles dalla vetta della classifica, dove rimase per sette settimane. Nell'aprile 1970 aveva registrato tre milioni di vendite nei soli Stati Uniti, mentre in Gran Bretagna rest\u00f2 in classifica per 138 settimane, raggiungendo la vetta nel febbraio 1970.\nL'album contiene il brano che divenne il pi\u00f9 grande successo della band, \"Whole Lotta Love\", che venne pubblicato come singolo raggiungendo la quarta posizione nella classifica Billboard Hot 100 nel gennaio 1970, dopo che la Atlantic si era opposta al volere del gruppo, pubblicando una versione \"accorciata\" della canzone su 45 giri. Il successo del disco aiut\u00f2 a stabilire la reputazione dei Led Zeppelin come attrazione di livello internazionale, e nell'anno seguente, il gruppo continu\u00f2 a fare tour incessantemente, esibendosi inizialmente in club e sale da ballo, poi in arene pi\u00f9 grandi e alla fine negli stadi quando la loro popolarit\u00e0 crebbe sempre pi\u00f9.\nNel 1970, l'art director David Juniper ricevette una nomination ai Grammy Award nella categoria Grammy Award for Best Recording Package per la copertina di \"Led Zeppelin II\". Il 10 novembre 1969, l'album fu certificato disco d'oro dalla Recording Industry Association of America e nel 1990 divenne cinque volte disco di platino con vendite di oltre 5 milioni di copie. Il 14 novembre 1999, \"Led Zeppelin II\" raggiunse i dodici milioni di copie vendute e fu certificato 12 volte disco di platino dalla RIAA."}
{"id": "241352", "revid": "634851", "url": "https://it.wikipedia.org/wiki?curid=241352", "title": "Led Zeppelin III", "text": "Led Zeppelin III \u00e8 il terzo album della rock band inglese Led Zeppelin, pubblicato nel 1970 dalla Atlantic Records.\nDescrizione.\nConcerti ed ispirazioni.\nAd aprile 1970, dopo 15 mesi trascorsi in prevalenza negli USA (periodo nel quale compiono 5 tour americani, conclusisi con l'annullamento forzato di un previsto concerto a Las Vegas (19 aprile) a causa di un forte abbassamento di voce che colp\u00ec il cantante Plant), il gruppo decise di prendersi alcune settimane di riposo.\nIl 23 aprile, il solo Jimmy Page fu ospite della trasmissione televisiva \"Julie Felix Show\" (trasmessa dal canale britannico BBC2, ma la messa in onda \u00e8 postdatata al 26 oppure al 29) dove si esib\u00ec eseguendo un medley acustico dal titolo \"White Summer/Black Mountain Side\".\nSubito dopo, mentre Jones e Bonham stavano trascorrendo la sosta in famiglia, Page e Plant, su suggerimento di quest'ultimo, si recarono per un periodo di riposo con i rispettivi congiunti e tre collaboratori presso \"Bron-Yr-Aur\", un villaggio sulle montagne della Snowdonia (in Galles) dove lo stesso Plant aveva gi\u00e0 soggiornato da bambino. Qui, dopo poco tempo, i due cominciano ad abbozzare e registrare alcuni brani d'ispirazione folk su alcune chitarre acustiche: \"Poor Tom\",\"That's The Way\", \"Down By The Seaside\", \"Bron-Y-Aur Stomp e\" \"Bron-Yr-Aur\".\nIl 22 giugno il gruppo si esib\u00ec a Reykjav\u00edk all'arena sportiva \"Laugardalsholl\" in uno o due shows nell'ambito di un programma di interscambio culturale tra Regno Unito e Islanda; secondo alcuni biografi \u00e8 proprio dalla breve esperienza islandese che Plant trasse ispirazione per le liriche di \"Immigrant Song\".\nIl 28 giugno il gruppo partecip\u00f2 come attrazione principale al \"Festival di Bath\" suonando davanti a circa 150-200'000 spettatori in quella che viene ritenuta una delle loro migliori performance. Per poter prendere parte all'evento il gruppo rifiut\u00f2 un'offerta di 200'000-250'000 dollari per due concerti negli USA a Boston e New Haven, convinti che la loro partecipazione a Bath sarebbe stata una tappa determinante nel percorso finalizzato a bissare anche nel Regno Unito il successo avuto negli Stati Uniti d'America.\nGrazie a questa performance (tre ore di concerto accompagnate da ben 5 bis) il gruppo ottenne in patria un riconoscimento tale da accomunarli ad altri gruppi del periodo come The Beatles, The Rolling Stones e The Who. L'esibizione di Bath va anche ricordata per un'altra ragione: in apertura per la prima volta il gruppo esegue dal vivo Immigrant Song; purtroppo di questa performance non esistono registrazioni ufficiali (pare che esistano delle riprese filmate, dirette da Joe Massott, futuro regista del film-concerto The Song Remains The Same, anch'esse rimaste inedite ma annunciate come forse disponibili in futuro alla visione).\nDal 16 al 19 luglio i Led Zeppelin tennero quattro concerti in Germania (Colonia, Essen, Francoforte sul Meno e Berlino) raggiungendo in ciascuna di esse un record di massima affluenza di spettatori ad un solo concerto per ogni localit\u00e0. \nIl 15 agosto i Led Zeppelin iniziano un nuovo tour americano (il sesto in due anni) che parte da New Haven (Connecticut) e si conclude il 19 settembre al Madison Square Garden (New York) per un totale di 19 date attraverso gli Usa; vengono toccate perfino le Hawaii dove i quattro e il loro staff si godono una breve vacanza. Durante questa sosta il settimanale musicale Melody Maker pubblica un famoso articolo intitolato \"Gli Zeppelin scavalcano i Beatles\" con il quale annuncia la vittoria di Page e soci nel referendum, indetto tra i suoi lettori, sul \"Miglior Gruppo dell'Anno\", titolo fino all'anno prima (per otto anni consecutivi) ad appannaggio esclusivo del quartetto di Liverpool.\nRegistrazioni.\nRientrati dalle vacanze, i Led Zeppelin si riunirono all'inizio di maggio e incisero il brano \"Poor Tom\" agli \"Olympic Studios\" di Londra (composizione che rimarr\u00e0 inedita fino alla sua inclusione nell'album Coda del 1982). A partire dal 19 maggio si ritirarono per circa un mese a \"Headley Grange\", una vecchia casa di campagna in Hampshire (Inghilterra) lontana dal caos londinese. Qui completarono e registrarono la maggior parte del materiale destinato al nuovo album che la Atlantic Records, loro casa discografica, avrebbe voluto pubblicare in autunno, utilizzando per le incisioni il \"Rolling Stones Mobile Studio\": i brani \"Immigrant Song\", \"Friends\", \"Celebration Day\", \"Gallows Pole\", \"Tangerine\", e \"Bron-Y-Aur Stomp\".\nNella prima met\u00e0 di giugno, il gruppo torn\u00f2 nuovamente agli \"Olympic Studios\" dove incise \"Out on the Tiles\" e \"Hats Off to (Roy) Harper\"; qui venne anche missata \"Tangerine\".\nLa parte tecnica delle incisioni fu affidata ad Andy Johns il quale, sempre in questa veste, aveva gi\u00e0 prestato un suo parziale contributo a \"Led Zeppelin II\" (\"Thank You\" e \"Living Loving Maid\"), mentre suo fratello maggiore Glyn era stato ingegnere del suono del \"primo lavoro\" della band inglese.\nLa fine di Luglio venne impegnata nel concludere le session del nuovo album. Le operazioni si spostarono agli \"Island Studios\" (Londra) dove avvennero la registrazione e il missaggio di \"Since I've Been Loving You\", \"That's The Way\" e \"Hey, Hey, What Can I Do?\" (che verr\u00e0 pubblicato come \"lato B\" della versione a 45 giri di \"Immigrant Song\", ma rimarr\u00e0 fino al 1993 esclusa dalle ripubblicazioni in formato cd del materiale della band), e il missaggio di gran parte dei nastri ricavati dalle \"session\" ad \"Hadley Grange\" cio\u00e8 \"Immigrant Song\", \"Friends\", \"Celebration Day\" e \"Bron-Y-Aur Stomp\" oltre a quello di \"Out On The Tiles\" e \"Hats Off to (Roy) Harper.\" Infine incisero \"Bron-Yr-Aur\" (brano che verr\u00e0 anch'esso escluso dalla scaletta finale del terzo album per poi essere inserito in \"Physical Graffiti\").\nDurante la tourn\u00e9e statunitense il complesso si reca agli \"Electric Lady Studios\" (New York) (gli studi personali di Jimi Hendrix) dove viene missata \"Gallows Pole\" con il contributo di Eddie Kramer (allora ingegnere del suono del chitarrista di Seattle, che muore proprio in quei giorni).\nInfine gli ultimi ritocchi all'album vengono dati all\"'Ardent Studio\" di Memphis ad opera di Terry Manning, che provvede al missaggio finale e al mastering. \"Led Zeppelin III\" viene pubblicato ufficialmente il 5 ottobre 1970.\nBrani.\nL'album si apre con un brano hard rock: \"Immigrant Song\", composizione gi\u00e0 in gran parte definita prima della sosta vacanziera; in questo brano per il testo Plant si \u00e8 ispirato alla sua passione per la storia dell'antica Inghilterra. Seguono i brani \"Friends\", \"Celebration Day\" e \"Since I've Been Loving You\", quest'ultimo registrato in diretta in studio, seguiti da \"Out on the Tiles,\" secondo brano hard rock. Il lato B si apre con \"Gallows Pole\", reinterpretazione di un brano folk tradizionale, seguito da altri brani acustici: la ballata \"Tangerine\", \"That's the way\", \"Bron-Yr-Aur Stomp\" e \"Hats off to (Roy) Harper\".\nAccoglienza.\nLa critica dell'epoca non giudic\u00f2 positivamente l'album. Dopo l'hard rock di \"Led Zeppelin II\", il folk di III venne preso come un infiacchimento. Alcuni critici stroncarono il disco in maniera cos\u00ec dura che il gruppo non fece alcuna tourn\u00e9e e pass\u00f2 subito alla registrazione del quarto album.\nL'album raggiunge la prima posizione per quattro settimane nella Billboard 200 e nella Official Albums Chart. Nel resto del mondo arriva primo in Canada ed in Australia, terzo in Germania, Paesi Bassi e Norvegia, quinto in Giappone e sesto in Spagna. \nFormazione.\nCrediti tecnici"}
{"id": "241358", "revid": "287204", "url": "https://it.wikipedia.org/wiki?curid=241358", "title": "D'arcy Wretzky", "text": "Biografia.\nPrimi anni.\nD'arcy Wretzky \u00e8 nata e cresciuta a South Haven nel Michigan, dove la madre, una musicista che lavorava come cantante, ha incoraggiato lei e le sorelle a suonare. Crescendo ha cominciato a suonare il violino e l'oboe e a cantare in un coro. Aveva intenzione di iniziare una carriera musicale da quando aveva dieci anni. Ha studiato al South Haven's L.C. Mohr High School, dove ha cominciato ad interessarsi al post-punk e a suonare in cover band. Dopo il diploma, su suggerimento di un amico francese conosciuto grazie ad uno scambio culturale (lei si rec\u00f2 in Francia e lui negli Stati Uniti), la ragazza si rec\u00f2 a Parigi e si un\u00ec ad una band per un breve periodo. Dopo poco tempo ha lasciato il gruppo e ha girato ancora per l'Europa, ritornando infine negli Stati Uniti. Al suo ritorno, ritrovandosi bloccata all'aeroporto di Chicago, chiam\u00f2 i suoi genitori per farsi andare a prendere, ma non li trov\u00f2 in casa, e perci\u00f2 si ritrov\u00f2 a girare per Chicago, trovandola cos\u00ec bella e interessante da non avere pi\u00f9 voglia di tornare nel Michigan. \nD'arcy ha dichiarato di essere una bassista autodidatta.\nThe Smashing Pumpkins (1988-1999).\nAll'Avalon Nightclub di Chicago conobbe Billy Corgan, che le chiese di entrare a far parte della sua band, i futuri Smashing Pumpkins, che a quel tempo erano semplicemente Corgan, James Iha e una drum machine. D'arcy accett\u00f2 e Jimmy Chamberlin complet\u00f2 la formazione solo alcuni mesi dopo. Wretzky \u00e8 la bassista accreditata dei primi cinque album da studio della band: \"Gish\", \"Siamese Dream\", \"Mellon Collie and the Infinite Sadness\", \"Adore\" e \"Machina/The Machines of God\". In un'intervista del 1993 ha confermato che \u00e8 stato Corgan a suonare tutte le parti di basso di \"Siamese Dream\" per ridurre i tempi di registrazione. Oltre al basso, ha contribuito anche ai cori in alcuni brani del gruppo.\nTour finale, sessioni di registrazione e uscita dalla band (1999).\nDopo il breve tour \"The Arising!\", che vide, per la prima volta dal 1996, riuniti tutti i quattro membri originali, D'arcy decise di lasciare la band per seguire la carriera di attrice. Prima di abbandonare il gruppo, ha contribuito alla registrazione dell'album \"Machina/The Machines of God\" dove ha suonato le parti relative al basso in tutti i brani tranne l'ultimo della tracklist \"Age of Innocence\". Nel tour successivo del 2000 \u00e8 stata sostituita da Melissa Auf der Maur.\nDopo l'uscita dalla band (1999-oggi).\nDopo tanti anni fuori dai riflettori, nel luglio 2009 ha rilasciato un'intervista per l'emittente radiofonica statunitense Q101 FM di Chicago nella quale ha dichiarato di non sentirsi pi\u00f9 abbastanza in buona salute per fare la musicista. Ha affermato inoltre di aver vissuto brevemente ad Austin, in Texas, e di vivere in una fattoria nel Michigan. \nFino al 2013 i rapporti con Corgan sono rimasti tesi, ma nel 2014 ha provato a ristabilire un contatto con lui.\nNel 2016 la Wretzky ha comunicato che sta lavorando ad un proprio album, senza per\u00f2 rivelare i tempi di pubblicazione e realizzazione.\nSecondo lei non ha partecipato alla \"reunion\" dei membri fondatori degli Smashing Pumpkins avvenuta nel 2018 perch\u00e9 Corgan le avrebbe fatto una proposta che poi avrebbe ritirato subito dopo, mentre secondo quest'ultimo sarebbe stata invitata a partecipare agli incontri e alle sessioni con il gruppo ma avrebbe sempre rimandato.\nNel 2018, nella prima data del Shiny and Oh So Bright tour a Glendale in Arizona, \u00e8 stato proiettato durante l'esecuzione di \"Try, Try, Try\" un video rappresentante una modella, che aveva molto somigliaza con D'arcy, alle prese con la tossicodipendenza.\nNel 2019 la band Grave Next Door ha dichiarato di star collaborando con D'arcy, seppur non sia stato chiarito in che veste abbia partecipato.\nVita privata.\nD'arcy \u00e8 una fan sia di Star Trek che di The X-Files.\nPoco dopo aver lasciato il gruppo \u00e8 stata arrestata il 25 gennaio del 2000, nella parte occidentale di Chicago, per possesso di cocaina.\n\u00c8 stata sposata dal 1993 al 1999 con il musicista Kerry Brown del gruppo di rock alternativo Catherine, in precedenza ha avuto anche una relazione con il compagno dei Pumpkins James Iha.\nDurante la realizzazione di \"Mellon Collie and the Infinite Sadness\" ha dichiarato di aver avuto un aborto spontaneo."}
{"id": "241359", "revid": "287204", "url": "https://it.wikipedia.org/wiki?curid=241359", "title": "Geiger", "text": ""}
{"id": "241360", "revid": "399", "url": "https://it.wikipedia.org/wiki?curid=241360", "title": "Matematici", "text": ""}
{"id": "241361", "revid": "1649898", "url": "https://it.wikipedia.org/wiki?curid=241361", "title": "Propriet\u00e0 dell'integrale di Riemann", "text": "Linearit\u00e0.\nSiano formula_1 e formula_2 due funzioni continue definite in un intervallo formula_3 e siano formula_4. Allora:\nDimostrazione.\nDalla definizione si ha che:\nda cui:\ndalla propriet\u00e0 distributiva e dal fatto che il limite della somma coincide con la somma dei limiti si ha:\nda cui discende la propriet\u00e0 di linearit\u00e0.\nAdditivit\u00e0.\nSia formula_1 continua e definita in un intervallo formula_3 e sia formula_11. Allora:\nDimostrazione.\nDalla definizione si ha che\nda cui se si ha formula_14 esistono un valore formula_15 ed un valore formula_16 la cui somma \u00e8 formula_17 tali che per un raffinamento sufficiente della partizione risulti\nda cui distribuendo la misura dell'intervallo \nIn cui formula_21 e, considerando l'intervallo formula_22, l'indice formula_23 pu\u00f2 essere riscritto come formula_24 in quanto formula_25 \u00e8 il valore superiore del primo intervallo della partizione di formula_22. Risulta allora (ricordando che formula_27)\nda cui discende la propriet\u00e0 di additivit\u00e0.\nMonotonia.\nSiano formula_1 e formula_2 due funzioni continue definite in un intervallo formula_3 e tali che formula_32 in formula_3. Allora:\nDimostrazione.\nInfatti se si ha che formula_32 nel compatto formula_36, effettuando una partizione di tale compatto (ovviamente la disuguaglianza permane) e moltiplicando da ambo i lati per il fattore formula_37 si ottiene\nA questo punto se la relazione \u00e8 valida per qualsiasi intervallo in cui \u00e8 suddiviso il compatto vale la seguente\nCome conseguenza del corollario del teorema della permanenza del segno dei limiti, applicando il limite alle somme integrali di Riemann (ottenendo quindi l'integrale) la disuguaglianza resta immutata\nDa ci\u00f2 deriva la propriet\u00e0 di monotonia degli integrali.\nValore assoluto.\nSia formula_1 una funzione integrabile in un intervallo formula_3, allora si ha:\nDimostrazione.\nEssendo valida la relazione formula_45 per ogni s, \u00e8 possibile sommare membro a membro le varie componenti della relazione, ottenendo:\nMoltiplicando ogni membro per il fattore formula_37 ed applicando il limite in modo da affinare gli intervalli della partizione si ottengono gli integrali\nove quest'ultima disuguaglianza pu\u00f2 essere espressa in termini di valore assoluto come\nla quale \u00e8 proprio la propriet\u00e0 del valore assoluto degli integrali."}
{"id": "241362", "revid": "486946", "url": "https://it.wikipedia.org/wiki?curid=241362", "title": "Andrei Tarkovsky", "text": ""}
{"id": "241366", "revid": "1543377", "url": "https://it.wikipedia.org/wiki?curid=241366", "title": "Cianogeno", "text": "Il cianogeno \u00e8 un composto chimico, un cianuro formato da carbonio e azoto. Ha formula dimera (CN)2 e formula di struttura codice_1.\nDal punto di vista strutturale pu\u00f2 essere considerato il nitrile dell'acido ossalico, da cui anche il nome di ossalonitrile.\nCaratteristiche.\nIn condizioni normali \u00e8 un gas incolore infiammabile e assai tossico. A ~400 \u00b0C polimerizza in un solido bianco detto \"paracianogeno\", a ~800 \u00b0C torna gassoso e a ~1000 \u00b0C si decompone in radicali \u00b7CN.\nLa fiamma ottenuta bruciando cianogeno raggiunge i 4.525 \u00b0C ed \u00e8 la seconda fiamma pi\u00f9 calda ottenibile da un gas, dopo il dicianoacetilene, quando brucia in presenza di ossigeno.\nStoria.\nIl cianogeno fu sintetizzato per la prima volta nel 1815 da Joseph Louis Gay-Lussac, che ne determin\u00f2 anche la formula empirica e gli assegn\u00f2 il nome.\nVerso la fine del XIX secolo assunse importanza in seguito allo sviluppo dell'industria dei fertilizzanti ed \u00e8 tuttora un importante intermedio nella loro produzione.&lt;br&gt;\nViene utilizzato anche come stabilizzante nella produzione della nitrocellulosa.\nEtimologia.\nIl nome cianogeno deriva dal greco ed \u00e8 formato dalle due parole \u03ba\u03cd\u03b1\u03bd\u03bf\u03c2 (kyanos)= blu e \u03b3\u03b5\u03bd\u03bd\u03ac\u03c9 (ghenn\u00e0o)=creare perch\u00e9 il cianogeno fu isolato per la prima volta dal chimico svedese Carl Wilhelm Scheele a partire dal pigmento \"Blu di Prussia\".\nPreparazione.\nIn laboratorio pu\u00f2 essere ricavato dai cianuri dei metalli pesanti, ad esempio dal cianuro di mercurio:\no per decomposizione termica del cianuro di mercurio secondo la reazione:\nOppure per reazione di disproporzione istantanea del cianuro rameico per reazione tra cianuro di sodio e cloruro rameico:\nIndustrialmente viene prodotto attraverso l'ossidazione dell'acido cianidrico, di solito facendolo reagire con il cloro e utilizzando il biossido di silicio come catalizzatore, oppure facendo reagire diossido di azoto con un sale di rame. Si forma anche facendo scoccare una scintilla o una scarica elettrica in una miscela di azoto e acetilene.\n\u00c8 anche noto come \"pseudoalogeno\", in quanto possiede alcune propriet\u00e0 simili agli alogeni; ad esempio reagisce con l'idrossido di potassio in maniera analoga al cloro:\nParacianogeno.\nIl paracianogeno \u00e8 prodotto per polimerizzazione del cianogeno attraverso la pirolisi di cianuri di metalli pesanti.\nSicurezza.\nCome altri cianuri inorganici, il cianogeno \u00e8 molto tossico in quanto si decompone facilmente in cianuro, il quale si lega pi\u00f9 stabilmente dell'ossigeno alla citocromo-c ossidasi, interrompendo cos\u00ec la catena di trasporto degli elettroni mitocondriali.\nIl cianogeno come gas \u00e8 irritante per gli occhi e il sistema respiratorio. La sua inalazione pu\u00f2 produrre mal di testa, vertigini, aumento del battito cardiaco, vomito, perdita di coscienza, convulsioni ed infine anche alla morte, in funzione del grado di esposizione.\nImpieghi bellici.\n\u00c8 il gas utilizzato ad Halabja il 17 marzo 1988 dall'esercito iracheno di Saddam Hussein contro i curdi."}
{"id": "241374", "revid": "306856", "url": "https://it.wikipedia.org/wiki?curid=241374", "title": "Craquelure", "text": "La craquelure, o il craquel\u00e9, sono termini francesi (l'equivalente italiano \u00e8 \"crettatura\") che indicano una rete di sottili fratture minori. \nSpesso, questa \"screpolatura\" \u00e8 dovuta all'invecchiamento, a degli errori tecnici o da movimenti differenziali degli strati di rivestimento e del substrato.\nPittura.\nLa \"craquelure\" in pittura \u00e8 il fitto reticolo di screpolature che si forma sulla superficie dei dipinti. Essa \u00e8 spesso utilizzata per determinare l'et\u00e0 di un dipinto e scoprire quindi eventuali falsi. La \"craquelure\" \u00e8 infatti quasi impossibile da riprodurre artificialmente, sebbene esistano alcuni metodi come la cottura o la stiratura di un dipinto lungo un angolo appuntito. Questi metodi per\u00f2 riescono al massimo a ottenere una screpolatura uniforme, mentre una screpolatura autentica ha crepe pi\u00f9 o meno grandi a seconda delle caratteristiche chimiche dei pigmenti usati: da quella finissima dei colori chiari a quelle meno percettibili degli scuri.\nLa \"craquelure\" pu\u00f2 rivelare le condizioni ambientali in cui un dipinto \u00e8 stato conservato e anche dettagli sulla sua storia, sui metodi di trasporto e sui precedenti restauri.\nFai da te.\nIl \"craquel\u00e9\" \u00e8 il metodo con il quale si denominano l'aspetto \"antico\" di mobili e oggetti, la cui verniciatura risulta appunto \"craquel\u00e9\" cio\u00e8 \"screpolata\" dall'invecchiamento, e la tecnica per ottenerlo artificialmente. L'effetto si ottiene grazie a una reazione chimica. Si stende una mano di flatting (a base d'acquaragia) e, quando non \u00e8 ancora asciutta, si sovrappone una mano di screpolante (a base d'acqua). Si ottiene una superficie screpolata pi\u00f9 o meno regolare. La regolarit\u00e0 \u00e8 data dallo spessore di prodotto steso. Si possono colorare le crepe con bitume di giudea o colori a olio. Flatting e screpolante possono essere sostituiti da gommalacca e gomma arabica.\nLa moderna industria del decoro ha in questi ultimi anni ripreso la tecnica del craquel\u00e9 per proporlo nella realizzazione degli oggetti pi\u00f9 svariati e di materiali vari come vetro, ceramica, ferro. Ci\u00f2 \u00e8 stato permesso dalla commercializzazione di kit appositi che reagiscono con i colori pi\u00f9 usati nell'ambito decorativo: i colori acrilici. Questi kit, in base alla percentuale di reagente e ai tempi di utilizzo, rendono le crepe pi\u00f9 o meno accentuate offrendo pi\u00f9 possibilit\u00e0 realizzative in base al risultato finale che si vuole ottenere. Per evidenziare le crepe pu\u00f2 essere usata della porporina in polvere di solito disponibile nei colori rame, bronzo e oro. Mescolando varie marche in commercio di prodotti pronti per fare il craquel\u00e9 si ottengono crepe di varie misure dalle pi\u00f9 piccole quasi invisibili a quelle pi\u00f9 grandi.\nUna tecnica artigianale di realizzazione della craquelure \u00e8 stata proposta in molte sue opere dal pittore, restauratore e decoratore Foresto Marianini attraverso l'impiego di mordente e asciugatura rapida dello strato superficiale di vernice di un dipinto. Tale procedimento genera la naturale crettatura della superficie che, a seconda della combinazione in percentuale diversa dei materiali, genera delle crepe pi\u00f9 o meno profonde e irregolari."}
{"id": "241376", "revid": "74801", "url": "https://it.wikipedia.org/wiki?curid=241376", "title": "Prealpi Venete", "text": "Le Prealpi Venete sono il settore delle Prealpi esteso soprattutto in Veneto. Fungono da ingresso alle Alpi vere e proprie, in quanto digradano verso la pianura padana. La vetta pi\u00f9 alta \u00e8 il Col Nudo, che raggiunge i \nDescrizione.\nSecondo le definizioni della Suddivisione Orografica Internazionale Unificata del Sistema Alpino (SOIUSA), le Prealpi Venete costituiscono una sezione delle Alpi appartenente alle Alpi Sud-orientali; in questo settore sono comprese anche alcune zone del Trentino e del Friuli. \nSecondo la classificazione delle Alpi del club alpini tedesco ed austriaco (AVE), le Prealpi Venete fanno parte invece delle Prealpi Carniche. Nella Partizione delle Alpi non si usa questa definizione, sostituita dall'espressione \"Prealpi Trivenete\", che per\u00f2 indica una sezione molto ampia, che comprende sia le Prealpi del Veneto, sia quelle del Friuli - Venezia Giulia. \nLa suddivisione didattica tradizionale delle Alpi Italiane usa l'espressione \"Prealpi Venete\" ed include in essa tutte le Prealpi che si trovano in territorio veneto, compreso quindi anche il gruppo del Monte Baldo, che gli altri criteri includono invece nelle Prealpi Lombarde.\nEstensione e confini.\nSecondo la SOIUSA, le Prealpi Venete si estendono dal corso del fiume Adige alla Valcellina, fra le province di Trento (in Trentino-Alto Adige), Verona, Vicenza, Treviso, Belluno (in Veneto) e Pordenone (in Friuli-Venezia Giulia).\nSempre secondo la SOIUSA, confinano:\nSuddivisione.\nSecondo la SOIUSA le Prealpi Venete sono suddivise in due sottosezioni e cinque supergruppi, da ovest verso est:\nVette.\nLe cime pi\u00f9 importanti sono:"}
{"id": "241377", "revid": "124359347", "url": "https://it.wikipedia.org/wiki?curid=241377", "title": "Falesia", "text": "La falesia \u00e8 una costa rocciosa con pareti a picco, alte e continue. Si distinguono:\nOgni falesia pu\u00f2 avere differenti caratteristiche e varia in base alla tipologia di roccia di cui \u00e8 composta, come per esempio granito, calcare, arenaria, ecc. In molti casi, come in Francia, grotte e anfratti naturali nelle falesie hanno ospitato comunit\u00e0 neolitiche.\nIn arrampicata per falesia si intende una fascia rocciosa, di norma intesa come sito d'arrampicata, ossia area per la pratica dell'arrampicata sportiva. Sono esempi di grandi falesie nel mondo C\u00e9\u00fcse in Francia, Siurana in Spagna, Mi\u0161ja Pe\u010d in Slovenia.\nLe falesie pi\u00f9 alte.\nIn Europa.\nC'\u00e8 molta confusione su quale siano le falesie pi\u00f9 alte d'Europa, per la scoperta di posti un tempo sperduti o tenuti poco in considerazione, o anche per la difficolt\u00e0 di stabilire cosa sia una montagna nei pressi del mare e una falesia a tutti gli effetti. Per molto tempo, le falesie che si sono fregiate del record europeo sono le irlandesi Slieve League, alte 601 metri, che su una placca del luogo continuano a definirsi tali.\nQuesto fatto viene anche avallato dalle guide turistiche portoghesi, che definiscono Cabo Gir\u00e3o la seconda in altezza. Se Preikestolen, in Norvegia gi\u00e0 supera le Slieve League di soli 3 metri (cade in un fiordo), da tempo, tuttavia, sempre in Irlanda sono state portate alla ribalta delle controparti che quasi nessuno conosceva, Croaghaun sull'isola di Achill, alte circa una sessantina di metri in pi\u00f9 delle Slieve League. Se appare naturale che gli abitanti di Achill identifichino il monte della loro isola come la falesia pi\u00f9 alta d'Europa, di fatto anche questo non \u00e8 vero. Sull'isola di Vi\u00f0oy, nelle Isole F\u00e6r \u00d8er, Capo Enniberg cade addirittura in mare da 750 metri, e la falesia che corre sui due lati della punta dell'isola greca di Amorgos arriva a 760 metri (da Google Maps). La classifica vedrebbe questo risultato:\nLunghe svariati chilometri, in rapporto con la loro altezza, le Slieve League possono continuare a fregiarsi come le falesie pi\u00f9 imponenti d'Europa.\nAltre falesie.\n\nLe falesie sono elencate a partire dalle falesie del lago di Garda, per poi passare a quelle delle coste marine italiane, dal confine con la Francia e seguendo la penisola, verso il confine con la Slovenia; seguono le falesie delle isole maggiori.\nGalleria d'immagini.\nL'aspetto delle falesie \u00e8 il risultato di una lunghissima evoluzione durata migliaia di anni."}
{"id": "241381", "revid": "3523567", "url": "https://it.wikipedia.org/wiki?curid=241381", "title": "Galera (nave)", "text": ""}
{"id": "241382", "revid": "266508", "url": "https://it.wikipedia.org/wiki?curid=241382", "title": "Periartrite scapolo-omerale", "text": "Il termine periartrite scapolo-omerale \u00e8 un'espressione generica che raggruppa numerose patologie muscolari, tendinee e articolari che possono colpire le strutture che fanno parte dell'articolazione della spalla.\nViene anche chiamata malattia di Duplay, dal nome del chirurgo francese Simon-Emmanuel Duplay che per primo la descrisse nel 1872.\nSignificato clinico.\nIn passato questo termine era molto usato per definire un quadro sintomatologico caratterizzato da dolore acuto e marcata limitazione funzionale, al quale corrispondeva una radiodiagnostica caratterizzata dal reperto di calcificazioni periomerali.\nDopo la diffusione di nuove tecniche di imaging, soprattutto ecografia e risonanza magnetica, oggi \u00e8 pi\u00f9 corretto distinguere le singole patologie degenerative o infiammatorie a seconda dei muscoli e dei tendini che sono interessati.\nQuadri patologici.\nSi possono distinguere cinque quadri patologici:"}
{"id": "241383", "revid": "1762097", "url": "https://it.wikipedia.org/wiki?curid=241383", "title": "Borazina", "text": "La borazina o borazolo \u00e8 un composto chimico della famiglia dei borani, di formula B3N3H6. \nLa molecola ricorda nella forma il benzene, con un anello esagonale di boro e azoto alternati, tanto da essere nota anche come benzene inorganico. \nMolte propriet\u00e0 fisiche, tra cui la temperatura di ebollizione critica e gli spettri UV e IR, sono assai simili a quelli del benzene. Tuttavia, tra le tre forme di risonanza prevale quella con tutti orbitali \u03c3, nella quale il doppietto degli atomi di azoto, pi\u00f9 elettronegativo, non si delocalizza. Pertanto la borazina non presenta carattere aromatico, ha invece elevata reattivit\u00e0 chimica e forma composti per addizione pi\u00f9 frequentemente che per sostituzione. Inoltre, l'azoto \u00e8 ibridato \"sp2\" (forma 3 legami in tutto, di cui uno doppio, e quindi il suo numero sterico \u00e8 pari a 3), cos\u00ec come il boro. La molecola, pertanto, \u00e8 planare. La distanza interatomica tra boro e azoto \u00e8 di .\nSintesi.\nLa borazina \u00e8 stata osservata per la prima volta nel 1926 dai chimici Alfred Stock e Pohland tramite la reazione dell'ammoniaca con il diborano; la reazione avviene attorno ai :\nUn metodo pi\u00f9 efficace consiste nella reazione del boroidruro di litio con il cloruro d'ammonio:\nStruttura.\nLa borazina \u00e8 isostrutturale al benzene. I sei legami B-N hanno una lunghezza di , comparabile con per il legame C-C nel benzene. Un legame singolo fra il boro e l'azoto \u00e8 lungo 151\u00a0pm, il che suggerisce la donazione del doppietto elettronico da parte dell'azoto nell'orbitale p del boro che \u00e8 invece libero. La forza dei legami nella borazina \u00e8 anche data dalla grande differenza in elettronegativit\u00e0 fra i due atomi (3,04 per N e 2,04 per B sulla scala di Pauling). Tutto ci\u00f2 suggerisce la possibilit\u00e0 di proporre una risonanza per la struttura:\nL'azoto agisce come una base di Lewis, donando un doppietto di elettroni, mentre il boro agisce come un acido di Lewis, ricevendo un doppietto in un orbitale vuoto.\nReattivit\u00e0.\nPur avendo struttura simile, la borazina \u00e8 molto pi\u00f9 reattiva del benzene poich\u00e9 l'energia di delocalizzazione \u00e8 molto minore e gli elettroni non sono distribuiti equamente intorno alla molecola. Ad esempio, l'aggiunta di acido cloridrico provoca la reazione di addizione:\nB3N3H6 + 3 HCl \u2192 B3N3H9Cl3\nnella quale l'atomo di cloro si lega al boro, l'elettrofilo, mentre l'atomo di idrogeno all'azoto, il nucleofilo. Il benzene non reagisce sotto le medesime condizioni per non perdere l'aromaticit\u00e0. Se la borazina viene riscaldata fino a una temperatura di 70\u00a0\u00b0C si pu\u00f2 formare un polimero, nel quale singoli monomeri di borazina si legano alla posizione para."}
{"id": "241385", "revid": "125228882", "url": "https://it.wikipedia.org/wiki?curid=241385", "title": "FANS", "text": "FANS \u00e8 l'acronimo dell'espressione farmaci anti-infiammatori non steroidei e individua una classe di farmaci dall'effetto antinfiammatorio, analgesico e antipiretico.\nIl termine non steroidei distingue questi farmaci dagli steroidi, che pur avendo una simile azione antinfiammatoria eicosanoide-deprimente, hanno una vasta gamma di altri effetti. Tale espressione fu introdotta negli anni sessanta del XX secolo per sottolineare la differenza rispetto ai tradizionali antinfiammatori steroidei impiegati in precedenza (cortisone e derivati), che avevano provocato gravissimi effetti avversi nel decennio precedente.\nTali farmaci sono detti \"analgesici periferici\" e agiscono sul metabolismo dell'acido arachidonico e dell'acido eicosapentenoico, precursori di molecole coinvolte nel processo infiammatorio quali prostaglandine (PG), prostacicline (PC), trombossani (TX) e leucotrieni (LT).\nI FANS bloccano in maniera pi\u00f9 o meno reversibile il sito di legame di un enzima, la cicloossigenasi, esistente in due isoforme: COX-1, prodotto costitutivamente e ubiquitario in condizioni fisiologiche e COX-2, sintetizzato in maniera inducibile e quasi assente se non in attiva fase infiammatoria.\nSono disponibili due tipologie di FANS: selettivi e non selettivi per COX-2. I FANS non selettivi, pur riducendo l'infiammazione e l'aggregazione piastrinica (specialmente l'aspirina), aumentano il rischio di ulcere / sanguinamenti gastrointestinali. Gli inibitori selettivi della COX-2 hanno meno effetti gastrointestinali, ma promuovono la trombosi e aumentano sostanzialmente il rischio di infarto. Di conseguenza, gli inibitori selettivi della COX-2 sono generalmente controindicati a causa dell'alto rischio di malattia vascolare non diagnosticata. \nQuesti effetti differenti tra le due tipologie di FANS sono dovuti ai diversi ruoli e localizzazioni tissutali di ciascun isoenzima COX. Inibendo l'attivit\u00e0 fisiologica della COX, tutti i FANS aumentano il rischio di malattia renale e, attraverso un meccanismo correlato, infarto. \nGli effetti collaterali dipendono dal farmaco specifico, ma includono in gran parte un aumento del rischio di ulcere e sanguinamenti gastrointestinali, infarto e malattie renali. Il motivo per cui \u00e8 consigliabile assumerli a stomaco pieno per minimizzare la lesivit\u00e0 verso le mucose del sistema gastrointestinale.\nStruttura chimica.\nSi suddividono in:\nMeccanismo d'azione.\nI FANS agiscono bloccando l'attivit\u00e0 dell'enzima ciclossigenasi (COX), inibendo perci\u00f2 la produzione di endoperossidi ciclici, prostanoidi, prostagalndine, prostacicline e trombossani, con i vari effetti dei diversi prostanoidi.\nAttivit\u00e0 biologiche dei prodotti della ciclossigenasi.\nLe varie attivit\u00e0 biologiche dei prodotti della ciclossigenasi dipendono da:\nTipo di prostanoide;\nTipo di recettore;\nLoro distribuzione tissutale.\nLe azioni biologiche di questi composti possoo essere anche modulate in base a quelli che sono i sottotipi recettoriali espressi dalle diverse cellule e dal tipo di proteina G a cui sono accoppiati (Gs, Gi, Gq). Inoltre i diversi recettori hanno potenze relative diverse per i diversi prostanoidi.\nCi sono quindi differenziazioni che dipendono molto dalla biologia molecolare del recettore che media le attivit\u00e0 delle prostaglandine; conseguentemente l'inibizione delle diverse prostaglandine porta ad effetti che sono di tipo diverso a seconda anche della localizzazione recettoriale, del sottotipo e del tessuto coinvolto.\nCi sono oltretutto differenze legate alla stessa concentrazione delle prostaglandine: PGE1 a basse concentrazioni porta ad un basso riassorbimento d'acqua (Gi), ad alte invece ad un aumento del riassorbimento d'acqua (Gs).\nEffetti delle ciclossigenasi e della loro inibizione.\nI FANS vanno ad inibire le due diverse isoforme di ciclossigenasi, ovvero COX-1 (costitutiva, ubiquitaria) e COX-2 (inducibile), che hanno effetti diversi:\nIn realt\u00e0 la biologia molecolare delle COX \u00e8 pi\u00f9 complessa:\nStruttura delle COX.\nSia la COX-1 che la 2 contengono un residuo di Arg120 che interagisce con il gruppo -COOH dell'acido arachidonico e dei classici FANS, e il residuo Tyr385che restringe l'accesso al sito. La differenza fra COX-1 e 2 consiste nel fatto che COX-2 contiene una valina al posto dell'isoleucina523 della COX-1. Il residuo di valina permette l'acceso ad una tasca idrofoba del gruppo sulfamidico dei FANS COX-2 selettivi. Al contrario questo gruppo sulfamidico dal grosso ingombro sterico non riesce ad agire su COX-1.\nSelettivit\u00e0 d'azione.\nI FANS possono essere distinti in base alla selettivit\u00e0 d'azione in \"classici\" e \"Coxibi\" (COX-2 selettivi). Bisogna comunque tenere presente che non esiste alcun FANS selettivo in maniera assoluta.\nUn FANS si pu\u00f2 pertanto comportare come:\nIn linea di massima aspirina, chetoprofene ed ibuprofene sono pi\u00f9 attivi su COX-1, altri, come diclofenac hanno attivit\u00e0 anche su COX-2 ed altri ancora, come i coxibi e la nimesulide, agiscono maggiormente su COX-2.\nDifferenze farmacocinetiche.\nCi sono differenze farmacocinetiche fra i vari FANS anche se non cos\u00ec rilevanti.\nPer quanto riguarda la rapidit\u00e0 d'azione il picco viene in generale dopo 2 ore (come per naprossene e celecoxib) mentre l'enterocoxib ha una maggiore velocit\u00e0 d'azione (1 ora) ed una maggiore emivita.\nDa notare che la risposta varia molto da soggetto a soggetto.\nIndicazioni terapeutiche.\nI FANS esistono in diverse forme, per uso topico in pomate, gel, unguenti, schiume e creme dermatologiche, in compresse e capsule per via orale, in sistemi per assorbimento transdermico (comunemente definiti cerotti medicati) o in supposte. Possono anche essere somministrati per via endovenosa presso un qualsiasi presidio ospedaliero o ambulatoriale certificato oppure per via intramuscolare tramite \"iniezione\". Essi vengono prescritti come antidolorifici generici; come anti flogistici, per diminuire l'infiammazione in patologie muscolo-scheletriche, reumatologiche, articolari e similari, nonch\u00e9 in post-chirurgia; e come anti-piretici per diminuire la temperatura corporea in caso di febbre.\nLe differenze nell'attivit\u00e0 antinfiammatoria dei vari FANS sono modeste, ma vi possono essere considerevoli diversit\u00e0 nella risposta individuale del paziente.\nEffetti terapeutici.\nGli effetti terapeutici sono legati al meccanismo d'azione sulla ciclossigenasi:\nUso farmacologico.\nI Fans sono indicati per patologie infiammatorie quali:\nSono inoltre usati per dolori di diversa origine (sebbene quello infiammatorio sia quello con la migliore risposta), o in caso di febbre di qualsiasi genere. \nNon vengono pi\u00f9 utilizzati nelle malattie infiammatorie croniche intestinali (come morbo di Crohn o colite ulcerosa).\nL'aspirina \u00e8 usata anche come antiaggregante piastrinico e il ketoralac per trattare il dolore acuto post-operatorio e da coliche renali, essendo quest'ultimo un analgesico pi\u00f9 potente rispetto agli altri e non venendo pertanto utilizzato come antipiretico o antinfiammatorio.\nEffetti indesiderati.\nI FANS, sebbene di largo uso, sono caratterizzati da un numero rilevante di problemi e reazioni avverse che talvolta possono emergere a livello di:\nCon consumo cronico si pu\u00f2 avere danno gastrico, con rischio di emorragia dovuta all'annullamento dell'effetto protettivo di PGE2 sulla mucosa gastrica (le PGE inibiscono la produzione di HCl nello stomaco, favoriscono la produzione di muco e la secrezione di bicarbonato, che contrasta l'acidit\u00e0 gastrica); lesioni ulceroidi delle mucose (rischio perforativo variabile a seconda del farmaco); rare complicanze renali in caso di uso prolungato nel tempo che pu\u00f2 a volte determinare una insufficienza renale acuta o cronica causata da un quadro patologico renale detto nefropatia da analgesici. Raramente \u00e8 stata descritta depressione del midollo osseo.\nAlcuni FANS (come l'Acido acetilsalicilico) impediscono l'aggregazione piastrinica irreversibilmente (ricordiamo che le piastrine vivono da 7 a 21 giorni, quindi \u00e8 necessario aspettare per un completo turnover), compromettendo l'emostasi.\nAl riguardo l'AIFA ha riscritto, il giorno 24 agosto 2012, la Nota 66 (G.U. n\u00b0 197 del 24 agosto 2012) sulla prescrizione dei FANS a carico del SSN limitatamente alle seguenti condizioni patologiche:\nTutti i FANS sono associati a tossicit\u00e0 gastrointestinale grave. Il rischio maggiore \u00e8 per gli anziani. Infatti questi farmaci devono essere usati con cautela in questa categoria di pazienti a causa di gravi effetti indesiderati anche mortali.\nI FANS devono essere usati con cautela anche in patologie allergiche (nei soggetti con anamnesi positiva per allergia ad aspirina o a un altro FANS, inclusi coloro in cui un episodio di asma, angioedema, orticaria o rinite sia stato scatenato dall'assunzione di aspirina o di un altro FANS), in gravidanza, durante l'allattamento, in pazienti con difetti della coagulazione, in pazienti con insufficienza renale(in quanto possono peggiorare la funzionalit\u00e0 renale).\nInoltre i FANS possono avere un effetto epatotossico, sono controindicati in pazienti con scompenso cardiaco grave, in caso di ulcera peptica attiva e sono associati al peggioramento di un'asma preesistente.\nUna meta-analisi che ha considerato i risultati di 639 trial clinici per un totale di 300.000 persone coinvolte ha determinato che l'uso prolungato di alcuni antidolorifici della famiglia dei FANS \u00e8 associato ad un aumento del rischio di eventi vascolari quali infarto, ictus e morte per eventi cardiovascolari. Pertanto, viene suggerito che la scelta di una terapia di lunga durata con FANS debba essere fatta in modo ragionato, scegliendo l'antidolorifico giusto (soprattutto se \u00e8 presente rischio cardiovascolare), e informando adeguatamente il paziente circa i potenziali rischi legati a questi farmaci.\nEffetto antiaggregante e aspirina.\nL'azione antiaggregante piastrinica la si pu\u00f2 considerare un effetto avverso per tutti i FANS tranne che per l'aspirina, dovuta all'inibizione del trombossano a livello piastrinico.\nL'aspirina inibisce irreversibilmente le COX in quanto acetila la Ser529, apportando una modificazione sterica che impedisce all'acido arachidonico di raggiungere il sito attivo delle COX. Tutti gli altri FANS esplicano un effetto reversibile sulle COX. Quindi a livello piastrinico l'azione dell'aspirina \u00e8 superiore rispetto agli altri FANS (le piastrine non avendo nucleo non possono infatti sintetizzare altre COX). Ovviamente l'effetto anti-aggregante \u00e8 di 8-10 giorni, la vita media delle piastrine. A livello endoteliale l'azione dell'aspirina \u00e8 meno rilevante, essendo queste provviste di nucleo. \nL'utilizzo dell'aspirina come anti-aggregante \u00e8 fatta a dosi minori rispetto all'uso come antipiretico o antinfiammatorio, infatti:\nL'azione pertanto anti-aggregante \u00e8 propria dell'aspirina, la quale contribuisce al problema emorragico come pure tutti gli altri FANS.\nDisturbi gastro-intestinali.\nGli effetti dei FANS sul tratto intestinale sono noti, si stima che pi\u00f9 del 60% degli utilizzatori di FANS abbiano reazioni avverse a questo livello. Lo spettro sintomatologico \u00e8 vario:\nFra i pi\u00f9 tossici a livello gastro-intestinale abbiamo Ketoralac, piroxica, ketoproene, nimesulide e Naprosene.\nI fattori di rischio per reazioni avverse a livello gastro-intestinale da FANS sono: \nProblemi cardio-vascolari.\nDopo l'assunzione di FANS c'\u00e8 una tendenza ad una puntata ipertensiva: l'inibizione delle prostaglandine a livello renale influenza la pressione arteriosa. \nIn condizioni normali si assiste ad un equilibrio tra trombossano (effetto pro-trombotico) e prostaciclina (effetto anti-trombotico):\nPertanto per ridurre il rischio cardiovascolare oltre che gastro-intestinale \u00e8 consigliabile utilizzare dosi efficaci per il monor tempo possibile. Come analgesici si sospende la somministrazione di FANS dopo 7 giorni se non emergono benefici, e dopo 21 se usati come antinfiammatori.\nDanni renali.\nI danni renali sono un aspetto meno rilevante rispetto a quelli a livello gastrointestinale e vascolare.\nSi nota comunque che:\nUso dei FANS nel mondo.\nIn Italia.\nL'Italia \u00e8 tra i primi Paesi al mondo per impiego di antinfiammatori non steroidei, spesso inappropriato e troppo frequente. Secondo quanto riportato dal Ministero, sono oltre 500 i milioni spesi per i FANS (consumo medio procapite di 8,55 euro) contro gli 89 per gli oppiacei forti (consumo medio procapite di 1.48 euro) e i 50 per gli oppioidi deboli (consumo medio procapite di 0,83 euro). Bench\u00e9 i FANS siano da impiegare ai pi\u00f9 bassi dosaggi possibili e per breve tempo, i dati dimostrano che molti pazienti li assumono per oltre 90 giorni. Questi medicinali, a causa dei loro effetti collaterali sull'apparato gastrointestinale, vengono associati ai gastroprotettori, come per esempio:\nil cui consumo \u00e8 in costante aumento."}
{"id": "241386", "revid": "116149270", "url": "https://it.wikipedia.org/wiki?curid=241386", "title": "Passo Gardena", "text": "Il passo Gardena (\"Gr\u00f6dner Joch\" in tedesco, \"Ju de Frara\" in ladino badiot, \"J\u00ebuf de Frea\" in ladino gardenese) \u00e8 un valico alpino delle Dolomiti, posto a 2.121\u00a0m s.l.m. tra la val Gardena e la val Badia, tra il gruppo del Sella a sud e il gruppo del Cir a nord, mettendo in comunicazione Selva di Val Gardena con Corvara in Badia.\nDescrizione.\nIl passo Gardena si trova nel cuore delle Dolomiti, incastonato tra imponenti massicci: a sud si trova il Sella, a ovest il Sassolungo, a nord il gruppo del Cir, (situato nel Parco Naturale Puez-Odle). Nelle vicinanze del valico sorgono diversi corsi d'acqua, tra cui il Rio Frea, che alimenta il Rio Gardena.\nIl passo \u00e8 punto di partenza di numerosi sentieri escursionistici. Tra gli altri, da qui partono itinerari che conducono nella valle Dantercepies, al rifugio Pisciad\u00f9 e al gruppo del Cir. Addentrandosi un poco in val Badia, si trovano il punto d'attacco della ferrata Tridentina, tra le pi\u00f9 famose delle Dolomiti, e della ferrata Pisciad\u00f9. A nord invece sono tracciate le ferrate che salgono sul Gran Cir e sul Pizzes de Cir. Per il valico transita anche l'Alta via n. 2, che da Bressanone arriva a Feltre.\nNel territorio circostante si trovano numerosi impianti di risalita e piste da sci, fra cui le famose \"Dantercepies\" e \"Cir\" che partendo dal valico arrivano fino a Selva. Tutti gli impianti fanno parte del comprensorio Dolomiti Superski. Il Gardena fa parte del famoso anello sciistico e ciclistico noto come Sellaronda, insieme ai passi Sella, Pordoi e Campolongo.\nStoria.\nIl territorio del passo Gardena \u00e8 frequentato dall'uomo fin dalla preistoria: sono stati infatti rinvenuti reperti risalenti al neolitico, considerati i pi\u00f9 antichi di tutte le Dolomiti. Si tratta molto probabilmente di attrezzi appartenuti a cacciatori presenti nella zona nei mesi estivi, che quindi non vi vivevano stabilmente.\nPi\u00f9 recentemente, il valico ha avuto la funzione di linea di demarcazione tra i principati vescovili di Trento e di Bressanone per quasi 800 anni (dal 1027 al 1803), finch\u00e9 fu istituita la provincia del Tirolo che li unific\u00f2.\nNel 1915, durante la prima guerra mondiale, venne costruita la prima strada carrozzabile, di importanza strategica per l'approvvigionamento delle truppe.\nDalla met\u00e0 del '900 in poi il passo inizi\u00f2 ad acquisire sempre pi\u00f9 importanza a livello turistico. Nel 1960 fu costruita la strada odierna, e negli anni successivi gli impianti di risalita.\nCiclismo.\nNonostante la salita al Gardena non sia delle pi\u00f9 impegnative, \u00e8 molto frequentata dai cicloamatori per l'atmosfera e la bellezza dell'ambiente, sia dal versante della val Badia che da quello della val Gardena.\nPartendo da Selva di Val Gardena si supera un dislivello di 560 m in 11\u00a0km di salita. La strada sale regolare fino al settimo chilometro, per poi spianare per circa 2\u00a0km. Nel tratto finale le pendenze si rifanno pi\u00f9 impegnative. La pendenza media \u00e8 del 5,3%, la massima dell'11%. Dopo circa 5\u00a0km di salita, poco sopra Plan de Gralba, si trova il bivio che porta al passo Sella salendo per altri 5,5\u00a0km.\nDa Corvara invece la strada si inerpica pi\u00f9 regolare sorpassando la frazione di Colfosco e arrivando al valico dopo 600 m di dislivello e 11\u00a0km. La salita presenta una pendenza media del 6,3% con picchi del 10%.\nGiro d'Italia.\nIl passo Gardena \u00e8 uno dei valichi dolomitici storici del Giro d'Italia: \u00e8 stato infatti inserito nel percorso della competizione svariate volte a partire dal 1949, in molte occasioni insieme ai vicini passi Sella, Campolongo o Pordoi. Nonostante la quota importante, il valico non \u00e8 mai stato Cima Coppi. Negli anni \u00e8 stato teatro delle imprese di grandi campioni, tra cui Fausto Coppi, Gino Bartali e Charly Gaul.\nDi seguito si riportano i vari passaggi:"}
{"id": "241387", "revid": "981285", "url": "https://it.wikipedia.org/wiki?curid=241387", "title": "Alena Zubrylava", "text": "\u00c8 spesso indicata anche con la variante in lingua ucraina del suo nome: \u041e\u043b\u0435\u043d\u0430 \u041c\u0438\u043a\u043e\u043b\u0430\u0457\u0432\u043d\u0430 \u0417\u0443\u0431\u0440\u0438\u043b\u043e\u0432\u0430, Olena Mykola\u00efvna Zubrylova (traslitterazione anglosassone Olena Nikolayevna Zubrilova).\nEra sposata , a sua volta allenatore di biathlon ed ex biatleta.\nBiografia.\nCarriera da biatleta.\n e dal 1991 \u00e8 passata al biathlon. Ha partecipato alla Coppa del Mondo per la prima volta nel 1994-1995, e nel 1996 ha vinto la sua prima medaglia ai campionati mondiali. Nel 1999, ai Mondiali di Kontiolahti in Finlandia, \u00e8 diventata campionessa del mondo in tre specialit\u00e0: singolo, inseguimento e partenza in linea.\nDal 1998-1999 i suoi risultati sono stati molto costanti: seconda in Coppa del Mondo nel 1999 e nel 2000, terza nel 2001. Tuttavia la stagione 2001-2002 fu molto deludente per la Zubrylava: vinse soltanto una gara di Coppa prima dei XIX Giochi olimpici invernali di , ai quali non vinse nemmeno una medaglia. Si riscatt\u00f2 tuttavia alla fine della stagione, quando vinse i Mondiali nella partenza in linea.\nNel 2002 ha cambiato la sua nazionalit\u00e0 dall'Ucraina alla Bielorussia. Ai Mondiali del 2005, disputatisi a Hochfilzen in Austria, ha vinto la medaglia di bronzo nella gara sprint individuale e nella staffetta.\nCarriera da allenatrice.\nDopo essersi ritirata dalle competizioni \u00e8 divenuta allenatrice nazionale bielorussa.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nIN = individuale\nPU = inseguimento\nMS = partenza in linea\nRL = staffetta"}
{"id": "241389", "revid": "111690173", "url": "https://it.wikipedia.org/wiki?curid=241389", "title": "Ordine di San Paolo primo eremita", "text": "L'Ordine di San Paolo primo eremita (in ungherese \"Szent P\u00e1l Els\u0151 Remete Szerzeteseinek Rendje\"; in latino \"Ordo Fratrum S. Pauli Primi Eremitae\"; in polacco \"Zakon \u015awi\u0119tego Paw\u0142a Pierwszego Pustelnika\") \u00e8 un ordine monastico della Chiesa cattolica. I monaci dell'ordine pospongono al loro nome la sigla O.S.P.P.E.\nL'ordine fu fondato all'inizio del secolo XIII in Ungheria, in seguito al movimento di riscoperta della vita eremitica, che coinvolse tutta l'Europa nei secoli XI-XII.\nFondatore dell'Ordine fu il beato Eusebio, canonico di Esztergom, che organizz\u00f2 la prima comunit\u00e0 di Paolini, raccogliendo gli eremiti che vivevano nelle foreste dell'Ungheria e della Croazia. La loro vita monastica si modell\u00f2 sulla regola di sant'Agostino. Il nome deriva, per\u00f2, dall'aver scelto, quale proprio patrono San Paolo di Tebe, detto \"primo eremita\".\nSan Paolo primo eremita.\nSan Paolo di Tebe, nato a Tebe, forse nell'anno 230, fugg\u00ec nel deserto a soli 16 anni, durante la persecuzione di Decio ove, secondo la tradizione tramandataci da San Girolamo, visse per ben novant'anni, nutrendosi del pane che gli veniva portato da un corvo.\nAlla morte di Paolo, sempre secondo la testimonianza di San Girolamo, si rec\u00f2 da lui Sant'Antonio abate, che ne seppell\u00ec il corpo, deponendolo in una fossa scavata, secondo la leggenda, da due leoni. Per questo motivo lo stemma dell'Ordine dei Monaci Paolini raffigura una palma, due leoni e un corvo con un pezzo di pane nel becco.\nLe origini.\nL'Ordine dei Paolini, come detto, nacque in Ungheria. Il vescovo di P\u00e9cs, Bartolomeo, benedettino dell'abbazia di Cluny, tra il 1215 e il 1225, sul monte Patacs, fond\u00f2 un convento - eremo, dedicato a San Giacomo. Il vescovo Bartolomeo diede a questi eremiti la propria regola.\nTuttavia, come abbiamo detto, fondatore dell'Ordine paolino \u00e8 considerato il beato Eusebio di Strigonio (Esztergom), che, ispirato da una visione che rappresentava tante fiammelle che si univano in una grande fiamma, con i discepoli Benedettino e Stefano, fond\u00f2 sul monte Pilis il convento di Santa Croce. Questi primi eremiti scelsero come proprio modello San Paolo Primo Eremita, coltivando una particolare devozione verso la Madre di Dio.\nNel 1250 i due conventi, fondati dal vescovo Bartolomeo e dal beato Eusebio, si riunirono sotto la guida di quest'ultimo. Nel 1262, grazie all'appoggio di san Tommaso d'Aquino, Eusebio ottenne la benedizione di papa Urbano IV. Solo nel 1308 papa Clemente V conferm\u00f2 per l'Ordine l'uso della regola di sant'Agostino e, dopo un anno, approv\u00f2 le prime costituzioni.\nLa diffusione.\nDall'Ungheria l'Ordine ben presto si diffuse in Croazia dove sorsero ben cinquanta conventi e a Remete fu eretto il primo santuario mariano dell'Ordine. In Croazia i monaci paolini avevano proprie scuole e anche un'universit\u00e0.\nNel 1382 i Monaci paolini giunsero in Polonia, chiamati dal principe della Slesia Ladislao Opolczyk, che aveva fondato, sul Jasna G\u00f3ra (Monte Chiaro) di Cz\u0119stochowa, un convento per proteggere il quadro della Madonna Nera, portato dalla Russia.\nIl culmine della diffusione ed il declino.\nL'Ordine dei Paolini raggiunse il culmine di diffusione nel XVI secolo, quando, in Europa, Palestina ed Egitto, era diviso in 8 province e contava ben 300 conventi.\nLa sconfitta dell'esercito ungherese a Moh\u00e1cs nel 1526 e l'avanzata dei turchi che fecero abbattere decine di conventi, bruciarono archivi e biblioteche, e martirizzarono centinaia di monaci, comport\u00f2 la quasi scomparsa dell'ordine nell'Europa danubiana. La Riforma protestante comport\u00f2 l'ulteriore arretramento della presenza dell'Ordine nei paesi Scandinavi e del Nord Europa.\nLa ricostruzione.\nLa ricostruzione dell'Ordine \u00e8 stata caratterizzata dalla modifica del suo carattere da contemplativo-eremitico a contemplativo-apostolico. La provincia polacca risparmiata tanto dall'avanzata turca, quanto dalla riforma protestante, con il Santuario di Jasna G\u00f3ra, divenne uno dei centri pi\u00f9 importanti dell'attivit\u00e0 paolina.\nScopi peculiari dell'Ordine dei Paolini sono:\nAl 31 dicembre 2005 l'ordine contava 70 monasteri e 509 religiosi, 317 dei quali sacerdoti. I conventi paolini si trovano in Polonia, Ungheria, Croazia, Ucraina, Bielorussia, Repubblica Ceca, Slovacchia, Germania, Italia, Spagna, Stati Uniti d'America, Australia, Sudafrica e Camerun. Il particolare in Italia l'Ordine \u00e8 presente: a Roma, con due monasteri, a Ravenna (Santa Maria in Porto), ad Acquasanta (GE, fino al 2013), nella frazione del comune piemontese di Giaveno in provincia di Torino di Selvaggio, ove gli \u00e8 affidato l'omonimo santuario.\nL'Ordine conta oltre 500 tra padri e frati, che indossano quale abito una veste bianca, molto simile a quella dei domenicani in omaggio a san Tommaso d'Aquino.\nCuria Generalizia dell'Ordine.\nIl Capitolo Generale Elettivo, nei giorni 25 e 26 febbraio 2008, elesse i seguenti membri della Curia Generalizia dell'Ordine:\nIl mandato dei membri della Curia Generalizia ha durato sei anni.\nIl Capitolo Generale Elettivo, nel mese di marzo del 2014 ha eletto i seguenti membri della Curia Generalizia dell'Ordine:\nIl Capitolo Generale Elettivo, nel mese di marzo del 2020, ha eletto i seguenti membri della Curia Generalizia dell'Ordine:\nIl mandato dei membri della Curia Generalizia dura sei anni, ossia fino al 2026."}
{"id": "241392", "revid": "2138522", "url": "https://it.wikipedia.org/wiki?curid=241392", "title": "Passo del Rombo", "text": "Il passo del Rombo (\"Timmelsjoch\" in tedesco - 2.474\u00a0m s.l.m.) \u00e8 un valico alpino delle Alpi Retiche orientali, al confine fra Italia e Austria, che mette in comunicazione la Val Passiria in Alto Adige con la \u00d6tztal in Tirolo. Dal punto di vista geomorfologico il passo separa le Alpi Venoste dalle Alpi dello Stubai (entrambe sottosezioni delle Alpi Retiche orientali) .\nStoria.\nLa strada del passo fu costruita sul versante austriaco nel 1955, lungo un percorso risalente alla Preistoria (mentre \u00e8 del 1241 la prima menzione documentale del \"Thymelsjoch\"); \u00e8 aperta, nei mesi estivi, giornalmente dalle 7:00 alle 20:00, mentre \u00e8 vietato il transito notturno.\nNella parte italiana il permesso di transito \u00e8 limitato solo ad alcune categorie di veicoli come auto e motocicli, mentre \u00e8 vietato per camion e autobus di lunghezza superiore a 10 metri e massa complessiva superiore alle otto tonnellate. Non ci sono caselli all'entrata e all'uscita: c'\u00e8 solo una barriera sul versante austriaco a circa 7\u00a0km dal passo, dove acquistare il biglietto e pagare il pedaggio.\nDalla parte italiana la strada, una ex-mulattiera voluta da Benito Mussolini per scopi militari per avere un percorso alternativo al passo del Brennero e al passo di Resia, fu ristrutturata dalla met\u00e0 degli anni sessanta e inaugurata il 15 settembre del 1968.\nIl rifugio in cima al passo \u00e8 meta di molti appassionati delle due ruote. Il passo \u00e8 uno dei luoghi pi\u00f9 freddi delle Alpi (e uno degli ultimi a essere transitabili, d'estate) ed \u00e8 spesso sferzato da un vento freddissimo. \u00c8 inoltre presente un piccolo ruscello, proveniente dai ghiacciai l\u00ec attorno, che scende verso S\u00f6lden.\nMuseo del Passo.\nNel 2010 \u00e8 stato aperto il museo del passo transfrontaliero, su progetto dell'architetto altoatesino Werner Tscholl, che illustra la storia della strada e del passo attraverso i secoli. La particolare architettura moderna, a forma di cubo aperto, rimarca la funzione di comunicazione e collegamento che da sempre la zona alpina esercitava. Si tratta del museo pi\u00f9 alto d'Europa; l'edificio, che ospitava oltre 200 motociclette antiche, pompe di benzina vintage e altri pezzi, \u00e8 stato distrutto da un incendio nel 2021 assieme agli oggetti della collezione.\nNel corso dello stesso anno, iniziano i lavori di ricostruzione del Museo e l'allestimento di una nuova collezione di motociclette."}
{"id": "241396", "revid": "125655585", "url": "https://it.wikipedia.org/wiki?curid=241396", "title": "Ciparisso", "text": "Ciparisso (dal latino \"Cyparissus\"; ) \u00e8 un personaggio della mitologia greca. Fu uno dei ragazzi pi\u00f9 amati da Apollo, ma alcune versioni alternative della storia riferiscono che fu concupito ed ammirato anche da altre divinit\u00e0.\nNel racconto pi\u00f9 noto della vicenda, la compagnia preferita del giovane Ciparisso era un bel cervo addomesticato, che accidentalmente fin\u00ec con l'uccidere col suo giavellotto durante una battuta di caccia svoltasi all'interno di un boschetto. Il dolore del ragazzo era talmente grande ed inconsolabile che fin\u00ec per trasformarsi in un Cipresso, l'albero della tristezza e simbolo classico del lutto; si tratta pertanto di un mito di fondazione atto a spiegare l'eziologia della relazione sussistente tra la pianta ed il suo significato culturale.\nCiparisso era secondo una versione figlio di Telefo e quindi nipote del semidio Eracle; in alternativa \u00e8 presentato come un giovane appartenente a umile famiglia. In ogni caso la sua storia \u00e8 ambientata a Chio. Il soggetto \u00e8 noto principalmente grazie alla letteratura latina durante l'ellenizzazione e agli affreschi rinvenuti a Pompei antica. Non \u00e8 stato identificato alcun culto degli eroi a lui dedicato.\nMito iniziatico.\nIl mito di Ciparisso, cos\u00ec come quello del suo coetaneo Giacinto il principe spartano, \u00e8 stato spesso interpretato come il riflesso del costume sociale dell'antica pederastia istituzionalizzata nell'antica Grecia, con il ragazzo amato come eromenos dal dio in versione di erast\u00e8s. Questo rimando mitologico al concetto di pederastia greca rappresenta il processo di iniziazione alla vita adulta di tutti gli adolescenti di sesso maschile, con il passaggio attraverso una \"morte e trasfigurazione\" per il pi\u00f9 giovane eromenos. In tutti questi racconti, osserva Karl Ker\u00e9nyi, i bei ragazzi sono dei doppi di Apollo stesso, come dei suoi alter ego.\nIl cervo come dono fatto da Apollo riflette l'usanza ben presente nella societ\u00e0 greca arcaica che vede il maschio pi\u00f9 anziano (erastes appunto) regalare al suo amato un animale, un atto spesso accennato anche nella pittura vascolare della ceramica greca. Nel contesto iniziatico, la caccia \u00e8 invece una preparazione - sotto la sorveglianza maschile adulta - per le arti virili della guerra, oltre che un banco di prova per il comportamento ed il rafforzamento del carattere, con il cervo recato in dono che diviene la preda del cacciatore.\nVersione di Ovidio.\nLa docilit\u00e0 e mansuetudine del cervo pu\u00f2 essere l'invenzione del poeta latino dell'et\u00e0 augustea Publio Ovidio Nasone, e di una inversione tardiva letteraria del ruolo tradizionale del ragazzo. Il Ciparisso di Ovidio \u00e8 cos\u00ec fortemente addolorato dall'aver ucciso accidentalmente il suo animale domestico che chiede ad Apollo di permettere che le sue lacrime scorrano per sempre. Il dio acconsente trasformando cos\u00ec il ragazzo in un albero di cipresso (latino: \"Cupressus\"), la cui resina vegetale sul fusto ha la forma di goccioline del tutto simili a lacrime.\nOvidio incornicia il racconto all'interno della storia del musico Orfeo; questi, dopo la mancata riuscita nell'impresa di recuperare la sua sposa Euridice dalla morte, \u00e8 indotto ad abbandonare l'amore verso delle donne per favorire invece quello rivolto ai bei ragazzi. Quando Orfeo suona la sua cetra, anche gli alberi sono smossi nel profondo dalla sublime bellezza di quella musica; nella famosa cavalcata degli alberi che segue, la posizione del cipresso alla fine richiede una transizione verso il racconto della trasformazione fisica di Ciparisso.\nCommentario di Servio.\nUn'altra tradizione romana fa dell'adolescente l'amante del dio dei boschi Silvano. Un'invocazione tratta da Publio Virgilio Marone di \"Silvano che porta il cipresso snello sradicato\" \u00e8 stato spiegato nel commento di Servio Mario Onorato come allusivo ad una storia d'amore. Nel suo breve racconto, Servio differisce da Ovidio principalmente nel sostituire Silvano con Apollo, ma cambia anche il genere del cervo, oltre a rendere il dio direttamente responsabile della sua morte: \nNon \u00e8 chiaro se Servio stia inventando un \"aition\" (eziologia), una storia per spiegare perch\u00e9 Silvano era raffigurata in possesso di un ramo sempreverde, o per registrare una versione altrimenti sconosciuta. Altrove, Servio cita una versione in cui l'amante di Ciparisso era Zefiro, il vento di ponente. Il cipresso, egli osserva, \u00e8 stato associato col regno di Ade, o perch\u00e9 non crescono pi\u00f9 quando vengono potati troppo severamente, o perch\u00e9 in Attica le famiglie in lutto sono inghirlandate con rametti e foglie di cipressi.\nKyparissos in Focide.\nSecondo una tradizione diversa Ciparisso, forse non lo stesso trattato fino ad ora, era il figlio di Orcomeno - figlio di Eteocle e fratello di Minia - il mitico fondatore di Kyparissos in Focide, che in seguito fu chiamata Anticira.\nIn botanica.\nLa parola \"Cupressus\" \u00e8 stata utilizzata per descrivere un genere di Cupressaceae; questo genere \u00e8 stata descritto per la prima volta nel XVIII secolo dal biologo svedese Linneo. Nei tempi moderni c'\u00e8 un dibattito tassonomico riguardo quali specie dovrebbero essere mantenute nel genere \"Cupressus\"."}
{"id": "241397", "revid": "228587", "url": "https://it.wikipedia.org/wiki?curid=241397", "title": "Cassero", "text": ""}
{"id": "241398", "revid": "124503229", "url": "https://it.wikipedia.org/wiki?curid=241398", "title": "Nostra aetate", "text": "La dichiarazione Nostra aetate (letteralmente, \"Nel nostro tempo\") \u00e8 uno dei documenti del Concilio Ecumenico Vaticano II. La dichiarazione riguarda il tema del senso religioso e dei rapporti tra la Chiesa cattolica e le religioni non-cristiane. \nLa prima bozza, denominata Decretum de Judaeis (letteralmente, \"Decreto sugli Ebrei\") fu completata nel novembre 1961 da Giovanni XXIII. \nIl testo definitivo fu pubblicato il 28 ottobre 1965, durante il pontificato di Paolo VI. \nIl documento \u00e8 composto da cinque punti:\nVerr\u00e0 approvata con 2041 voti favorevoli, 88 contrari e 3 nulli.\nI cinque punti.\nIntroduzione.\nLa Chiesa cattolica si pone il problema del suo rapporto con le altre religioni non cristiane. Afferma che tutto il genere umano \u00e8 originato da Dio, il cui disegno di salvezza si estende a tutti; tutte le religioni hanno in comune la ricerca di risposte agli interrogativi dell'uomo.\nLe diverse religioni.\nIn questa sezione si parla soprattutto di induismo e buddismo, che vengono descritte come vie \"per superare l'inquietudine del cuore umano\". Pi\u00f9 precisamente, si apprezza nel buddismo la ricerca della suprema illuminazione liberandosi dalla realt\u00e0 terrena, e nell'induismo la ricerca dell'Assoluto attraverso la vita ascetica, la meditazione, e il rifugio in Dio con amore e confidenza.\nSi puntualizza che \"La Chiesa cattolica nulla rigetta di quanto \u00e8 vero e santo in queste religioni\", pur ribadendo le molte differenze con quanto essa crede e propone; si esplicita quindi il pieno rispetto verso tali religioni.\nLa religione musulmana.\nVengono fatti notare i punti di contatto tra i cristiani e i musulmani. Essi adorano l'unico Dio di Abramo; pur non riconoscendo Ges\u00f9 come Dio, lo venerano come profeta, onorando anche sua madre. Inoltre \"hanno in stima la vita morale, e rendono culto a Dio soprattutto con la preghiera l'elemosina e il digiuno\".\nSi invita quindi a superare i dissensi ed inimicizie del passato, e a cercare una mutua comprensione e una promozione comune di giustizia sociale, valori morali, pace e libert\u00e0.\nLa religione ebraica.\nQuesta \u00e8 la sezione pi\u00f9 importante del documento, sia perch\u00e9 il rapporto tra cristiani ed ebrei \u00e8 molto pi\u00f9 stretto che per le altre religioni, sia per il rigetto delle accuse tradizionalmente fatte da parte cristiana. Quattro sono i punti che il documento afferma:\nIl documento conciliare \"Nostra aetate\" rappresenta una chiarificazione dell'atteggiamento cattolico nei confronti dell'ebraismo: l'antisemitismo non ha una legittimazione teologica.\nFraternit\u00e0 universale.\nLa dichiarazione termina dicendo che tutti gli uomini si riconoscano come fratelli, condannando \"qualsiasi discriminazione tra gli uomini o persecuzione perpetrata per motivi di razza e di colore, di condizione sociale o di religione\"."}
{"id": "241401", "revid": "125191363", "url": "https://it.wikipedia.org/wiki?curid=241401", "title": "Fonti alternative di energia", "text": "Per fonte di energia alternativa si intende una particolare fonte di energia (ovvero un modo di ottenere energia elettrica o meccanica) differente da quella ottenuta con l'utilizzo dei tradizionali combustibili fossili.\nDescrizione.\nSpesso tale classe di fonti energetiche viene confusa o assimilata a quella delle fonti di energia rinnovabile o anche a quella delle fonti energetiche in grado di permettere uno sviluppo sostenibile, di cui queste rappresentano solo una sottoclasse di quelle alternative. In realt\u00e0 le fonti di energia alternativa comprendono una classe pi\u00f9 ampia di forme di produzione di energia, oltre a quelle rinnovabili, per esempio comprendendo l'energia prodotta tramite centrali nucleari.\nIl termine divenne di uso comune negli anni settanta, a valle delle crisi petrolifere del 1973 e 1979, che avevano fatto vedere in maniera chiara le problematiche poste da un mondo dell'energia troppo dipendente dal petrolio e, in generale, dall'approvvigionamento di fonti fossili.\nNegli ultimi trent'anni sono state investite nella ricerca in tal senso molte risorse umane ed economiche. Inoltre, ad oggi sta aumentando, da parte di numerosi ricercatori la sensibilit\u00e0 riguardo al futuro energetico dell'umanit\u00e0, il cosiddetto problema energetico globale. Secondo modelli previsionali come ad esempio il , la produzione globale di petrolio potrebbe essere prossima o aver superato il picco di produzione mondiale.\nSe ci\u00f2 si rivelasse vero, provocherebbe delle ripercussioni enormi e difficilmente prevedibili sull'economia, lo sviluppo e il sostentamento dell'umanit\u00e0 nei prossimi decenni (in particolare del mondo industrializzato, che maggiormente utilizza queste fonti), in quanto estremamente dipendenti dal petrolio. Una via di risoluzioni di tali problematiche sarebbe quindi l'emancipazione dall'utilizzo del petrolio come fonte energetica, investendo risorse, ricerca e fondi nello sviluppo di fonti alternative di energia, che ricoprono una percentuale pari a circa il \nIl punto in cui l'energia elettrica prodotta a partire da fonti di energia alternative (es. energie rinnovabili) ha lo stesso prezzo dell'energia tradizionale prodotta tramite fonti di energia tradizionali cio\u00e8 le fonti fossili e il nucleare \u00e8 detto grid parity.\nTipologie di fonti.\nAlcune fonti energetiche alternative sono rappresentate da:"}
{"id": "241402", "revid": "6923", "url": "https://it.wikipedia.org/wiki?curid=241402", "title": "Pallacanestro ai Giochi olimpici", "text": "La pallacanestro \u00e8 presente ai Giochi olimpici estivi con un torneo maschile dalla XI Olimpiade di Berlino 1936. Vi fu tuttavia una prima edizione dimostrativa ai Giochi di Saint Louis 1904. A partire dai Giochi di Montr\u00e9al 1976 venne organizzata l'edizione femminile.\nStoria.\nSebbene fece una breve apparizione gi\u00e0 alle Olimpiadi di Saint Louis nel 1904 con un torneo dimostrativo, la pallacanestro debutt\u00f2 come competizione sportiva ai Giochi Olimpici di Berlino nel 1936.\nLa pallacanestro apparve per la prima volta al pubblico delle Olimpiadi ai Giochi di Saint Louis nel 1904 con un torneo dimostrativo, quindi senza classifiche e senza consegna di premi.\nL'esordio ufficiale avvenne nel 1936 alle Olimpiadi di Berlino. Il torneo \u00e8 ricordato non solo in quanto esordio ufficiale per lo sport, ma anche per una serie di vicissitudini. Iscritte 23 squadre, parteciparono inizialmente in 21 a causa delle rinunce, poco prima l'inizio dei Giochi, di Ungheria e Spagna (quest'ultima a causa dello scoppio della Guerra civile spagnola), e successivamente in 20 a causa del ritiro del Per\u00f9 a torneo in corso. Inoltre la FIBA spinse gli organizzatori a giocare le partite all'aperto, su campi da tennis riadattati per l'occasione. Questa scelta port\u00f2 ad avere la finale con il punteggio pi\u00f9 basso della storia delle Olimpiadi, poich\u00e9 Stati Uniti e Canada giocarono nel fango e sotto la pioggia. Vinsero gli americani 19-8 e vennero premiati da James Naismith, il quale alz\u00f2 la prima palla a due del torneo.\nDalle Olimpiadi di Helsinki del 1952 fino alla fine degli anni '80 la rivalit\u00e0 politica tra Stati Uniti e Unione Sovietica venne portata anche nei campi di pallacanestro, vedendo le due nazionali giocarsi la medaglia d'oro per 5 volte su 6 (di cui 4 consecutive) tra il 1952 e il 1972. Proprio i Giochi di Monaco del 1972 segnarono una tappa indelebile nella storia della pallacanestro olimpica infatti, dopo 62 partite vinte consecutivamente (e 7 medaglie d'oro), per la prima volta la nazionale statunitense venne sconfitta in una delle finali pi\u00f9 controverse dello sport americano.\nA Montr\u00e9al non si vide la rivincita della finale dell'edizione precedente poich\u00e9 l'Unione Sovietica venne sconfitta in semifinale dalla Jugoslavia di Ki\u0107anovi\u0107, \u0106osi\u0107 e Dalipagi\u0107. Gli Stati Uniti vinsero la loro ottava medaglia d'oro. In Canada esord\u00ec inoltre il torneo femminile di pallacanestro, un unico girone all'italiana che vide come prima vincitrice l'Unione Sovietica, squadra rimasta imbattuta per l'intera competizione. Secondo posto per gli Stati Uniti e medaglia di bronzo per la Bulgaria.\nLe Olimpiadi di Mosca nel 1980 videro il boicottaggio dei Giochi degli Stati Uniti per ragioni politiche. Se nel torneo femminile questo port\u00f2 al secondo successo consecutivo dell'Unione Sovietica, in campo maschile diede l'occasione di assistere ad una storica finale tra la Jugoslavia (gi\u00e0 vista nella finale dell'edizione precedente) e l'Italia di Meneghin, Villalta, Marzorati ed allenata da Sandro Gamba. Gli jugoslavi vinsero la loro prima ed unica medaglia d'oro.\nUn secondo boicottaggio, questa volta ad opera dell'Unione Sovietica, a Los Angeles port\u00f2 gli Stati Uniti a vincere, per la prima volta, la medaglia d'oro sia nel torneo maschile che in quello femminile.\nStati Uniti ed Unione Sovietica si riaffrontarono finalmente nei Giochi di Seul nel 1988, in una semifinale in cui i sovietici chiusero in vantaggio il primo periodo e che gestirono fino alla fine senza grosse difficolt\u00e0. Con la conquista della medaglia di bronzo, gli americani vissero l'edizione come una delle peggiori figure della storia olimpica dal momento che questa volta la sconfitta contro l'URSS, vincitrice poi del torneo, fu chiara e netta.\nFu principalmente questo il motivo che port\u00f2 gli Stati Uniti a schierare, nell'edizione successiva, il \"Dream Team\".\nLa realizzazione della simbolica squadra fu possibile grazie alla decisione della FIBA, nel 1989, di dare la possibilit\u00e0 agli atleti professionisti di partecipare ai Giochi. Fino ad allora solo atleti amatori erano in grado di partecipare al torneo Olimpico, ma dato che la NBA era uno dei pochi campionati di pallacanestro professionistici dei tempi (la FIP ad esempio costitu\u00ec il primo campionato professionistico nel 1994) spesso si poteva ugualmente vedere alle Olimpiadi un giocatore non americano considerato per\u00f2 simil-professionista dagli americani. Un giocatore preso ad esempio \u00e8 Oscar Schmidt, brasiliano che ha partecipato alle Olimpiadi in quanto giocatore nel campionato della Serie A italiana ma considerato dai media americani professionista sia per stipendio che per livello di gioco.\nI Giochi di Barcellona del 1992 sono diventati perci\u00f2 uno dei tornei pi\u00f9 memorabili della storia olimpica del basket. Gli Stati Uniti hanno schierato un roster composto dal miglior giocatore della NCAA (Christian Laettner) e da 11 stelle della NBA, fra tutti Michael Jordan, Magic Johnson e Larry Bird. Il \"Dream Team\" ha completato il torneo vincendo facilmente tutte le partite con una media di 44 punti di distacco. Le Olimpiadi videro inoltre come protagoniste anche le neonate nazionali di Lituania e Croazia. I croati Petrovi\u0107, Ra\u0111a e Kuko\u010d, giocatori gi\u00e0 medagliati nel 1988 con la nazionale jugoslava, spinsero la propria nazionale ad aggiudicarsi la medaglia d'argento infliggendo agli USA il loro maggior numero di punti subiti nell'edizione (85). I giocatori simbolo della Lituania Sabonis, Chomi\u010dius, Kurtinaitis e Mar\u010diulionis componevano i quattro quinti dei titolari di quella Unione Sovietica che sconfisse gli Stati Uniti nel 1988. In questa edizione nulla poterono nella semifinale contro gli americani (55 punti di scarto), ma nella finale per il terzo posto sconfissero proprio la rappresentativa delle Repubbliche dell'ex-URSS, squadra formatasi a causa della dissoluzione dell'Unione Sovietica. Nel torneo femminile invece la Squadra Unificata riusc\u00ec ad aggiudicarsi la medaglia d'oro perdendo solo nella partita inaugurale della competizione con Cuba. Da questa edizione in poi la nazionale femminile americana vincer\u00e0 tutti i tornei olimpici disputati.\nIn campo maschile, dopo altre due edizioni in cui si vide la vittoria finale degli Stati Uniti (a discapito di Jugoslavia e Francia), i Giochi di Atene 2004 videro trionfare l' Argentina. La \"Generaci\u00f3n Dorada\", composta da giocatori simbolo del basket latinoamericano come Gin\u00f3bili, Nocioni, Oberto e Scola sconfissero in semifinale gli USA ed in finale l'Italia allenata da Carlo Recalcati.\nPer riparare al terzo posto dell'edizione precedente, LeBron James, Wade e Anthony, che nel 2004 erano rookie in NBA, decisero di ripresentarsi alle Olimpiadi di Pechino 2008 supportati da altre stelle NBA, fra tutti Kobe Bryant. In semifinale si presero la rivincita con l'Argentina battendola di 20 punti, vincendo poi la medaglia d'oro battendo la Spagna.\nMedagliere.\nAggiornati a . In \"corsivo\" le squadre delle Nazioni non pi\u00f9 esistenti."}
{"id": "241404", "revid": "9416", "url": "https://it.wikipedia.org/wiki?curid=241404", "title": "Kurosawa", "text": ""}
{"id": "241407", "revid": "125614001", "url": "https://it.wikipedia.org/wiki?curid=241407", "title": "Marcel Pagnol", "text": "Biografia.\nMarcel nasce nel 1895 ad Aubagne, \"sous le Garlaban couronn\u00e9 de ch\u00e8vres, au temps des derniers chevriers\" (sotto il Garlaban coronato di capre, al tempo degli ultimi caprai). Sua madre \u00e8 Augustine Lansot, nata nel 1873, che di mestiere fa la sarta. Il padre \u00e8 Joseph Pagnol, nato nel 1869, maestro elementare, spirito laico e repubblicano, feroce anticlericale. I genitori si sono sposati nel 1889: lei aveva 16 anni, lui venti. Prima di Marcel \u00e8 nato un figlio, nel 1894, ma \u00e8 morto l'anno seguente. Di costui non c'\u00e8 traccia nei ricordi di Marcel. A Marcel seguono altri tre figli: Paul (1898), Germaine (1902) e Ren\u00e9 (1909). La famiglia si trasferisce a Marsiglia nel 1904. L'infanzia di Marcel \u00e8 gioiosa e spensierata e lunghe e belle sono le sue vacanze sulle colline provenzali, sotto il Garlaban. Nel 1910 muore la madre, avvenimento che segna la vita dello scrittore in modo profondo. Vari elementi della sua narrativa e anche delle sue creazioni cinematografiche sono un tentativo di ritrovare la propria infanzia e la propria madre, mitizzata in una Provenza fuori del tempo.\nLaureatosi in inglese ad Aix-en-Provence, insegna in un liceo di Digne e al collegio di Tarascona, poi a Pamiers, ad Aix-en-Provence e a Marsiglia. Qui sposa, nel 1916, Simonne Colin. Nel 1922 si trasferisce a Parigi, al liceo Condorcet, luogo che vede la nascita delle sue prime opere teatrali: \"I mercanti di gloria\" (\"Les marchands de gloire\", 1924) e \"Jazz\" (1926). Alla commedia \"Jazz\" Pagnol sostiene che si fosse ispirato il regista de \"L'angelo azzurro\".\n\"Jazz\" ha riscosso un grande successo, innanzitutto perch\u00e9 \u00e8 una buona \"pi\u00e8ce\", ma soprattutto perch\u00e9 il soggetto si adatta all'atmosfera del tempo: cabaret, jazz, charleston, Jos\u00e9phine Baker che spopola, e poi perch\u00e9 viene considerata la versione moderna del \"Faust\" di Goethe.\nIl suo successo lo arricchisce, lascia quindi l'insegnamento e si dedica totalmente alla scrittura.\nNel 1926 scrive il suo primo capolavoro, \"Topaze\", un successo immediato e internazionale. Segue \"Marius\", rappresentato nel 1929 con la partecipazione di Raimu, l'attore preferito da Pagnol. In queste due pi\u00e8ce mescola l'ironia del \"Teatro di Boulevard\" con il simbolismo ed il realismo del teatro pi\u00f9 impegnato.\nMarcel Pagnol si dimostra presto entusiasta del cinema, cui dedica le migliori energie. Comincia a farsi conoscere il cinema parlato, e la Paramount compra i diritti di \"Topaze\" e di \"Marius\". Sotto la regia di Alexander Korda viene girato \"Marius\", uno dei primi film sonori. In seguito collabora a 21 film, molti dei quali sotto la sua regia, con attori di eccellenza come Raimu e Fernandel. Il 17 maggio 1930 scrive sul \"Journal\" un articolo intitolato \"Le film parlant\" nel quale \"fa un elogio di questo nuovo procedimento artistico che offre ben pi\u00f9 possibilit\u00e0 del teatro e del cinema muto\". Sempre nel 1930 da una relazione con una ballerina, nasce suo figlio Jacques che diventer\u00e0 suo assistente dopo la guerra e poi cameraman per France 3 Marseille.\nLa cosiddetta \"trilogia marsigliese\" (\"Marius\", \"Fanny\", \"C\u00e9sar\") conosce un successo mondiale. Del 1935 sono due film brevi ma intensi: \"Merlusse\", con Henry Poupon (in italiano \"Vacanze in collegio\") e \"Cigalon\", con Arnaudy. Seguono \"La moglie del fornaio\" (\"La femme du boulanger\") e \"Patrizia\" (\"La fille du puisatier\"). Di quest'ultimo Roberto Rossellini dice che costituisce l'origine del neorealismo. Il regista Frank Capra riconosce in Pagnol il regista migliore delle origini del film sonoro. Nel 1934 Ren\u00e9 Clair, dopo che Pagnol ha espresso la volont\u00e0 di proseguire pi\u00f9 intensamente la carriera di regista, gli scrive un articolo in cui tra l'altro dice: [..]\" ogni volta che metto mano a un nuovo film mi pare di essere un principiante. \u00c8 con l'animo pi\u00f9 amichevole che auguro a Pagnol di provare la stessa emozione davanti all'incognita che ancor oggi il cinematografo \u00e8 per noi\" [..]\nNel 1941 Pagnol divorzia da Simonne Colin. Nello stesso anno acquista il castello della Buzine in Provenza, per girarvi alcuni film. In questi anni Pagnol cura l'aspetto commerciale della sua produzione, abbandona il teatro a favore del cinema. Fonda una sua casa di produzione, e con il tempo, controlla tutta la catena del film: autore di sceneggiature, produttore, realizzatore, sceglie gli attori e gira i suoi film negli \"Studi Marcel Pagnol\". Si occupa infine anche della distribuzione. Quando i nazisti occupano Parigi, Pagnol interrompe un film che sta girando (\"La pri\u00e8re aux \u00e8toiles\") pur di non cedere alle loro pressioni.\nNel 1945 sposa Jacqueline Bouvier, l'interprete di vari film. \"Manon des sources\" e \"Ugolin\" furono creati da Pagnol proprio per renderle omaggio.\nNel 1946 Marcel \u00e8 eletto membro dell'Acad\u00e9mie fran\u00e7aise occupando il posto che era stato di Prosper M\u00e9rim\u00e9e. Nel 1952 gira \"Manon des sources\" e \"Ugolin\", due pellicole che narrano un'unica storia provenzale. Da questa sceneggiatura Pagnol ricava nel 1963 il romanzo \"L'eau des collines\" (\"L'acqua delle colline\") diviso in due parti: \"Jean de Florette\" e \"Manon des sources\". Quest'opera \u00e8 assai diversa dal film ed appartiene alla terza tappa dell'attivit\u00e0 creativa di Pagnol, quella del romanziere. Negli anni cinquanta Fran\u00e7ois Truffaut rivalut\u00f2 Pagnol scrivendo: \"nessuno ha mai notato che il Neorealismo italiano, la biancheria sporca lavata per le stradine di Napoli \u00e8 nata non dai film di Carn\u00e9 o di Feyder, ma da quelli di Marcel Pagnol, cio\u00e8 da testi teatrali filmati tali e quali e quindi dai loro autori\".\nNel 1957 H\u00e9l\u00e8ne Lazareff, che dirigeva la rivista \"Elle\" gli chiede di scrivere un romanzo da pubblicare a puntate sui numeri natalizi della rivista. Pagnol accetta e scrive il primo di una serie fortunata di romanzi, in cui rievoca la sua infanzia: \"La gloria di mio padre\" (\"La Gloire de mon p\u00e8re\"), segue \"Il castello di mia madre\" (\"Le ch\u00e2teau de ma m\u00e8re\"). Il fuilleton ha un successo incredibile, e la tiratura della rivista aumenta considerevolmente. Ad essi seguono \"Il tempo dei segreti\" (\"Le temps des secrets\"), \"Il tempo degli amori\" (\"Le temps des amours\") (postumo). In questi lavori Pagnol conserva la freschezza e l'agilit\u00e0 dei dialoghi, la vivacit\u00e0 dell'azione dei film e delle commedie, ma con una vena malinconica e una profondit\u00e0 psicologica maggiori.\nPagnol si dedica anche a un lavoro storiografico, \"La maschera di ferro\", nel quale sostiene l'identit\u00e0 della Maschera di ferro con il gemello di Luigi XIV di Francia, il \"Re Sole\", com'era stato sostenuto da romanzieri e poeti (Victor Hugo in primis) ma mai dagli storici. L'opera \u00e8 considerata debole ma dimostra la versatilit\u00e0 di questo autore, che \u00e8 tra l'altro anche matematico e inventore (una sua idea fu la Topazette, un'automobile a tre ruote, che non fu mai commercializzata). Qualunque sia la struttura della sua opera, mobilit\u00e0 e dinamismo sono la sua vera etica. Al proposito dice: \"\"Quand je revois la longue serie de personnages que j'ai jou\u00e9s dans ma vie, je me demande qui je suis\" [...]\".\nPagnol muore a Parigi il 18 aprile del 1974 ed \u00e8 sepolto alla Treille, presso Aubagne, nel paese dove aveva trascorso le estati dell'infanzia, sito indimenticato dove sono ambientati gli ultimi suoi romanzi e in cui aveva girato numerosi film. La sua tomba \u00e8 vicino a quella di sua madre Augustine e di sua figlia Estelle, nata nel 1951 e deceduta a soli tre anni nel 1954. Sulla sua lapide Marcel volle scritto: \"Fontes, amicos, uxorem dilexit\" (am\u00f2 le sorgenti, gli amici, la moglie). Bisogna ricordare che Pagnol ama il latino e traduce le \"Bucoliche\" di \"Virgilio\" in modo impeccabile, elegante e creativo. Poco discosta \u00e8 la tomba del padre Joseph, morto l'11 novembre del 1951.\n\"Ancorato alla sua terra, erede in questo dei grandi provenzali Mistral e Daudet, Pagnol sa rendere universale la propria esperienza e tradurre in un discorso di umanit\u00e0 che riguarda ciascuno di noi un'esistenza serena e appagata, inserita in un cosmo armonioso, dove non mancano il dolore e l'infelicit\u00e0, ma dove tutto \u00e8 affrontato con un sorriso mai sarcastico, con un umorismo velatamente ironico, con un'umanit\u00e0 delicata e profonda. Il suo francese, di una perfezione luminosa, non si priva di termini provenzali, ma li sa calare in un lessico di ineccepibile correttezza, al punto che quasi non si avverte che si tratta di parole dialettali\".\nIn una intervista di Mariella Cruciani al regista Robert Gu\u00e9diguian, ad una domanda se si sente erede di una tradizione del sud della Francia, afferma: \"Ovviamente s\u00ec. Pagnol, tra l'altro, \u00e8 colui che ha inventato il cinema della parola. Pagnol era agli inizi del cinema sonoro: \u00e8 stato il primo a far s\u00ec che, nel cinema, le situazioni avanzassero attraverso il dialogo, cosa che non esisteva prima del cinema burlesco. Ha influenzato moltissimo il cinema mondiale: non \u00e8 infatti un caso che sia il cineasta francese pi\u00f9 noto nel mondo. [..] Del resto, io, oggi, mi servo di un certo tipo di lavoro di Pagnol, rovesciandolo.\"\nDai \"Ricordi d'infanzia\" Yves Robert trae nel 1990 due film (\"La gloire de mon p\u00e8re\", \"Le Ch\u00e2teau de ma m\u00e8re\") con Philippe Caub\u00e8re e Nathalie Roussel. Dal romanzo \"L'eau des collines\" Claude Berri nel 1986 trae due film magistrali (\"Jean de Florette, Manon des sources\", con interpreti come Yves Montand, Daniel Auteuil, G\u00e9rard Depardieu e Emmanuelle B\u00e9art). Non si tratta di un remake del film del 1952, ma di un'opera del tutto nuova, tratta dal romanzo. Caso pi\u00f9 unico che raro di un film che diventa romanzo che si trasforma in film, senza nulla perdere in originalit\u00e0."}
{"id": "241409", "revid": "75444902", "url": "https://it.wikipedia.org/wiki?curid=241409", "title": "Extra moenia", "text": "Extra moenia \u00e8 una locuzione latina che significa \"fuori le mura della citt\u00e0\".\nQuesta locuzione \u00e8 rimasta nella denominazione di alcune localit\u00e0 o edifici (specialmente chiese) come loro attributo in quanto nell'epoca della loro fondazione o costruzione essi erano periferici rispetto al centro urbano principale (di solito circondato da mura). L'attributo viene quindi mantenuto come retaggio anche quando ormai l'edificio \u00e8 inglobato nel centro urbano, come nel caso della Basilica di San Paolo fuori le mura a Roma. \nAttualmente la locuzione viene utilizzata per indicare un evento avvenuto o un'attivit\u00e0 svolta fuori dalla sede appropriata o l'utilizzo di oggetti fuori dal luogo dove vengono utilizzati normalmente."}
{"id": "241413", "revid": "14787", "url": "https://it.wikipedia.org/wiki?curid=241413", "title": "Tom and Jerry", "text": ""}
{"id": "241414", "revid": "1318658", "url": "https://it.wikipedia.org/wiki?curid=241414", "title": "Aby Warburg", "text": "Si defin\u00ec \u00abamburghese di cuore, ebreo di sangue, d'anima fiorentino\u00bb.\nBiografia.\nFormazione.\nNato da una facoltosa famiglia di banchieri, la sua formazione avvenne prima a Bonn, con Karl Lamprecht e Carl Justi, poi a Monaco e Strasburgo con Hubert Janitschek. Dal 1889 soggiorn\u00f2 a pi\u00f9 riprese a Firenze. Consegu\u00ec il dottorato nel 1893, con una dissertazione sulla rappresentazione di soggetti mitologici antichi nei dipinti di Sandro Botticelli, dal titolo \"Sandro Botticellis 'Geburt der Venus' und 'Fr\u00fchling'. Eine Untersuchung \u00fcber die Vorstellungen von der Antike in der Italienischen Fr\u00fchrenaissance\".\nDopo il dottorato, frequent\u00f2 per due semestri lezioni di psicologia presso la facolt\u00e0 di medicina dell'Universit\u00e0 di Berlino. Nell'inverno 1895-96 comp\u00ec un viaggio in America dove visit\u00f2 la Smithsonian Institution, entrando in contatto con studiosi delle culture primitive; pot\u00e9 cos\u00ec soggiornare presso gli indiani Pueblo nel Nuovo Messico e in Arizona. Nel 1897 spos\u00f2 l'artista Mary Hertz e si stabil\u00ec a Firenze.\nAttivit\u00e0 critica.\nTornato definitivamente ad Amburgo nel 1902, pubblic\u00f2 \"Bildniskunst und Florentinisches B\u00fcrgertum\", tradotto in italiano col titolo \"Arte del ritratto e borghesia fiorentina\", in \"La rinascita del paganesimo antico\", Firenze 1966. In esso Warburg parla della ritrattistica medicea nell'affresco di Domenico Ghirlandaio della cappella Sassetti nella chiesa fiorentina di Santa Trinita.\n\"Pathosformel\".\nIn una conferenza del 1905, \"D\u00fcrer und die italienische Antike\" (Leipzig 1906), Warburg espone il paradigma delle Pathosformel, il principio della presenza nell'arte europea del gesto espressivo tratto dall'antichit\u00e0 pagana e quello di inversione: il gesto troppo espressivo non pu\u00f2 ricomparire che tramutato nel proprio opposto.\nDel 1907 \u00e8 \"Francesco Sassettis letzwillige Verf\u00fcgung\", Leipzig, un'analisi delle formule antichizzanti presenti nel testamento di Francesco Sassetti.\nPer il X Congresso Internazionale di Storia dell'Arte del 1912 a Roma, present\u00f2 \"Italienische Kunst und internationale Astrologie im Palazzo Schifanoja zu Ferrara\" (Roma 1922), con cui inaugur\u00f2 la moderna iconologia.\nInternamento nel sanatorio di Kreuzlingen.\nDal 1918 al 1924 soggiorn\u00f2 ripetutamente nel sanatorio di Kreuzlingen a causa di una grave malattia mentale. Nel 1923, al termine di uno di questi soggiorni, per dimostrare la propria guarigione, rivolse un \u00abdiscorso d'addio\u00bb a pazienti e medici del sanatorio: una conferenza sul rituale del serpente, partendo dalla sua esperienza presso gli indiani Pueblo del Nuovo Messico. La prolusione fu pubblicata per la prima volta nell'articolo \"A Lecture on Serpent-Ritual\" in \u00abJournal of Warburg Institute\u00bb, II, 1939.\nAl suo ritorno ad Amburgo tenne una serie di conferenze sulla rilevanza dell'antichit\u00e0 per il primo Rinascimento italiano, sulle feste medicee, sullo storico Jacob Burckhardt e su problemi metodologici della storiografia.\n\"Bilderatlas Mnemosyne\".\nNel 1929 tenne alla Bibliotheca Hertziana di Roma la conferenza su \"Mnemosyne\", esponendo il progetto di un atlante illustrato, \"Bilderatlas Mnemosyne\", dedicato alle emigrazioni e sopravvivenze delle antiche immagini di divinit\u00e0 nella cultura europea moderna, che non fece in tempo a pubblicare, ma che grazie alla documentazione dei pannelli illustrati che lo costituiscono, \u00e8 stato possibile ricostruire (da ultimo in una mostra del 2020 a Berlino per l'inaugurazione dell'Humboldt Forum). Tornato ad Amburgo, mor\u00ec per un improvviso attacco cardiaco. Sulla lapide della tomba sua e della moglie nel cimitero amburghese, si legge in alto \"MNEMOSYNE\". Tra i necrologi, famoso resta quello di Mario Praz, che lo aveva conosciuto in Italia (vedi Bibliografia).\n\"Kulturwissenschaftliche Bibliothek Warburg\".\nIn questi anni, grazie a un accordo col fratello minore cui lasci\u00f2 il diritto di primogenitura sulla gestione della banca di famiglia, Warburg raccolse una biblioteca che contava alla sua morte 65.000 volumi e 80.000 fotografie.\nLa notte del 13 dicembre 1933 l'allievo Fritz Saxl, ritenendo che con l'ascesa del nazismo sarebbe andata perduta, trasport\u00f2 la biblioteca via nave a Londra, dove divenne il primo nucleo bibliotecario del Warburg Institute.\nEdizioni dei suoi scritti.\nGli scritti di Warburg sono stati raccolti nei due volumi \"Gesammelte Schriften \"(consultabili su Gallica, ) , Leipzig-Berlino 1932, e parzialmente tradotti in italiano nella raccolta \"La rinascita del paganesimo antico\" (recentemente riediti con ISBN 88-8419-158-0)"}
{"id": "241416", "revid": "79968", "url": "https://it.wikipedia.org/wiki?curid=241416", "title": "Miniera di superficie", "text": "La miniera di superficie \u00e8 un tipo di miniera usata per estrarre depositi di risorse minerarie vicine alla superficie. Nella maggior parte delle forme di miniere di superficie l'equipaggiamento pesante come gli scavatori, prima rimuovono il deposito di roccia e di terreno sopra al deposito. Poi macchinari pesanti come lo scavatore a benna estraggono i minerali. L'industria mineraria di superficie generalmente lascia dietro di s\u00e9 aree devastate, definite banchi di spogliazione\nTipi di miniere di superficie.\nMiniera a cielo aperto.\nLa miniera a cielo aperto si riferisce ad un metodo per estrarre la roccia o i minerali dalla terra rimuovendoli da una cava all'aperto o da una cava di prestito. Il termine viene usato per differenziare questa forma di industria mineraria dai metodi estrattivi che richiedono la perforazione della terra.\nLe miniere a cielo aperto sono usate quando i depositi di minerali utili dal punto di vista del commercio o rocce vengono ritrovate vicino alla superficie, cio\u00e8 dove il \"sovraccarico\" (materiale di superficie che copre il deposito di valore) \u00e8 relativamente sottile o il materiale di interesse \u00e8 strutturalmente inadatto per le gallerie (come nel caso della sabbia, della cenere e della ghiaia).\nDove i minerali capitano profondamente al di sotto della superficie, dove il sovraccarico \u00e8 spesso o i minerali capitano all'interno di vene nella roccia dura si parla di miniera sotterranea, i cui metodi vengono usati per estrarre materiali di valore. Le miniere a cielo aperto vengono solitamente allargate finch\u00e9 la riserva di minerale non \u00e8 esaurita. L'attivit\u00e0 mineraria a cielo aperto pu\u00f2 comportare dispersione di polveri nell'aria.\nCostruzione a cielo aperto previo sbancamento.\nLa coltivazione a cielo aperto previo sbancamento \u00e8 la tecnica di industria mineraria praticata su strati di giacimenti minerari rimuovendo prima tutto il terreno e tutte le rocce che sono poste sulla sua superficie (il sovraccarico). \u00c8 simile alla miniera a cielo aperto in molti aspetti. La coltivazione a cielo aperto viene anche usata per estrarre la sabbia impregnata di petrolio nelle sabbie bituminose dell'Athabasca.\nLa costruzione a cielo aperto \u00e8 pratica soltanto quando il giacimento minerario da estrarre \u00e8 relativamente vicino alla superficie. Poich\u00e9 quantit\u00e0 colossali di materiale spesso hanno bisogno di essere rimosse, i macchinari per le estrazioni usati nelle coltivazioni a sbancamento \u00e8 spesso l'attrezzatura pi\u00f9 grande; gli scavatori a benna trascinata e gli scavatori a cucchiaia sono esempi comuni.\nRecentemente si \u00e8 iniziato ad usare speciali trattori muniti di tamburi che a loro volta montano degli utensili (picchi di scavo) con punta al carburo, per mezzo dei quali si frantuma la roccia, che diversamente in molti casi sarebbe difficile (nonch\u00e9 impossibile) aggredire con una benna. Ci sono due forme di coltivazione a cielo aperto previo sbancamento - lo sbancamento di un'area, utilizzato su un terreno abbastanza piano per estrarre depositi su una vasta area. La miniera a cielo aperto a terrazzamento, utilizzate solitamente su un terreno collinare, coinvolge terrazze di taglio che seguano il contorno della terra.\nRimozione di cime di montagna.\nLa rimozione di cime di montagna \u00e8 una forma relativamente nuova di industria mineraria del carbone che coinvolge la massa per dare una nuova struttura alla terra al fine di raggiungere i sedimenti ad una profondit\u00e0 di 350 m sotto la superficie. La rimozione di cime di montagna richiede che la terra mirata sia in primo luogo deforestata e poi livellata dalla dinamite. I detriti creati sono solitamente gettati in un \"riempimento della valle\" - una pratica che \u00e8 stata considerata illegale per ben due volte da un giudice federale in accordo con il Clean Water Act. Tra le pi\u00f9 grandi al mondo \u00e8 quella di Grasberg in Nuova Guinea, a oltre quattromila metri di quota.\nDragaggio.\nIl dragaggio \u00e8 un metodo usato spesso per portare alla luce depositi minerari subacquei. Sebbene il dragaggio sia solitamente impiegato per ripulire o allargare idrovie per le barche, pu\u00f2 anche ricoprire quantit\u00e0 significative di minerali subacquei in maniera relativamente efficiente e a buon mercato."}
{"id": "241417", "revid": "94682926", "url": "https://it.wikipedia.org/wiki?curid=241417", "title": "Potere di interruzione", "text": "Il potere di interruzione (Pdi) di un componente elettrico indica la corrente massima entro la quale il componente stesso \u00e8 in grado di aprire il circuito.\nPoich\u00e9 la condizione peggiore si verifica in condizioni di corto circuito, in cui il conduttore \u00e8 percorso da una corrente di intensit\u00e0 Icc, per garantire la sicurezza e il corretto funzionamento dell'impianto elettrico occorre che sia soddisfatta la relazione Icc \u2264 Pdi.\nIn pratica, occorre che i conduttori siano dimensionati in modo da sopportare l'energia passante (I2t formalmente chiamato Integrale di Joule) che si sviluppa durante il corto circuito pi\u00f9 gravoso prevedibile in sede di progetto. A questo scopo devono essere installati dispositivi di protezione - come interruttori automatici o fusibili - opportunamente dimensionati per interrompere la corrente prima che si raggiunga la soglia massima di energia passante sopportabile dai conduttori e/o da altri dispositivi percorsi dalla corrente di guasto.\nNel caso si impieghino interruttori automatici magnetotermici, questi devono essere progettati in modo da separare il pi\u00f9 velocemente possibile i contatti prima che le forze elettromotrici generatesi su di essi siano tali da ostacolarne la separazione. Anche nell'eventualit\u00e0 dell'apertura dei contatti, \u00e8 possibile che si abbia la persistenza di un arco elettrico stabilizzato dall'elevato flusso di corrente, e quindi si rendono necessarie apposite camere di estinzione.\nIn un interruttore generico l'intensit\u00e0 di corrente al potere di interruzione \u00e8 notevolmente superiore (alcuni ordini di grandezza) rispetto alla corrente massima nominale, definita come l'intensit\u00e0 di corrente massima che pu\u00f2 essere sopportata dal dispositivo per un tempo illimitato. Nel caso di interruttori magnetotermici e fusibili lo stesso valore \u00e8 superiore alla soglia di intervento, ovvero il valore limite oltre il quale si ha l'intervento del dispositivo."}
{"id": "241419", "revid": "217591", "url": "https://it.wikipedia.org/wiki?curid=241419", "title": "Santuario di Cz\u0119stochowa", "text": "Il santuario di Cz\u0119stochowa \u00e8 uno dei pi\u00f9 importanti centri di culto cattolico della Polonia. Ogni anno vi giungono oltre quattro milioni di pellegrini.\nIl santuario si trova nella citt\u00e0 di Cz\u0119stochowa, nel voivodato della Slesia.\nA Jasna G\u00f3ra (lat. Clarus \"Mons\", ita. Monte Chiaro) \u00e8 conservata l'icona della Madonna di Cz\u0119stochowa, cos\u00ec cara al popolo polacco da meritare a Cz\u0119stochowa il titolo di \"Capitale della Corona di Polonia\".\nFondato da Luigi I d'Ungheria e dal suo collaboratore di corte Ladislao di Opole, il santuario \u00e8 curato da sempre dall'ordine ungherese dei Paolini.\nDa allora i re polacchi hanno sempre indirizzato a Jasna G\u00f3ra una grande venerazione. Il principe Ladislao Jagellone fu fondatore della chiesa. I re, ad incoronazione avvenuta, erano soliti recarvisi per rendere omaggio alla Madonna Nera. L'unico a non esserci mai andato \u00e8 stato l'ultimo re Stanislao Augusto Poniatowski.\nStoria del santuario.\nCome detto, oggetto di culto \u00e8 l'icona della Madonna Nera col Bambino, di tradizione medioevale bizantina. La tradizione vuole che sia stata dipinta da san Luca che, essendo contemporaneo alla Madonna, ne avrebbe dipinto il vero volto. L'icona venne portata dall'Ucraina a Jasna G\u00f3ra, nel 1382, dal principe Ladislao di Opole che fece costruire il monastero sulla cima della collina sovrastante la citt\u00e0 e vi chiam\u00f2 i Monaci paolini per curare il santuario.\nNel 1430, durante le guerre degli Ussiti, l'icona venne profanata a colpi d'ascia che le avrebbero provocato un miracoloso sanguinamento, e ancora oggi sono visibili gli sfregi.\nNei primi decenni del Seicento, per proteggere il monastero, furono costruite fortificazioni, all'interno delle quali vegliava costantemente una guarnigione militare. Nel 1655 per due mesi Jasna G\u00f3ra resistette all'assedio dell'esercito svedese.\nNegli anni 1770-1771 fu invasa dalle truppe dei Confederati di Bar che qui si difesero contro i russi e nel 1809 resistette poi all'assedio degli austriaci, ma, quattro anni pi\u00f9 tardi, si arrese all'esercito russo.\nIl santuario, oltre ad essere un luogo ricco di storia, \u00e8 anche un luogo di cultura: possiede una biblioteca che raccoglie oltre 40\u00a0000 pregiati manoscritti.\nIl pellegrinaggio a piedi verso il Santuario.\nFin dal medioevo da tutta la Polonia si svolge il pellegrinaggio a piedi verso il santuario di Cz\u0119stochowa dove \u00e8 conservata l'immagine della Madonna con il Bambino, da secoli oggetto di culto e di venerazione. In tutti i momenti di difficolt\u00e0 della Polonia il popolo polacco si \u00e8 stretto attorno alla Madonna Nera del Santuario di Jasna G\u00f3ra a Cz\u0119stochowa incrementando cos\u00ec il numero di pellegrini. Ancora oggi questo pellegrinaggio vede la partecipazione di decine di migliaia di persone che in estate si mettono in marcia a piedi verso il santuario.\nQuesto tipo di pellegrinaggio si svolge da giugno a settembre, normalmente il periodo scelto \u00e8 quello attorno a ferragosto. Il pellegrinaggio a piedi dura diversi giorni ed i pellegrini percorrono anche centinaia di chilometri lungo oltre 50 percorsi da tutta la Polonia, il pi\u00f9 lungo dei quali \u00e8 di 600\u00a0km. I percorsi pi\u00f9 famosi sono quelli che partono da Varsavia (9 tappe, 243\u00a0km, dal 6 al 14 agosto) e da Cracovia (6 tappe, 150\u00a0km, dal 6 all'11 agosto). Il pi\u00f9 antico e rinomato rimane per\u00f2 quello che parte da Varsavia che si svolge dal 1711 e che arriva per la festa dell'Assunzione della Santissima Maria Vergine (il 15 di agosto).\nQuesto pellegrinaggio \u00e8 stato fatto anche da Karol Wojty\u0142a (papa Giovanni Paolo II) nel 1936 partendo da Cracovia. Nel periodo in cui la Polonia era governata dal regime comunista il pellegrinaggio ha visto un incremento di adesioni raggiungendo nei primi anni ottanta anche un milione di partecipanti . Attualmente i pellegrini a piedi sono oltre 200\u00a0000. Negli ultimi 30 anni hanno preso parte a questo pellegrinaggio anche molti giovani provenienti dai paesi occidentali in particolare italiani, essendo tale pellegrinaggio proposto a chi si diploma o si laurea, per la necessit\u00e0 di affidare alla Madonna una fase delicata della vita.\nLa preghiera (trad. in italiano) riportata generalmente nei santini della Madonna Nera, ai fini di una sua grazia, \u00e8 la seguente:\n\"O Chiaromontana Madre della Chiesa, con i cori degli angeli e i nostri santi patroni, umilmente ci prostriamo di fronte al Tuo trono. Da secoli Tu risplendi di miracoli e di grazie qui a Jasna G\u00f2ra, sede della Tua infinita misericordia. Guarda i nostri cuori che ti presentano l'omaggio di venerazione e di amore. Risveglia dentro di noi il desiderio della santit\u00e0; formaci veri apostoli di fede; rafforza il nostro amore verso la Chiesa.\nOttienici questa grazia che tanto desideriamo: ... /\nO Madre dal volto sfregiato, nelle Tue mani pongo me stesso e tutti i miei cari. In Te confido, sicuro della Tua intercessione presso il Tuo figlio, a gloria della Santissima Trinit\u00e0. (3 Ave Maria). Sotto la Tua protezione ci rifugiamo, o Santa Madre di Dio: guarda a noi che siamo nella necessit\u00e0. Nostra Signora della Montagna Luminosa, prega per noi.\" (sintetico del santuario di Cz\u0119stochowa)"}
{"id": "241421", "revid": "115174194", "url": "https://it.wikipedia.org/wiki?curid=241421", "title": "Principio di Pareto", "text": "Il principio di Pareto \u00e8 un risultato di natura statistico-empirica che si riscontra in molti sistemi complessi dotati di una struttura di causa-effetto. Il principio afferma che circa il 20% delle cause provoca l'80% degli effetti. Questi valori vanno da intendersi come qualitativi e approssimativi.\nEsso prende il nome da Vilfredo Pareto (1848-1923), uno dei maggiori economisti e sociologi italiani e trova applicazione in una sorprendente moltitudine di ambiti e discipline.\nPrincipio della scarsit\u00e0.\nPareto, studiando la distribuzione dei redditi, nel 1897 dimostr\u00f2 che in una data regione solo pochi individui possedevano la maggior parte della ricchezza. Aveva constatato infatti che in Italia all'epoca circa il 20% della popolazione possedeva l'80% delle terre.\nQuesta osservazione ispir\u00f2 la cosiddetta \"legge 80/20\", una legge empirica di natura statistica che fu poi riformulata anche da Joseph M. Juran, ma che \u00e8 nota anche con il nome di principio di Pareto (o \"principio della scarsit\u00e0 dei fattori\"), e che \u00e8 sintetizzabile nell'affermazione: \"la maggior parte degli effetti \u00e8 dovuta a un numero ristretto di cause\" (considerando grandi numeri). Questo principio, in realt\u00e0, \u00e8 il risultato della distribuzione paretiana.\nNaturalmente i valori 80% e 20% sono ottenuti mediante osservazioni empiriche e sono solo indicativi, ma \u00e8 interessante notare come numerosi fenomeni abbiano una distribuzione statistica in linea con questi valori. A titolo di esempio si noti come la distribuzione mondiale del reddito pro capite si avvicini a tali valori:\nQuesto principio pu\u00f2 avere diverse applicazioni pratiche in diversi settori, ad esempio:\nEsistono esempi che seguono la legge di Pareto in modo ricorsivo (e in matematica possono rappresentare casi di frattali); ad esempio, un mercato nel quale il 20% delle societ\u00e0 quotate genera l'80% del valore di borsa, e a sua volta il 20% (di tale 20%) genera l'80% della capitalizzazione e degli utili. \u00c8 tuttavia interessante notare come, secondo alcuni osservatori, la regola 80/20 \u00e8 causata dai limiti del mondo fisico che, tendendo a spostare l'attenzione dall'80% dei fattori meno influenti verso il 20% pi\u00f9 influenti, in qualche modo autosostiene questo rapporto. L'avvento della new economy ha permesso di sperimentare nuovi modelli economici che infrangono in maniera del tutto evidente il principio. Ad esempio la distribuzione del fatturato di Amazon.com e di eBay \u00e8 estremamente frammentata ed entrambe le aziende raccolgono elevati margini proprio sugli articoli che sono distribuiti lungo la \"coda\" del diagramma di Pareto. Un cambiamento del tutto analogo sta avvenendo per quanto riguarda l'industria discografica e la distribuzione via Internet di musica.\nDiagramma.\nSfruttando queste osservazioni, \u00e8 possibile analizzare un insieme di dati in modo da determinare le poche variabili (fra le tante in esame) che influenzano in modo significativo i risultati finali di un determinato fenomeno (analisi di Pareto). Uno strumento utile a tale scopo \u00e8 il cosiddetto diagramma di Pareto che consiste in un istogramma della distribuzione percentuale di un fenomeno, ordinato in senso decrescente, affiancato al grafico delle frequenze cumulate (curva di Lorenz).\nAnalisi ABC.\nIl diagramma pu\u00f2 essere suddiviso in tre classi di analisi: settore A in corrispondenza di una frequenza cumulata dell'80% (cui corrisponde in ascissa un valore intorno al 20%, secondo appunto la legge di Pareto), e altri due settori con progressivamente minore incidenza, in genere secondo una tabella analoga alla seguente, che rappresenta \u2013 a titolo di esempio \u2013 il valore economico e la numerosit\u00e0 degli articoli presenti in un magazzino:\nL'analisi tramite curve ABC \u00e8 applicata in vari ambiti dell'organizzazione del lavoro e nei processi decisionali."}
{"id": "241422", "revid": "37401", "url": "https://it.wikipedia.org/wiki?curid=241422", "title": "Sargon", "text": ""}
{"id": "241426", "revid": "37401", "url": "https://it.wikipedia.org/wiki?curid=241426", "title": "Sargon di Akkad", "text": " Ci\u00f2 rende Sargon il primo imperatore della storia conosciuta.\n\u00c8 stato il terzo sovrano ad aver unificato i territori dei Sumeri dopo Lugalannemundu e Lugalzaggesi. Il vasto impero di Sargon si estendeva dall'Elam fino al mar Mediterraneo, includendo la Mesopotamia e parti dell'Anatolia. Govern\u00f2 da Akkad, la sua nuova capitale, il cui sito non \u00e8 mai stato individuato.\nSebbene non sia direttamente provato, ma cos\u00ec riportano fonti successive non a lui contemporanee, Sargon avrebbe a un certo punto assunto il titolo di \"re delle quattro parti\", cio\u00e8 re dell'intero mondo conosciuto, il che secondo giudizio di Henri Frankfort comport\u00f2 un deciso cambio di strategia pubblicitaria, con la cosciente assunzione di implicazioni religiose, attestate come sottolinea Lorenzo Nigro, anche sul piano dell'arte figurativa \"di Stato\". Infatti questo titolo fino ad allora era stato attribuito solo a divinit\u00e0 come Anu, Enlil e \u0160ama\u0161.\nA Sargon succedettero i figli Rimush e Manishtushu.\nBiografia.\nOrigini e ascesa al potere.\nLa cosiddetta \"Leggenda sumerica di Sargon\", pervenutaci in copie probabilmente paleo-babilonesi, racconta come Sargon sia giunto al potere. Si tratta di due frammenti distinti (AO7673 e 3N T296), collazionati dai curatori: in AO7673 viene menzionato La'ibum, il padre di Sargon, e anche la madre di cui per\u00f2 non \u00e8 giunto il nome, per via di una lacuna. Il testo menziona anche Ur-Zababa, re di Kish. In 3N T296 riga 6 Ur-Zababa fa di Sargon il suo coppiere. Nella riga 14 Sargon sogna che la dea Inanna annega Ur-Zababa nel sangue: Sargon rivela il contenuto del sogno al proprio re e questi decide di farlo uccidere da Beli\u0161tikal, capo dei fabbri, ma Inanna interviene in favore di Sargon. Tornato Sargon da Ur-Zababa, il re decide di inviarlo dal re Lugalzaggesi di Uruk, con una tavoletta d'argilla che decretava la morte di Sargon. Il testo si interrompe a questo punto.\nNella Lista reale sumerica sta invece scritto: \"In Agade [Akkad] Sargon, il cui padre era un giardiniere, il coppiere di Ur-Zababa, divenne re, il re di Agade, colui che costitu\u00ec Agade; govern\u00f2 per 56 anni\". Curiosamente Ur-Zababa e Lugalzaggesi sono posti in sequenza, ad una certa distanza di anni l'uno dall'altro.\nLa vittoria su Lugalzaggesi.\nDalle iscrizioni reali risulta che il regno di Sargon conosce una prima fase espansiva in direzione sud, con una spedizione che giunse fino al Mare Inferiore (il Golfo Persico): sconfigge Lugalzaggesi, re di Uruk, e altri re meridionali (a Ur, a E-ninmar, a Umma). Sargon afferma di aver vinto trentaquattro battaglie e sconfitto cinquanta \"ensi\", per poi \"lavare\" le spade nel Mare Inferiore. Gi\u00e0 in questa fase egli si proclama padrone della Mesopotamia, dal Mare Inferiore al Mare Superiore, pur dichiarando l'indipendenza di Mari e dell'Elam. Kish e Nippur ricevono un trattamento speciale: la prima diviene il centro dell'impero, mentre la seconda aveva il compito tradizionale di convalidare l'esercizio della regalit\u00e0.\nLe antiche istituzioni religiose di Sumer, gi\u00e0 ben note e emulate dai semiti, furono rispettate; sua figlia Enkheduanna, l'autrice di parecchi inni accadici, fu nominata sacerdotessa di Nanna, il dio della luna di Ur. Egli stesso si fece chiamare \"il sacerdote unto di Anu\" e \"grande \"ensi\" di Enlil\".\nAssestamento del regno.\nIn una seconda fase il regno cos\u00ec costituito cerca di organizzare le proprie relazioni commerciali: la citt\u00e0 di Akkad \u00e8 dotata di un porto, verso cui affluiscono merci da Dilmun (attuale Bahrein), Magan (attuale Oman) e Melukhkha (nella valle dell'Indo). A nord i confini del regno non vanno oltre Tuttul, ma le relazioni commerciali giungono fino al Mare Superiore (le foreste di cedri del Libano) e all'Anatolia (le \"montagne d'argento\", cio\u00e8 il Tauro e il monte Amano, in Cilicia), passando per Mari, Ebla e Yarmuta: l'estensione del regno, che la tradizione aveva interpretato nel senso vantato dallo stesso Sargon (dal Mediterraneo al Golfo Persico), \u00e8 quindi pi\u00f9 contenuta.\nIn Oriente.\nLe fonti antiche riportano vittorie contro la confederazione elamica, posta nel sud-ovest dell'altopiano iranico ed egemonizzata da Awan, e contro Barakhshi, vittorie che per\u00f2 non portano a nessuna conquista. In ogni caso si pongono le basi per una rivalit\u00e0 con l'Elam, che sar\u00e0 poi tradizionale per regni e imperi mesopotamici per tutta la storia preclassica del Vicino Oriente, una rivalit\u00e0 che \u00e8 in questa fase sia militare (Bassa Mesopotamia), sia commerciale (Mare Inferiore).\nLa figura di Sargon il Grande.\nLa storia della dinastia di Akkad si impresse con molta forza nell'immaginario collettivo dell'epoca e la figura di Sargon, cos\u00ec come quella del nipote Naram-Sin, \u00e8 stata oggetto di numerosissime composizioni letterarie mesopotamiche: Sargon diventer\u00e0 un modello per i successivi re mesopotamici. La storia delle sue origini umili, di sapore semita, diverr\u00e0 archetipica, pur se confortata da documentazione tarda e di dubbia consistenza: forti sono le somiglianze con le vicende di Romolo, di Mos\u00e8, del patriarca biblico Giuseppe, di Ciro di Persia. Comunque un insieme di notizie abbastanza controverse denotano alcune caratteristiche in parte in armonia con tendenze di lungo periodo: Sargon \u00e8 un \"homo novus\", \u00e8 soprattutto di origini settentrionali, fonda il concetto della regalit\u00e0 che detiene non pi\u00f9 sulla spersonalizzata gestione amministrativa tipica di Sumer, con la sua valenza cultuale, ma su un ideale eroico e il valore militare.\nPer quanto riguarda le fonti ci sono giunte pochissime iscrizioni reali originali: pi\u00f9 spesso si tratta di copie paleobabilonesi (in particolare da Nippur e da Ur), copie che sono il frutto di una attenzione paleografica e \"storiografica\" verso i monumenti accadici esposti nell'Ekur (il santuario del dio Enlil a Nippur) ancora centinaia di anni dopo. Nessuno dei monumenti dell'Ekur che fanno riferimento a Sargon parla della presa del potere: in tutti egli \u00e8 gi\u00e0 \"re di Kish\" in continuit\u00e0 con le \"istituzioni\" che sbaragli\u00f2: non dunque \"re di Akkad\".\nIl testo conosciuto come \"Epopea del Re della Battaglia\" dipinge Sargon che avanza profondamente nel cuore dell'Asia Minore per proteggere i mercanti dalle esazioni del re di Burushanda (Purshahanda). Viene anche scritto che Sargon attravers\u00f2 il Mare dell'Ovest (Mar Mediterraneo) e fin\u00ec a Cipro. In un frammento si fa dire a Sargon:"}
{"id": "241428", "revid": "125864621", "url": "https://it.wikipedia.org/wiki?curid=241428", "title": "Corpo delle infermiere volontarie della Croce Rossa Italiana", "text": "Il Corpo delle infermiere volontarie della Croce Rossa Italiana (in sigla II.VV.-C.R.I.) \u00e8 la componente esclusivamente femminile della Croce Rossa Italiana, nonch\u00e9 un corpo ausiliario delle forze armate italiane.\nAl 2008 contava un numero di appartenenti.\nStoria.\nIl Corpo nacque formalmente nel 1908 a Roma, su iniziativa della regina d'Italia Elena del Montenegro, anche se l'attivit\u00e0 delle \"dame della Croce Rossa\" ha inizio nell'800 ed un primo abbozzo di definizione formale dei compiti e della struttura del gruppo risale al 1888. Nel 1908 si diplomarono gi\u00e0 un migliaio di infermiere, e molte parteciparono ai soccorsi seguenti al terremoto di Messina, mentre la prima applicazione dell'infermieristica bellica ad un conflitto avvenne nel 1911, in occasione della guerra italo-turca, soccorrendo i feriti sulla nave \"Menfi\", vedendo coinvolte circa 60 infermiere tra le quali la Duchessa d'Aosta.\nDurante la prima guerra mondiale oltre 7.000 infermiere volontarie furono presenti nei 204 ospedali da campo della Croce Rossa Italiana, gestendo un totale di 30.000 posti letto. Nonostante le prime difficolt\u00e0 ad essere inserite in un ambito, quello militare, prettamente maschile, le infermiere volontarie negli anni trenta furono presenti in Etiopia, Somalia, Abissinia, Libia ed Eritrea, come anche in durante la guerra civile spagnola. In seguito fu fondamentale il loro ruolo di soccorso in tutti i teatri della seconda guerra mondiale, in particolare sulle navi ospedale (tra le quali si possono ricordare il piroscafo Toscana e l'Aquileia). Diciotto crocerossine caddero per cause belliche, di cui due in campo di concentramento e due fucilate dalla Wehrmacht.\nNel secondo dopoguerra, sotto la direzione di Paola Menada, le crocerossine vennero inviate in Corea, ma anche nei disastri nazionali (alluvione del Polesine del novembre 1951, disastro del Vajont, alluvione di Firenze, terremoto del Belice) ed esteri (alluvione dell'Olanda nel 1953, terremoto di Agadir). Negli anni recenti il Corpo delle infermiere volontarie \u00e8 stato presente in missione in Libano, in Somalia, in Mozambico, in Turchia, in Bosnia, Albania, Kosovo, Iraq, Palestina ed Afghanistan all'interno delle missioni delle Nazioni Unite.\nCon la Legge 25 giugno 1985, n. 342, il Presidente della Repubblica Sandro Pertini, concesse l'uso della bandiera nazionale al Corpo delle infermiere volontarie della Croce Rossa Italiana, per gli alti meriti civili e militari resi alla nazione.\nIl d.lgs 28 settembre 2012 n. 178 che ha trasformato la Croce Rossa Italiana da ente pubblico ad associazione di diritto privato, ha fatto salve le norme del Codice dell'ordinamento militare e del \"Testo unico delle disposizioni regolamentari in materia di ordinamento militare\", che disciplinano l\u2019espletamento dei compiti dei due corpi volontari ausiliari delle forze armate italiane.\nCaratteristiche.\nCompetenze.\nL'ente \u00e8 un corpo ausiliario delle Forze armate con compiti di assistenza sanitaria, da sempre state impiegato non solo nei teatri di guerra, ma anche in emergenze e missioni umanitarie, nazionali ed all'estero.\nLe infermiere volontarie della Croce Rossa Italiana assicurano assistenza infermieristica e socio-sanitaria ogni qualvolta si presti servizio presso le strutture della C.R.I. e delle Forze armate, ed in particolare:\nL'impiego delle infermiere volontarie \u00e8 previsto in:\nTutte le attivit\u00e0 vengono svolte esclusivamente a carattere volontario e gratuito.\nFormazione e nomina.\nPer accedere al Corpo delle infermiere volontarie della Croce Rossa Italiana bisogna frequentare uno specifico percorso formativo, come stabilito dalla disciplina del corso di studi delle infermiere volontarie della Croce Rossa Italiana approvato con decreto interministeriale.\nLa formazione delle crocerossine prevede la frequenza di un corso teorico-pratico biennale di 2000 ore che prevede tirocini professionalizzanti all'interno degli ospedali militari, ma anche in quelli civili, in ambulatori e centri assistenziali, prestate volontariamente. In ambito civile il diploma di infermiera volontaria corrisponde alla qualifica di operatore socio-sanitario specializzato (O.S.S.S.). Con la pubblicazione della legge 108/2009, le Crocerossine sono state abilitate a svolgere le funzioni \"\"proprie della professione infermieristica\", limitatamente per\u00f2 ai servizi svolti \"per le Forze Armate e per la Croce Rossa Italiana\", esclusivamente in contesti emergenziali e non \"in situazioni ordinarie\"\". Il T.A.R. del Friuli-Venezia Giulia ha chiarito, altres\u00ec, che il diploma di infermiera volontaria corrisponde alla qualifica di operatore socio-sanitario specializzato (O.S.S.S.) a tutti gli effetti di legge e pertanto, pu\u00f2 partecipare a tutti i pubblici concorsi aperti agli O.S.S.S. ed agli O.S.S., essendo in possesso di titolo rilasciato dai Ministeri della salute e della difesa.\nLa successiva Legge 3/2018 \"Delega al Governo in materia di sperimentazione clinica di medicinali nonche' disposizioni per il riordino delle professioni sanitarie e per la dirigenza sanitaria del Ministero della salute\" ha limitato le funzioni delle infermiere volontarie al solo profilo dell'OSS in quanto \"Per l'esercizio di ciascuna delle professioni sanitarie, in\nqualunque forma giuridica svolto, e' necessaria l'iscrizione al\nrispettivo albo\". \nCon la nomina viene loro conferito direttamente il grado di infermiera volontaria, corrispondente a quello di sottotenente, rientrando quindi tutte nella categoria degli ufficiali, con avanzamenti di grado che corrispondono alle qualifiche svolte. Non assumono per\u00f2 lo status vero e proprio di militari, non avendo prestato giuramento e non indossando le stellette, ma sono ad essi assimilate. \nGradi.\nI gradi delle II. VV. sono soltanto \"funzionali\" (aumentano di grado se ricoprono funzioni particolari), e non sono gradi di carriera. Nonostante la foggia corrisponda quasi fedelmente a quella dei ruoli direttivi dell'Esercito, la gerarchia dei gradi procede da Ispettrice nazionale ad allieva infermiera volontaria.\nDa notare che le:\nin \"carica\" portano le stellette bordate di rosso (nello specifico viene detto robbio).\nQui di seguiti i distintivi ed i gradi delle II. VV.:\nIspettrici nazionali.\nCon il decreto legislativo del 2012 di riforma della CRI, il Presidente dell\u2019Associazione sottopone ai ministri della Difesa e della Salute una terna di nominativi di \"sorelle\" che abbiano una specifica preparazione tecnica ed una spiccata attitudine al comando. Il nominativo scelto dai due Ministri deve quindi essere indicato al Presidente del Consiglio dei Ministri che con un proprio decreto, nominer\u00e0 l\u2019Ispettrice Nazionale per un quadriennio."}
{"id": "241433", "revid": "123608790", "url": "https://it.wikipedia.org/wiki?curid=241433", "title": "Cucumis metulifer", "text": "Il Kiwano (Cucumis metulifer ) \u00e8 una pianta della famiglia delle Cucurbitaceae, originaria dell'Africa.\nDescrizione.\n\u00c8 una pianta rampicante annuale che presenta fiori piccoli e gialli con ovario infero e uno stelo peloso come altre cucurbitaceae.\nIl frutto maturo \u00e8 di colore arancione-rossastro. Ha una buccia con spine dure che lo rendono decorativo. La polpa \u00e8 fatta di semini ricoperti da uno strato gelatinoso di colore verde. Proviene dall'Africa ed \u00e8 coltivato anche in Nuova Zelanda. Il sapore del kiwano non \u00e8 molto intenso, vista la notevole quantit\u00e0 d'acqua che contiene, ed \u00e8 leggermente agrodolce, per certi aspetti pu\u00f2 ricordare quello della banana. "}
{"id": "241434", "revid": "726455", "url": "https://it.wikipedia.org/wiki?curid=241434", "title": "Domenico Fontana", "text": "Ha operato a Roma e a Napoli nel tardo Rinascimento sotto Papa Sisto V.\nBiografia.\nGli esordi.\nSi rec\u00f2, appena ventenne nel 1563, a Roma, per raggiungere il fratello maggiore, e comunque prima della morte di Michelangelo e fece profondi studi sulle opere dei maestri antichi e moderni. Ebbe in particolare la confidenza del cardinale Felice Peretti, che in seguito divenne papa Sisto V. Il cardinale nel 1584 lo incaric\u00f2 di costruire nella basilica di Santa Maria Maggiore una cappella laterale a cupola, con pianta a croce greca, la (da non confondere con l'omonima cappella del Vaticano). La nuova cappella incorpor\u00f2 la \"Cappella del Presepio\" di Arnolfo di Cambio. \u00c8 una meravigliosa struttura a croce greca, ben bilanciata, nonostante la profusione di particolari e il sovraccarico di ricchi ornamenti, che in nessun modo interferiscono con lo schema architettonico principale.\nIn quest'opera Fontana pot\u00e9 dimostrare le proprie capacit\u00e0 tecniche, infatti la nuova cappella doveva incorporare la \"Cappella del Presepio\" di Arnolfo di Cambio: il piccolo sacello fu trasportato tutto intero all'interno del nuovo vano utilizzando complesse macchine di cantiere.\nLa cupola, leggermente ogivale, ha fatto parlare di una certa tendenza verso proporzioni \"gotiche\" dell'architettura di Fontana. La cappella fu destinata ad accogliere la tomba di papa Sisto V. Anche Pio V \u00e8 sepolto qui.\nPer lo stesso committente costru\u00ec il Palazzo Montalto vicino alla Basilica di Santa Maria Maggiore, con un'abile distribuzione delle masse e con uno schema decorativo fatto di rilievi e dei festoni, impressionante per l'abilit\u00e0 con cui l'artista ha adattato il progetto allo spazio a sua disposizione. \nDopo l'accesso al soglio di San Pietro di Sisto V, nel 1585 venne nominato architetto di San Pietro, Aggiunse la lanterna alla cupola di San Pietro e propose il prolungamento dell'interno in una navata ben definita.\nOttenne, tra altre distinzioni, il titolo di cavaliere dell'Ordine dello Speron d'oro\nLe grandi opere.\nPi\u00f9 rilevanti furono i cambiamenti che port\u00f2 a San Giovanni in Laterano (verso il 1586), dove introdusse nella loggia della facciata settentrionale un'imponente doppia arcata di ampio respiro e probabilmente aggiunse il portico a due piani alla \"Scala Santa\".\nFra le costruzioni civili il suo forte stile, con una forte influenza della scuola del Vignola, \u00e8 esemplificato meglio dal Palazzo del Laterano (iniziato nel 1586), in cui l'applicazione vigorosa dei principi strutturali e di una potenza di coordinazione \u00e8 innegabile, ma anche con un'assoluta mancanza di immaginazione e una monotonia di stile. Era una sua caratteristica il rimanere soddisfatto con una singola soluzione di un problema architettonico, come mostra il fatto che ha in seguito riapplicato il motivo del palazzo di Laterano in quella parte del Vaticano che contiene l'attuale residenza papale e nelle aggiunte al palazzo del Quirinale.\nNel complesso del Vaticano realizz\u00f2 la facciata del palazzo papale verso la piazza e progett\u00f2 il braccio trasversale attraverso il cortile del Belvedere per accogliere la Biblioteca vaticana.\nNel 1586 innalz\u00f2 l'obelisco di Piazza San Pietro (Obelisco Vaticano) di cui fa un resoconto nel libro \"Della transportatione dell'obelisco Vaticano e delle fabriche di Sisto V\" (Roma, 1590). Inoltre us\u00f2 la sua conoscenza della statica, che dest\u00f2 allora lo stupore universale, nell'innalzamento di altri tre obelischi antichi in Piazza del Popolo (Obelisco Flaminio), in Piazza di Santa Maria Maggiore (Obelisco Esquilino) e in Piazza San Giovanni in Laterano (Obelisco Lateranense).\nTra i suoi collaboratori romani anche Carlo Lambardi.\nL'epilogo napoletano.\nDopo la morte del suo patrocinatore, per il quale allest\u00ec un sontuoso catafalco, continu\u00f2 per un certo tempo a lavorare per il suo successore, papa Clemente VIII, che non gli dimostr\u00f2 altrettanto favore. Presto il malcontento per il suo stile verticistico di conduzione del cantiere petrino, l'invidia e l'accusa di essersi appropriato di soldi pubblici, lo spinse a Napoli nel 1592, dove fu al servizio del vicer\u00e9 spagnolo Conte di Miranda, impegnato in opere di grande importanza urbanistica e ingegneristica, come la sistemazione delle acque dei Regi Lagni. L'incarico di maggior prestigio fu la progettazione del nuovo Palazzo Reale la cui costruzione fu avviata nel 1600.\nFu sepolto nella chiesa di Sant'Anna dei Lombardi come aveva chiesto; in essa vi fu eretto il sepolcro che dopo il crollo della chiesa nel 1805 fu traslato nel vestibolo della chiesa di Monteoliveto, dove l'Arciconfraternita dei Lombardi si trasfer\u00ec.\nGiovanni Fontana.\nFratello maggiore di Domenico, (Melide, 1540 - 1614), giunse a Roma prima di Domenico; \u00e8 meno studiato, ma svolse un ruolo importante operando al suo fianco come ingegnere idraulico e progettista di fontane.\nGiulio Cesare Fontana.\nIl figlio di Domenico, Giulio Cesare Fontana (1573 - 1627), fu un importante architetto attivo a cavallo tra il XVI secolo e il XVII secolo nel Regno di Napoli, complet\u00f2 alcune opere paterne e progett\u00f2 opere ingegneristiche di bonifica nelle campagne a nord di Napoli. Eresse il primo nucleo del \"Palazzo degli Studi di Napoli\" oggi sede Museo Archeologico di Napoli."}
{"id": "241435", "revid": "438678", "url": "https://it.wikipedia.org/wiki?curid=241435", "title": "The Long Way Home (film 1997)", "text": "The Long Way Home \u00e8 un film di Mark Jonathan Harris, del 1997.\nTrama.\nLe vicende dei rifugiati ebrei del secondo dopoguerra, dalla liberazione alla costituzione dello stato di Israele. Narrato da Edward Asner."}
{"id": "241438", "revid": "119822512", "url": "https://it.wikipedia.org/wiki?curid=241438", "title": "4711", "text": "4711 \u00e8 una tradizionale acqua di Colonia prodotta dalla ditta M\u00e4urer &amp; Wirtz GmbH &amp; Co. KG, Solberg. Essendo prodotta a Colonia sin dal 1792, \u00e8 autorizzata ad utilizzare commercialmente l'indicazione geografica \"Original Eau de Cologne\". \nStoria.\nIl 19 agosto 1803 Wilhelm M\u00fclhens acquist\u00f2 da un certo Carlo Francesco Farina (Santa Maria 05.08.1755 - D\u00fcsseldorf 25.09.1830) di Bonna, di origini italiane (che non aveva per\u00f2 nulla a che vedere con la famiglia Farina di Colonia - stirpe dalla quale deriva uno dei maggiori produttori dell'Acqua di Colonia, Johann Maria Farina), il nome ed i relativi diritti. In seguito M\u00fchlens vendette la licenza e tutti i diritti del marchio sotto il nome di Farina circa una trentina di volte.\nNel 1805 la ditta \"Farina gegen\u00fcber\" (propriamente \"Johann Maria Farina gegen\u00fcber dem J\u00fclichs-Platz\", \"Johann Maria Farina di fronte alla J\u00fclichs-Platz\") cerc\u00f2, per mezzo di un articolo pubblicato sui giornali dell'epoca, di chiarire definitivamente la controversia con la ditta di Wilhelm M\u00fchlens:\nDal 1804 al 1824 M\u00fchlens vende i diritti del nome \"Franz Maria Farina\" a pi\u00f9 di 25 persone le quali fondano aziende \"Farina\", ovviamente copie dell\u00b4autentica. Eccone alcuni esempi: Schrieffer, Willmann, J.A.von der Bourg, Cleve, Graff, Sch\u00fclgen, Vend, Gohr, Wolff.\nNel 1832, dopo l'emissione di un verdetto ufficiale del tribunale, M\u00fchlens venne condannato per \"utilizzo improprio di nome\". Lui e i suoi collaboratori perdettero il diritto di utilizzare il nome \"Farina\" per i loro affari.\nSempre nel 1832, al fine di continuare la produzione sotto il nome \"Farina\", Peter Joseph M\u00fchlens, il figlio di Wilhelm M\u00fchlens, si procura un Farina di Mortara e lo assume in qualit\u00e0 di \"commesso e sorvegliante della fabbricazione\".\nNel 1847 questo Farina di Mortara muore.\nNel 1862 entra in vigore una nuova legge sul nome secondo la quale pu\u00f2 venir utilizzato esclusivamente il nome di un socio quale di nome della ditta. M\u00fchlens perde dunque la base per l'utilizzo del nome \"Farina\".\nNel 1865, al fine di poter continuare ad usare il nome \"Farina\", M\u00fchlens fece venire a Colonia da Lesmo un lavoratore a giornata, un certo Ludovico Francesco Farina. A questo fece registrare una ditta \"Farina\". Lui stesso sciolse il 21 ottobre 1865 la sua ditta per farsi intestare tre giorni dopo la ditta \"Francesco Maria Farina nella Glockengasse 4711 di fronte alla posta\".\nNel 1881 il nipote di Wilhelm, Ferdinand M\u00fclhens fu per\u00f2 obbligato, dopo un'ulteriore sentenza del tribunale, a non usare mai pi\u00f9 il nome \"Farina\". Dovette dunque sciogliere la sua ditta e ne apr\u00ec una nuova. Scelse allora il precedente numero civico della sua abitazione (4711) come marchio e nome dell'azienda. Cos\u00ec, in quello stesso anno, il nome della ditta ufficiale di M\u00fchlens divenne \"Eau de Cologne &amp; Parf\u00fcmerie Fabrik Glockengasse \u2116 4711 gegen\u00fcber der Pferdepost von Ferd. M\u00fclhens in K\u00f6ln am Rhein\".\n1990: la ditta cambia il suo nome in M\u00fclhens GmbH &amp; Co. KG. 1994: la famiglia M\u00fclhens vende l'azienda alla Wella AG di Darmstadt. 1997: la Wella AG, alla quale appartiene anche M\u00fclhens GmbH &amp; Co. KG., si occupa del campo profumiero e cosmetico sotto il nome di Cosmopolitan Cosmetics GmbH. 2003: la Wella AG diviene parte della compagnia statunitense Procter &amp; Gamble, specializzata in cosmetici e prodotti per la pulizia.\nDal luglio 2005 l'azienda profumiera della Cosmopolitan Cosmetics Prestige, Muelhens und Procter &amp; Gamble Prestige Beaut\u00e9 fu riunita alla pi\u00f9 grande azienda Procter &amp; Gamble Prestige Products GmbH.\nNell'estate 2006 P&amp;G rese pubblica la propria decisione di separarsi dalla compagnia 4711 (e quindi anche dalle altre tre compagnie figlie, ancora oggi esistenti, Muelhens-Marken Tosca, Sir Irisch Moos und Extase) poich\u00e9 non riusciva ad allinearsi alla strategia presentata dal gruppo aziendale: concentrarsi su mercati dal potenziale di vendita globale.\nDopo una serie di offerte durata alcuni mesi, le marche e gli immobili nella Glockengasse ad esse appartenenti vennero venduti, nel dicembre 2006, alla compagnia profumiera figlia di Aachen M\u00e4urer + Wirtz, [3]appartenente a sua volta al gruppo Dalli. In questa nuova sede venne prodotta la prima bottiglia 4711 il 23 maggio 2007.\nIl numero civico 4711.\nIl 3 ottobre 1794, di fronte alle truppe francesi presenti davanti a Colonia, il Consiglio approva la proposta della Commissione di vigilanza, prima ancora dell\u00b4attuazione del piano che prevede di porre fine all\u00b4intero corpo di vigilanza per la sicurezza [...].\nTutte le case della citt\u00e0, senza differenza alcuna, devono essere numerate ed illuminate. L'illuminazione fu disposta all\u00b4istante, la numerazione fu assegnata alle pattuglie.\nIl 6 ottobre 1794, i francesi occupano la citt\u00e0. Il 7 ottobre, il consiglio dei 44 decide che\nogni primo cittadino avrebbe dovuto consegnare un elenco di tutti i cittadini residenti e non residenti presenti nella sua area amministrativa entro due giorni e [...] la numerazione delle abitazioni sar\u00e0 affidata alla commissione di vigilanza, incaricata dunque di portare a compimento l'incarico assegnatole.\nIl 20 ottobre 1794 il membro del Consiglio Gottfried von Gall annot\u00f2 nel suo diario che si stava procedendo gi\u00e0 da 8 giorni alla numerazione e denominazione delle abitazioni: \"tutte le abitazioni furono numerate e denominate, con ci\u00f2 continua il lavoro iniziato 8 giorni fa\".\nIl tipografo Heinrich Josef Metternich (membro del Consiglio) chiede l'autorizzazione per pubblicare un libro degli indirizzi, che deve contenere tra l'altro i numeri civici assegnati nel frattempo alle abitazioni, e per il rilevamento dei dati necessari alla sua composizione. Sottolinea inoltre che \" per mezzo dell\u00b4apparato di polizia istituito da Vossignoria... sono state registrate e numerate tutte le abitazioni della citt\u00e0 per ordine dei colonnelli\".\nDalle informazioni reperibili nel secondo libro degli indirizzi di Colonia del 1797, si pu\u00f2 venire a conoscenza del fatto che, nella casa situata nella Glockengasse la quale ha ricevuto il numero 4711, risiede la vedova di Wilhelm von Lemmen.\nSolo nel terzo libro degli indirizzi di Colonia del 1797 viene citato M\u00fchlens come residente e per quanto riguarda la sua professione si legge: \"commercio di speculazione\". Non viene ancora citato fra i produttori dell\u00b4Acqua di Colonia nel registro del settore.\nNel 1811 la numerazione esistente venne annullata e venne riformulata strada per strada, come si fa tuttora. L'abitazione nella Glockengasse numero 4711 ricevette cos\u00ec il numero 12.\nNella prefazione del libro francese degli indirizzi del 1813, l'editore Thiriart afferma che, prima dell\u00b4arrivo dei francesi, non era presente a Colonia alcuna numerazione civica (\"inconnu \u00e0 Cologne avant l'arriv\u00e9e des arm\u00e9es francaises au bord du Rhin\"), ordinata nel 1795. Qui inizia la creazione di leggende.\nNel 1854 Peter Joseph M\u00fclhens si trasferisce dalla sede nella Glockengasse 12 nella nuova sede dalla facciata neogotica della Glockengasse 26-28. La casa numero 12, che nel 1794 aveva ricevuto il numero civico 4711, rimaneva dunque vuota e venne in seguito venduta e rasa al suolo.\nNel 1943 l'abitazione della Glockengasse 26-28 fu completamente distrutta dalle bombe lanciate sulla citt\u00e0.\nNel 1963 venne ricostruita l'azienda sullo stile del precedente edificio, prima che fosse distrutto durante la guerra, nella nuova sede all\u00b4angolo fra la Schwertnergasse 1 e la Glockengasse 4. La facciata neogotica venne prolungata oltre l'angolo per mezzo di portici.\nLa foto raffigurante l'ufficiale francese a cavallo mentre scrive il numero civico 4711 sulla facciata dell\u00b4abitazione della Glockengasse \u00e8 in realt\u00e0 un'immagine pubblicitaria.\nIl modello dal quale venne ripresa era un gobelin fatto fare su commissione nel 1950 il quale trov\u00f2 grandissima diffusione fra gli anni \u00b450 e \u00b460."}
{"id": "241441", "revid": "599013", "url": "https://it.wikipedia.org/wiki?curid=241441", "title": "Urho Kekkonen", "text": "Primo ministro dal 1950 al 1953 e dal 1954 al 1956, \u00e8 stato l'ottavo Presidente della Finlandia dal 1956 al 1982; \u00e8 il presidente con il pi\u00f9 lungo periodo in carica nella storia della Finlandia.\nBiografia.\nKekkonen crebbe in una famiglia di condizioni modeste (il padre Juho era taglialegna e la madre Emilia Pylv\u00e4n\u00e4inen era contadina da generazioni) nella Finlandia nord-orientale. Da giovane Kekkonen partecip\u00f2 alla Guerra civile finlandese nel 1918 dalla parte dei bianchi come partigiano, lavor\u00f2 come agente investigativo della polizia centrale in quanto diplomato e tirocinante in scienze giuridiche e fu anche socio del proficuo Circolo accademico careliano per l'ideale delle trib\u00f9.\nUrho Kekkonen vinse nel 1924 il titolo finlandese di salto in alto con la misura di 1,84. Per i tempi Kekkonen era detentore di un buon tempo anche nei cento metri piani (11 secondi netti), e nel salto triplo riusc\u00ec a saltare ben 14 metri. Dal 1932 al 1947 fu presidente della federazione finlandese di atletica leggera e dal 1937 al 1946 ricopr\u00ec anche l'incarico di presidente del Comitato Olimpico Finlandese.\nFu presidente della Finlandia dal 1956 fino al 1982, quando dovette dimettersi per motivi di salute. L'istituto UKK fu fondato nel 1980 da un'ispirazione sportiva di Kekkonen, il cui proposito era quello di aiutare a migliorare l'assetto fisico e corporeo della popolazione finnica."}
{"id": "241443", "revid": "1603714", "url": "https://it.wikipedia.org/wiki?curid=241443", "title": "Cesare Ripa", "text": "Biografia.\nDa giovane entr\u00f2 nella corte del cardinale Anton Maria Salviati, come \u00abtrinciante\u00bb, ovvero addetto a tagliare le vivande della mensa del cardinale.\nIl 30 marzo 1598 ricevette il prestigioso titolo di \u201cCavaliere de' Santi Mauritio et Lazaro\u201d conferitogli da Papa Clemente VIII. Membro dell'Accademia degli Intronati di Siena, dedita allo studio di opere classiche e di medaglie antiche, ebbe contatti con quella degli Incitati a Roma, citt\u00e0 in cui risulta presente dal 1611 al 1620. Quale accademico aveva il soprannome di \u00abCupo\u00bb, e la sua impresa era formata da un \u00abTronco d'Amandola unito con uno di Moro celso\u00bb.\nDel 1593 \u00e8 l\"Iconologia overo Descrittione Dell'imagini Universali cavate dall'Antichit\u00e0 et da altri luoghi\", pubblicata a Roma dagli Heredi di Giovanni Gigliotti e dedicata al cardinale Salviati. Tra le fonti letterarie utilizzate per l'opera furono gli \"Hieroglyphica\" di Pierio Valeriano, l\"Emblematum libellus\" di Andrea Alciato, il \"Discorso sopra le medaglie degli antichi\" di Sebastiano Erizzo e le \"Pitture\" di Anton Francesco Doni.\nL'opera \"necessaria \u00e0 Poeti, Pittori, et Scultori, per rappresentare le virt\u00f9, vitij, affetti et passioni humane\", \u00e8 un'enciclopedia dove vengono descritte, in ordine alfabetico, le personificazioni di concetti astratti, come la Pace, la Libert\u00e0 o la Prudenza, contraddistinte da attributi e colori simbolici. Nel 1603 il testo venne riedito a Roma, per i tipi di Lepido Facij e dedicato a Lorenzo Salviati, ampliato con oltre 400 voci e con numerose immagini xilografiche, tra cui quella dell'Italia turrita e stellata, a cui Ripa diede i connotati definitivi, col titolo \"Iconologia overo Descrittione di diverse Imagini cavate dall'antichit\u00e0 et di propria inventione\".\nNel 1611 il testo veniva ripubblicato a Padova dal tipografo Pietro Paolo Tozzi, con un maggior numero di xilografie, probabilmente non da ascriversi all'autore. Nel 1613 presso la tipografia degli Heredi di Matteo Florimi a Siena, venne ripubblicata con il titolo \"Nuova Iconologia\", dedicata a Filippo d'Averardo Salviati e con l'aggiunta di 200 nuove immagini dell'autore. Del 1618 \u00e8 la riedizione di quest'ultima a Padova presso Pietro Paolo Tozzi. Dopo la morte dell'autore furono stampate nel 1624 presso il Tozzi a Padova la \"Novissima Iconologia\" e, nel 1630 la \"Pi\u00f9 che novissima Iconologia\" presso Donato Pasquardi, testo quest'ultimo ampliato da Giovanni Zaratino Castellini.\nDall\"editio princeps\" del 1593 a quella padovana del 1625, l\"Iconologia\" fu stampata ben sei volte, a testimonianza della larghissima fortuna incontrata dal testo prima in Italia e poi in tutta Europa e soprattutto in Francia. La traduzione francese dell\"Iconologia\", opera di Jean Baudoin fu pi\u00f9 volte riedita a Parigi tra il 1636 e il 1681; un'ultima edizione apparve ad Amsterdam nel 1698.\nIl prestigio dell\"Iconologia\" sub\u00ec un brusco declino in epoca neoclassica. \u00abGi\u00e0 l'Algarotti, discorrendo delle cognizioni e della cultura letteraria necessarie al pittore, liquidava con uno sprezzante giudizio il libro del Ripa: \u00abCredono i pi\u00f9 che il solo libro utile a' pittori sia la \"Iconologia\", o vogliam dire le Immagini del Ripa, o qualche altra simile leggenda\u00bb. Condanne pi\u00f9 autorevoli vennero al libro da parte dei teorici della nascente scienza estetica moderna, e se il Lessing ne tocc\u00f2 di sfuggita in un suo saggio minore per rilevarne l'inesattezza filologica e la scarsa originalit\u00e0, il Winckelmann, nei \"Pensieri sull'imitazione dell'arte greca nella pittura e nella scultura\", del 1755, quasi certamente aveva in mente l\"Iconologia\" quando, nel riconoscere la necessit\u00e0 di repertori di figure allegoriche ad uso degli artisti, denunciava l'insufficienza di opere del genere correnti ai suoi tempi: \u00abLa pittura si estende a cose non afferrabili con i sensi; tali cose costituiscono la sua pi\u00f9 alta meta, ed i Greci hanno fatto il possibile per raggiungerla come provano gli scritti antichi\u2026 Se una rappresentazione di questo genere \u00e8 possibile, non pu\u00f2 esserlo se non per mezzo dell'allegoria: cio\u00e8 di simboli che esprimono concetti generali. L'artista moderno si trova qui come in un deserto\u2026 Il pittore che col pensiero va oltre la sua tavolozza, desidera avere a sua disposizione una raccolta di studi, dai quali possa trarre le immagini significative e concrete di cose che per se stesse non lo sono. Un'opera completa di questo genere non esiste ancora: i tentativi fatti finora non sono abbastanza considerevoli e non raggiungono risultati degni\u00bb. Uno di questi tentativi era stata proprio l\"Iconologia\", della quale, in un esplicito riferimento del \"Ragionamento preliminare\" ai \"Monumenti antichi inediti\" (1767), il teorico del neoclassicismo avrebbe indicato i limiti maggiori nella scarsa fedelt\u00e0 filologica ai monumenti antichi: \u00abColoro che fin ora han trattato del bello, per pigrizia di mente, anzich\u00e9 per mancanza di sapere, ne han pasciuti d'idee metafisiche. Si son figurati una infinit\u00e0 di bellezze, e le han ravvisate nelle statue greche, ma invece di additarcele, ne han parlato in estratto, e cos\u00ec come ha composto Cesare Ripa la sua iconologia, quasich\u00e9 tutti i monumenti si fussero annichilati o perduti\u00bb. Qui in effetti il Winckelmann riassumeva quanto aveva scritto pi\u00f9 analiticamente l'anno prima nel \"Saggio sull'allegoria\", dove pure collocava il Ripa fra i tre principali scrittori che avevano trattato di quella \u00abscienza\u00bb, accanto al Valeriano e al Boudard. \u00abCesare Ripa \u2014 aveva scritto in quell'occasione il Winckelmann \u2014 prese questo autore (P. Valeriano) per base dei suoi scritti, e l'erudizione della sua \"Iconologia\" \u00e8 per la maggior parte presa da lui: il rimanente \u00e8 tratto, parte dai libri che trattano de' simboli, come l'Alciato, il Tipozio ed altri; una gran parte per\u00f2 \u00e8 tutta sua, o per dir meglio \u00e8 nata nel suo cervello. Le sue allegorie sono immaginate e disposte come se non esistessero al mondo monumenti antichi, e crederebbesi ch'egli non avesse mai avuto la pi\u00f9 piccola cognizione n\u00e9 di statue, n\u00e9 di bassirilievi, n\u00e9 di monete, n\u00e9 di pietre incise\u00bb.\u00bb\nL\"Iconologia\" del Ripa fu riscoperta nel novecento da \u00c9mile M\u00e2le in un celebre saggio, pubblicato in Italia al capitolo 9 (\"Lo spirito del XVI secolo continua. L'Allegoria\") del volume \"L'arte religiosa nel '600\" (Francia, 1939; Italia, 1984). Un altro importante contributo alla riscoperta dell'opera di Ripa \u00e8 il saggio di Erna Mandowsky \"Ricerche intorno all'Iconologia di Cesare Ripa\" (in \u00abLa Bibliofilia\u00bb, vol. XLI (1939), Leo S. Olschki, Firenze) che ne ha sottolineato l'influsso sulla maggior parte delle allegorie dipinte o scolpite del XVII secolo. Di queste derivazioni la Mandowsky ha disegnato una mappa molto documentata, anche se ovviamente incompleta, come specificato nel titolo \"L'azione dell'Iconologia sull'arte figurativa. Tentativo di catalogo\". Sono citate ben 283 opere di numerosi artisti dai fratelli Giovanni e Cherubino Alberti a Annibale Carracci, da Belisario Corenzio al Domenichino, da Aniello Falcone a Luca Giordano, dal Guercino a Nicolas Poussin, da Carlo Maratta a Paolo Morelli, da Andrea Pozzo a Francesco Pianta, da Pietro da Cortona al Tiepolo a tanti altri ancora."}
{"id": "241444", "revid": "1868855", "url": "https://it.wikipedia.org/wiki?curid=241444", "title": "Ordine di Sant'Agostino", "text": "LOrdine di Sant'Agostino (in latino \"Ordo Fratrum Sancti Augustini\"), gi\u00e0 detto degli eremitani di Sant'Agostino (in latino \"Ordo Eremitarum Sancti Augustini\"; sigla O.E.S.A.) \u00e8 un istituto religioso maschile di diritto pontificio: i frati di questo ordine mendicante, detti agostiniani, pospongono storicamente al loro nome la sigla O.S.A.\nAnche se la tradizione ne fa risalire le origini a sant'Agostino, l'ordine sorse nel 1244 dall'unione, promossa dal cardinale Riccardo Annibaldi e sancita da papa Innocenzo IV, delle fraternit\u00e0 di eremiti di Tuscia in un'unica famiglia religiosa sotto la guida di un priore generale e con la regola di sant'Agostino. Nel 1256 agli eremitani di sant'Agostino vennero unite altre congregazioni.\nNel 1968 il capitolo generale approv\u00f2 il mutamento del titolo dell'istituto da eremitani di Sant'Agostino a Ordine di Sant'Agostino.\nStoria.\nL'unione del 1244.\nIl 16 dicembre 1243 papa Innocenzo IV rivolse alle numerose comunit\u00e0 eremitiche della Tuscia due bolle (\"Incumbit Nobis\" e \"Praesentium vobis\") per invitarle a riunirsi in un ordine sotto la regola di sant'Agostino, a eleggersi un priore generale e a dotarsi di costituzioni.\nOgni comunit\u00e0 eremitana invi\u00f2 a Roma uno o due delegati e nel marzo 1244 si celebr\u00f2 il capitolo di fondazione, presieduto dal cardinale Riccardo Annibaldi, diacono di Sant'Angelo, assistito dagli abati cistercensi di Santa Maria di Falleri e Fossanova: l'ordine degli eremitani di sant'Agostino ebbe, cos\u00ec, formalmente inizio.\nLe case dell'ordine, almeno 61, erano sparse in massima parte nei territori di Lucca e Siena ma erano presenti anche in altre zone della Toscana, in Lazio, Liguria, Umbria e Romagna; nel 1250 agli eremitani venne concessa anche una sede a Roma, presso la chiesa di Santa Maria del Popolo, lasciata liberi dai minori francescani trasferitisi all'Aracoeli.\nPresto gli eremitani fondarono conventi anche in Francia e Inghilterra (prima del luglio 1255) e in Germania e Spagna (prima dell'aprile 1256).\nLa grande unione del 1256.\nIl 15 luglio 1255 papa Alessandro IV, con la bolla \"Cum quaedam salubria\", convoc\u00f2 in Santa Maria del Popolo altre famiglie religiose invitandole ad aderire all'unione: con la bolla \"Licet Ecclesiae catholicae\" del 9 aprile 1256 un\u00ec agli eremitani di Tuscia i guglielmiti, i giambonini, i brettinesi e gli eremiti di Montefavale e li annover\u00f2 tra gli ordini mendicanti: si realizzava in tal modo quella che venne poi chiamata \"Grande Unione\". Pi\u00f9 tardi venne unita agli eremitani la provincia lombarda dei Poveri Cattolici (bolla \"Iustis petentium\" del 23 ottobre 1257).\nCon l'ingresso nell'ordine di questi nuovi gruppi gli eremitani estesero la loro presenza in Lombardia, Emilia, Veneto, Umbria e nelle Marche.\nCon l'unione ebbe inizio anche l'organizzazione del sistema di studi che doveva garantire una preparazione teologica ai membri dell'ordine in funzione dell'apostolato e della pastorale. Attorno al 1260 prese a funzionare a Parigi un collegio per gli studenti agostiniani che frequentavano la locale universit\u00e0: tra i primi a formarvisi fu Egidio Romano, che fu il primo dell'ordine a ottenere il magistero in teologia (1285).\nNel 1266 i guglielmiti si separono dall'unione, ma ci\u00f2 non imped\u00ec all'ordine di svilupparsi e diffondersi soprattutto nelle citt\u00e0.\nIl secondo concilio di Lione e il privilegio dell'esenzione.\nNel 1274, con il secondo concilio di Lione, che decret\u00f2 la soppressione di tutti gli ordini fondati dopo la celebrazione del quarto concilio lateranense (1215), gli eremitani rischiarono la dissoluzione: sopravvissero grazie al fatto che i loro primi eremi erano sorti gi\u00e0 nell'XII secolo.\nFu in questo contesto che gli agostiniani cercarono di costruire legami diretti tra i loro pi\u00f9 antichi eremi e la persona di sant'Agostino, al quale si cerc\u00f2 di attribuire la vera fondazione dell'ordine: sorsero leggende secondo le quali Agostino sarebbe stato rivestito dell'abito eremitano da Ambrogio gi\u00e0 al suo battesimo, avrebbe trascorso un periodo in una comunit\u00e0 di eremiti ancora prima di lasciare l'Italia per tornare in Africa e avrebbe dato agli eremiti la sua regola a Milano o a Centocelle.\nIl 23 agosto 1289, con la bolla \"Religiosam vitam suscipientibus\", papa Niccol\u00f2 IV concesse agli eremitani il privilegio dell'esenzione dalla giurisdizione dei vescovi locali. Questo consent\u00ec agli agostiniani di diffondersi ulteriormente: nel 1295 nei paesi tedeschi si erano organizzati in quattro province (Baviera-Boemia, Colonia, Renania-Svevia e Turingia-Sassonia); erano state fondate case anche nell'Italia meridionale e nelle isole del mar Mediterraneo orientale (Creta, Corf\u00f9, Cipro, Rodi).\nLa crisi del Trecento e le riforme.\nLa peste nera (1347-1352) danneggi\u00f2 gravemente l'ordine, causando la perdita di numerosi membri (il priore generale riferisce che nei tre anni dell'epidemia persero la vita 5.084 frati); per colmare i vuoti nelle comunit\u00e0 iniziarono a essere ammessi all'ordine anche postulanti privi di vocazione o senza un'adeguata preparazione che portarono al rilassamento della disciplina conventuale. Ad aggravare la situazione intervenne lo scisma d'Occidente (1378-1417). Come reazione, i superiori generali cominciarono a rendere autonomi dalla giurisdizione dei superiori provinciali i conventi desiderosi di osservare pi\u00f9 rigorosamente la regola, sottoponendoli direttamente a se stessi o a rettori delle case di osservanza; in tal modo, a partire dal 1387, sorsero all'interno degli eremitani diverse congregazioni di osservanti (di Lecceto, di Sassonia, di San Giovanni a Carbonara, di Spagna, di Monteortone, di Deliceto, degli Zampani, Dalmata).\nAlla congregazione dell'osservanza di Sassonia apparteneva anche il convento di Erfurt, dove profess\u00f2 Martin Lutero.\nL'espansione missionaria del Cinquecento.\nCon l'elezione alla carica di priore generale di Girolamo Seripando nel 1539 inizi\u00f2 per l'ordine il periodo di massima fioritura. Gli agostiniani, impegnandosi nelle missioni in America, Asia e Africa, propagarono l'ordine anche in queste terre.\nLa prima comunit\u00e0 di sette missionari agostiniani giunse in Messico dalla Castiglia nel 1533: ebbero uno sviluppo tale da poter organizzare una prima provincia autonoma gi\u00e0 nel 1568 e una seconda nel 1602. Gli agostiniani fondarono il loro primo convento a Lima nel 1551 e le comunit\u00e0 del Per\u00f9 poterono costituirsi in provincia nel 1575: il loro collegio di Sant'Ildefonso a Lima venne elevato al rango di universit\u00e0 pontificia nel 1608. Dal Per\u00f9 gli eremitani si diffusero in Ecuador (nel 1579 venne istituita la provincia di Quito), in Colombia e Venezuela (dove costituirono nel 1601 la provincia della Nuova Granada) e in Cile (provincia autonoma dal 1627).\nDal Messico gli agostiniani giunsero nelle Filippine il 28 aprile 1565: ebbero un ruolo di primo piano non solo nell'evangelizzazione dell'arcipelago, ma anche nell'educazione e nella formazione tecnica degli indigeni, nel disegno della rete stradale, nello studio e nella conservazione delle lingue locali. Gli agostiniani delle Filippine fondarono la loro provincia, dedicata al Nome di Ges\u00f9, nel 1575.\nDalle Filippine gli agostiniani spagnoli tentarono di penetrare in Cina gi\u00e0 nel 1575, ma ci riuscirono solo nel 1680: la loro missione dur\u00f2 sino al 1800. Nel 1602 penetrarono anche in Giappone, ma molti rimasero vittima delle persecuzioni e gli ultimi vennero espulsi nel 1637.\nNel 1554 papa Giulio III elesse vescovo di S\u00e3o Tom\u00e9 l'agostiniano Gaspar C\u00e3o, che nel 1572 port\u00f2 con s\u00e9 dal Portogallo dodici confratelli che si dedicarono all'evangelizzazione di Congo, S\u00e3o Tom\u00e9 e Pr\u00edncipe. Gli agostiniani della provincia portoghese fondarono conventi anche in Arabia, Zanzibar, Kenya, Iran, Iraq, Georgia, ma ebbero tutti un'esistenza effimera; maggiori successi ebbero in India, dove rimasero fino alla soppressione degli ordini religiosi in Portogallo nel 1834.\nL'ordine in Europa in et\u00e0 moderna.\nNel clima spirituale creatosi in Spagna verso la fine del XVI secolo, che spinse i religiosi a ricercare una vita pi\u00f9 austera e penitente, sorse la congregazione dei recolletti, approvata nel 1589 (dal 1912 gli agostiniani recolletti costituiscono un ordine autonomo); dalla congregazione di Centorbi (o eremiti di Sicilia), sorta nel 1593, ebbero origine gli agostiniani scalzi (autonomi dal 1931).\nNel 1752 papa Benedetto XIV elev\u00f2 il convento boemo di Brno alla dignit\u00e0 di abbazia, caso unico nella storia dell'ordine: tra gli abati di Brno va ricordato Gregor Mendel, studioso di biologia e padre della genetica.\nDecadenza e restaurazione dell'ordine.\nIl periodo iniziato nel 1786, quando l'imperatore Giuseppe II soppresse la maggior parte dei conventi nei paesi asburgici, fu uno dei pi\u00f9 difficili per l'ordine: numerosissime comunit\u00e0 agostiniane d'Europa e America Latina vennero disperse e i loro beni incamerati dallo stato. Solo i conventi nelle Filippine e negli Stati Uniti d'America non vennero interessati dal movimento di soppressione.\nNel 1881 papa Leone XIII chiam\u00f2 al governo dell'ordine l'italiano Antonio Pacifico Neno, che aveva lavorato a lungo negli Stati Uniti: Neno riapr\u00ec un noviziato in Italia e lanci\u00f2 una grande campagna vocazionale; vennero anche avviate nuove missioni e riorganizzate le province.\nIn quel periodo il pontefice nomin\u00f2 cardinali tre agostiniani e avvi\u00f2 le cause di beatificazione di numerosi agostiniani.\nDurante il capitolo generale celebrato a Villanova (Pennsylvania) nel 1968 i padri capitolari deliberarono di eliminare dal titolo dell'istituto l'espressione \"eremitani\", in quanto non esprimeva pi\u00f9 alcun carattere fondamentale dell'ordine. Il nuovo titolo venne approvato dalla congregazione per i religiosi il 12 febbraio 1969.\nL'abito agostiniano.\nL'abito agostiniano \u00e8 nero ed \u00e8 costituito da scapolare, cocolla e tonaca, con cappuccio e ampie maniche; \u00e8 cinto in vita da una cinghia di cuoio con fibbia.\nTale foggia nel vestire risale sostanzialmente alle origini dell'ordine (XIII secolo), anche se nel corso dei secoli sono state apportate piccole modifiche. Nel 1585, per\u00f2, si diffuse una leggenda che faceva risalire l'adozione a un episodio miracoloso che aveva come protagonista santa Monica, madre di Agostino: dopo la morte del marito Patrizio, si rivolse in preghiera a Maria, la quale le apparve vestita con abito e cintura nera (quello che avrebbe indossato dopo la morte dello sposo Giuseppe) e garant\u00ec a quanti l'avessero imitata la sua protezione e consolazione. Tale leggenda sorse solo quando la confraternita dei cinturati di Bologna venne posta sotto il titolo e la protezione di Nostra Signora della Consolazione.\nIl governo dell'ordine.\nLe prime costituzioni dell'ordine vennero ratificate e confermate dal capitolo generale dell'ordine celebrato a Ratisbona nel 1290; rimasero in vigore fino al 1551, quando vennero un poco modificate dal priore generale Girolamo Seripando. Nuove costituzioni vennero approntate nel 1925, dopo la promulgazione del codice Piano Benedettino, e dopo il concilio Vaticano II dal capitolo generale celebrato a Villanova (Pennsylvania) nel 1968-1969.\nIl potere supremo dell'ordine risiede nel capitolo generale, composto dai rappresentanti dei frati, che si riunisce ogni tre anni.\nIl capitolo generale, ogni sei anni, elegge il priore generale, che \u00e8 il capo dell'ordine: il mandato dei priori generali era inizialmente di tre anni, poi elevato a sei. Nel 1745 la carica divenne vitalizia, ma venne riportata a sei anni nel 1786. Nel governo dell'ordine il priore generale \u00e8 coadiuvato da un consiglio composto da un certo numero di assistenti eletti dal capitolo generale: ogni assistente rappresenta un'\"assistenza\", cio\u00e8 un gruppo di province riunite per area geografica.\nL'ordine \u00e8 suddiviso in province: i capitoli provinciali sono celebrati ogni quattro anni e i priori provinciali vengono eletti, mediante lettera, da tutti i frati della provincia con voce attiva. Presso la Curia romana esiste un procuratore generale, incaricato di trattare le questioni dell'ordine presso la Santa Sede.\nI quattro gradi dell'ordine.\nL'ordine si compone di quattro gradi: i frati costituiscono il primo ordine di Sant'Agostino (primo grado); il secondo grado \u00e8 formato dalle monache contemplative; il terzo grado \u00e8 costituito dai terz'ordini regolare e secolare; il quarto grado dai cosiddetti \"cinturati\".\nI terz'ordini.\nAl terz'ordine regolare appartengono numerose congregazioni aggregate mediante decreto dei priori generali. Tra le maggiori: gli Assunzionisti, gli Alessiani, i Fratelli della Misericordia di Maria Ausiliatrice, le agostiniane Missionarie, di Nostra Signora della Consolazione, della Santissima Annunziata, Serve di Ges\u00f9 e Maria, dell'Aiuto, di San Tommaso di Villanova, di Santa Edvige, di Santa Giovanna d'Arco, di Meaux, dell'H\u00f4tel-Dieu di Parigi, Oblate del Santo Bambino Ges\u00f9, di Maria Immacolata, del Sacro Cuore di Maria, Scolastiche di Nostra Signora, di Carit\u00e0 di Nostra Signora del Buono e Perpetuo Soccorso, le Figlie di Nostra Signora delle Missioni, le Religiose Concezioniste Missionarie dell'Insegnamento, le Oblate dell'Assunzione Religiose Missionarie, le Piccole Suore dell'Assunzione, le Religiose dell'Assunzione, le Figlie del Crocifisso, le Religiose del Verbo Incarnato, le Suore del Divino Amore, le Serve di Maria Ministre degli Infermi, le Suore dei Sacri Cuori di Ges\u00f9 e Maria.\nColoro che vivono in fraternit\u00e0 o confraternite legate all'ordine senza condurre vita comune costituiscono il terz'ordine secolare.\nI cinturati.\nEsistono poi i \"cinturati\" (il quarto grado dell'ordine), cio\u00e8 coloro che desiderano vivere imitando Agostino ponendosi sotto la sua protezione: vennero fondati nel 1439 e papa Giulio II conferm\u00f2 loro le indulgenze del primo ordine. Molti fanno parte di confraternite aggregate all'arciconfraternita della Madonna della Consolazione di Bologna.\nTra i cinturati illustri si ricordano don Giovanni d'Austria, comandante della flotta della Lega Santa a Lepanto, e Pedro Poveda Castroverde, fondatore dell'Istituzione Teresiana, fucilato dai repubblicani durante la guerra civile spagnola e canonizzato nel 2003.\nLa spiritualit\u00e0 dell'ordine.\nLa spiritualit\u00e0 dell'ordine \u00e8 fondamentalmente quella di sant'Agostino, e la sua regola costituisce il codice fondamentale della spiritualit\u00e0 dell'ordine: la spiritualit\u00e0 agostiniana \u00e8 evangelica ed ecclesiale, perch\u00e9 guarda al modello delle primitiva comunit\u00e0 cristiana di Gerusalemme.\nNella dottrina della scuola di spiritualit\u00e0 dell'ordine risultano chiari il primato dell'amore, della grazia e di Ges\u00f9 Cristo. Nel loro comportamento i frati devono procedere con la libert\u00e0 ispirata dall'amore (non come servi sotto la legge, ma come uomini liberi sotto la grazia).\nDevozioni agostiniane.\n\u00c8 tipica la devozione dell'ordine all'umanit\u00e0 di Cristo e al mistero dell'incarnazione. Maria, patrona dell'ordine, \u00e8 tradizionalmente invocata con i titoli di Nostra Signora di Grazia, della Consolazione, del Buon Consiglio e del Perpetuo Soccorso.\nUn culto speciale \u00e8 tributato a sant'Agostino, padre dell'ordine, e ai santi che incrociarono la sua strada, come Monica, Ambrogio, Possidio, Alipio e Fulgenzio di Ruspe. Tra gli eremitani di sant'Agostino canonizzati si ricordano Nicola da Tolentino, Giovanni da San Facondo e Tommaso di Villanova; e santa Rita da Cascia, che fu monaca agostiniana.\nAttivit\u00e0 e diffusione.\nI frati agostiniani si dedicano a varie forme di apostolato, secondo le necessit\u00e0 della Chiesa.\nSono presenti in Europa (Belgio, Repubblica Ceca, Germania, Irlanda, Italia, Spagna), in Africa (Repubblica Democratica del Congo, Nigeria, Kenya, Tanzania), nelle Americhe (Brasile, Cile, Colombia, Costa Rica, Ecuador, Messico, Nicaragua, Per\u00f9, Stati Uniti d'America), in Asia (Corea del Sud, Filippine, Giappone, India, Indonesia) e in Australia. Il priore generale dell'ordine risiede a Roma.\nAl 31 dicembre 2008 l'ordine contava 448 conventi e 2.769 frati, 2.052 dei quali sacerdoti.\nStatistiche storiche.\nSul finire del XIX secolo, prima della nomina a priore generale di Antonio Pacifico Neno, l'ordine contava circa 1.900 frati, distribuiti in circa 250 conventi raggruppati in 22 province e 4 congregazioni. Sotto il generalato di Neno l'ordine torn\u00f2 a espandersi: nella seguente tabella sono riportati il numero delle province, dei conventi e dei frati agostiniani in vari anni."}
{"id": "241446", "revid": "907190", "url": "https://it.wikipedia.org/wiki?curid=241446", "title": "Deutscher boxer", "text": "Il boxer \u00e8 una razza canina appartenente alla famiglia dei Molossoidi. Affonda le sue radici in Germania dove, intorno al 1870, alcuni cinofili di Monaco di Baviera tentarono l'incrocio tra il Bullenbeisser e l'Old English bulldog. Nel 1895 fu iscritto ai registri genealogici il primo esemplare di boxer di nome Flocki.\nStoria.\nIl boxer venne selezionato al principio del XX secolo a partire dal \"Bullenbeisser\", il mastino tedesco, tramite l'incrocio della razza teutonica con l'Old English bulldog\nDescrizione.\nGli esemplari di questa razza hanno un fisico da galoppatore con un'ossatura forte e una muscolatura asciutta, molto sviluppata, che tuttavia non rende il cane tozzo. L'altezza ideale al garrese \u00e8 di 60\u00a0cm per gli esemplari maschi e 56\u00a0cm per le femmine, mentre Il peso ideale \u00e8 di circa per i maschi e circa per le femmine.\nIl pelo \u00e8 raso, lucido e aderente, e presenta tre diverse colorazioni:\nI soggetti con bianco diffuso su pi\u00f9 di un terzo del mantello venivano considerati fuori standard di razza ma, dal 2005, in Italia l'ENCI li include tra i soggetti con pedigree, con divieto di riproduzione. \nIl muso del boxer \u00e8 corto e largo, detto pafusso, con il tartufo largo e leggermente all'ins\u00f9; la mandibola molto potente con la chiusura dei denti prognata (la mandibola sporge rispetto alla mascella ed \u00e8 leggermente ricurva verso l'alto). Gli occhi dei boxer sono scuri, espressivi e non troppo piccoli o sporgenti, in posizione sub-frontale o quasi sub-frontale, le orecchie sono integre, a triangolo e rivolte in avanti.\nCarattere.\nSicuro, molto raramente diffidente, di una stabilit\u00e0 caratteriale disarmante, frutto della buona selezione. Una frase pu\u00f2 a ragione ben descrivere l'indole giocosa da eterno cucciolone: \"Il Boxer muore giocando\", a sottolineare come anche in vecchiaia mantenga un'indole molto positiva. Il Boxer \u00e8 un cane molto affettuoso, leale, socievole e dolce, particolarmente adatto ai bambini, molto protettivo nei loro confronti; esuberante, gran giocherellone, molto curioso, ha un'inarrestabile gioia di vivere. Ottimo cane da compagnia, coraggioso difensore dei membri della famiglia, si presta bene all'addestramento perch\u00e9 grazie alla sua vivacit\u00e0, se abbinata a metodi non coercitivi, pu\u00f2 ottenere grandi risultati in addestramento sportivo e non. Si dice che il Boxer sia un atleta, ma non un culturista, e questa frase pu\u00f2 rendere bene l'immagine di una struttura fisica eccezionale, di grande atleticit\u00e0 senza nel contempo risultare pesante, quindi adatta alla funzione di cane da difesa-compagnia.\nTratto dallo standard ufficiale: Il Boxer deve essere saldo di nervi, consapevole di s\u00e9, tranquillo ed equilibrato. Il suo carattere \u00e8 di massima importanza e richiede una avveduta cura. Il suo attaccamento e la sua fedelt\u00e0 al suo padrone e a tutta la casa, la sua vigilanza e il suo coraggio quale difensore sono da tempo famosi. \u00c8 innocuo in famiglia, ma diffidente verso gli estranei, \u00e8 allegro e cordiale nel gioco ma \u00e8 impavido in situazioni gravi. Si addestra facilmente grazie alla sua disponibilit\u00e0 alla sottomissione, al suo slancio e coraggio, alla sua naturale tempra e al suo fiuto. Dato che non ha pretese ed \u00e8 pulito, \u00e8 piacevole e prezioso sia in famiglia che come difensore, accompagnatore o cane di servizio.\nSalute.\nCome quasi la totalit\u00e0 dei Molossoidi non \u00e8 una razza longeva: le patologie gravi pi\u00f9 frequenti sono di natura cardio-respiratoria, l'insufficienza renale, i tumori. \u00c8 una delle razze colpite da mielopatia degenerativa, esiste comunque un test del DNA che consente di individuare i soggetti malati e quelli portatori sani. La razza \u00e8 tradizionalmente amputata, ma lo standard prevede coda e orecchie integre dal 2001.\nAttitudini.\nViene utilizzato come cane da difesa, e come tale partecipa alle prove di utilit\u00e0 e difesa (disciplina che adopera i regolamenti Internationale Pr\u00fcfungs Ordnung detti I.P.O.), compagnia, ausiliario della polizia, cane da ricerca su superficie/macerie per la Croce Rossa Italiana, guida per non vedenti, vi sono, anche, molti esemplari impiegati nelle attivit\u00e0 sportive di agility, obedience e mondioring. Ha un normale bisogno di moto, una o due passeggiate al giorno se vive in appartamento, meno se ha a disposizione un giardino. Ha un fortissimo bisogno del contatto, anche fisico, con il suo padrone.\nDiffusione.\nNel 2016 sono risultati iscritti al libro genealogico dell'ENCI 3610 soggetti."}
{"id": "241448", "revid": "1318658", "url": "https://it.wikipedia.org/wiki?curid=241448", "title": "Stefano Rodot\u00e0", "text": "Biografia.\nNato nel 1933 a Cosenza da genitori di San Benedetto Ullano, comune della minoranza \"arb\u00ebreshe\" di Calabria, discende da una famiglia che ha annoverato, fra il XVII e il XVIII secolo, esponenti intellettuali e religiosi della cultura albanese in Italia.\nHa frequentato il liceo classico Bernardino Telesio nella citt\u00e0 natale e successivamente l'Universit\u00e0 degli Studi di Roma \"La Sapienza\", presso la quale si \u00e8 laureato nel 1955 in Giurisprudenza, con una tesi assegnata da Emilio Betti. Dopo la laurea entr\u00f2 a far parte della squadra di assistenti di Rosario Nicol\u00f2, che fu il suo maestro. Nel 1975-76 ha ricevuto una borsa di studio Fulbright presso l'Universit\u00e0 di Stanford.\nEra fratello dell'ingegnere Antonio Rodot\u00e0 e padre della giornalista Maria Laura Rodot\u00e0, editorialista del \"Corriere della Sera\". Nel 2008 gli \u00e8 stata conferita la cittadinanza onoraria dalla citt\u00e0 di Rossano. Stefano Rodot\u00e0 \u00e8 morto, dopo una breve malattia, a Roma, il 23 giugno 2017, all'et\u00e0 di 84 anni.\nCarriera politica.\nPartito Radicale, PCI e PDS.\nDopo essere stato iscritto al Partito Radicale di Mario Pannunzio, rifiuta nel 1976 e nel 1979 la candidatura nel Partito Radicale di Marco Pannella. \u00c8 eletto deputato nel 1979 come indipendente nelle liste del Partito Comunista Italiano, diventando membro della Commissione Affari Costituzionali. Nel 1983 viene rieletto alle politiche e diventa presidente del gruppo parlamentare della Sinistra Indipendente.\nDeputato per la terza volta nel 1987, viene confermato nella commissione Affari Costituzionali e fa parte della prima Commissione bicamerale per le riforme istituzionali. Nel 1989 \u00e8 nominato \"Ministro della Giustizia\" nel governo ombra creato dal PCI di Achille Occhetto e successivamente, dopo il XX Congresso del partito comunista e la svolta della Bolognina, aderisce al Partito Democratico della Sinistra, del quale sar\u00e0 il primo presidente del Consiglio nazionale, carica che ricoprir\u00e0 fino al 1992.\nNell'aprile del 1992 torna alla Camera dei deputati tra le file del PDS, viene eletto vicepresidente e fa parte della nuova Commissione Bicamerale.\nNel maggio del 1992 in qualit\u00e0 di vicepresidente della Camera sostituisce il presidente Oscar Luigi Scalfaro alla presidenza del Parlamento convocato in seduta comune per l'elezione del presidente della Repubblica: Scalfaro, che prevedeva l'elezione al Quirinale, aveva infatti preferito lasciare lo scranno della presidenza. Alla successiva elezione del presidente della Camera \u00e8 candidato dal suo partito alla presidenza della Camera dei deputati, ma \u00e8 eletto al suo posto il compagno di partito Giorgio Napolitano. Nel 1994, al termine della legislatura durata solo due anni, Rodot\u00e0 decide per\u00f2 di non ricandidarsi, preferendo tornare all'insegnamento universitario.\nNel 2007 presiede a una Commissione Ministeriale istituita al fine di dettare una nuova pi\u00f9 moderna normativa del Codice Civile in materia di beni pubblici, la c.d. Commissione Rodot\u00e0. Questa commissione voluta da Mastella e presieduta dallo stesso Rodot\u00e0 ha presentato un disegno di legge delega che non \u00e8 mai stato discusso.\nNello stesso anno viene nominato dal Governo Prodi e dall'allora Ministro dell'Ambiente Alfonso Pecoraro Scanio Presidente della Commissione VIA (Valutazione di Impatto Ambientale) del Ministero dell'Ambiente, rinnovandone profondamente il modello e riavviandone i burocratici meccanismi di valutazione ed approvazione dei grandi progetti. Incarico che, tuttavia, lascia nei primi mesi del 2008.\nCarriera politica in Europa.\nDal 1983 al 1994 \u00e8 stato membro dell'Assemblea Parlamentare del Consiglio d'Europa. Sempre in sede europea partecipa alla scrittura della Carta dei diritti fondamentali dell'Unione europea.\nBioetica istituzionale.\n\u00c8 stato componente del \"Gruppo di Consiglieri sulle Implicazioni Etiche delle Biotecnologie\" (1992-1997) e del \"Gruppo Europeo per l'Etica delle Scienze e delle Nuove Tecnologie\" (1997-2005), entrambi presso la Commissione Europea. Tuttavia la sua autorevolezza bioetica, ampiamente riconosciuta a livello internazionale, non ha mai avuto eguale apprezzamento per un suo eventuale ingresso nel Comitato Nazionale per la Bioetica, a causa delle sue posizioni rigorosamente laiche, incentrate sui diritti di autodeterminazione, oltre che per le critiche da lui espresse riguardo alla natura giuridica di tale comitato, in quanto espressione non del pluralismo parlamentare, ma del governo.\nGarante della privacy.\nDal 1997 al 2005 \u00e8 stato il primo Garante per la protezione dei dati personali; dal 2000 al 2004 ha presieduto il \"Gruppo Europeo sulla Protezione dei Dati\" e inoltre la commissione scientifica dell'Agenzia europea dei diritti fondamentali (2007).\nCandidatura al Quirinale.\nRodot\u00e0 \u00e8 stato candidato non eletto per l'elezione del Presidente della Repubblica Italiana del 2013. \u00c8 stato votato dal Movimento 5 Stelle (che lo ha proposto dopo una votazione in rete tra i suoi iscritti), da Sinistra Ecologia Libert\u00e0 e da alcuni parlamentari del Partito Democratico che, alla fine, hanno preferito puntare su altre figure. Alla sesta votazione, il 20 aprile 2013 \u00e8 stato rieletto il presidente uscente, Giorgio Napolitano con 738 voti, contro i 217 per Stefano Rodot\u00e0.\nIn risposta ad alcune critiche del giurista alla conduzione dirigenziale del Movimento 5 Stelle, \u00e8 stato definito da Beppe Grillo \u00abottuagenario miracolato dalla rete\u00bb. In seguito, in un'intervista a LA7 Grillo si scus\u00f2 spiegando che il termine se lo sarebbe dato ironicamente Rodot\u00e0 stesso in una telefonata e che lui si sarebbe limitato a riportarlo sul suo blog ma in modo linguisticamente ambiguo.\nAttivit\u00e0 riguardanti la comunicazione telematica.\nIl 29 novembre 2010 ha presentato all'Internet Governance Forum una proposta per portare in Commissione Affari Costituzionali l'adozione dell'articolo 21-bis, che recitava: \"Tutti hanno eguale diritto di accedere alla rete internet, in condizione di parit\u00e0, con modalit\u00e0 tecnologicamente adeguate e che rimuovano ogni ostacolo di ordine economico e sociale\".\nNei confronti del mondo di internet Rodot\u00e0 ha assunto posizioni di tipo libertario, implementando le sue idee sui media in diversi ambiti quali: Internet Governance Forum dell'Onu, all'UNESCO, al Parlamento europeo.\nNell'ottobre 2014 presiede la commissione parlamentare \"Internet, bill of rights\", incaricata di redigere i principi generali della comunicazione via Internet, come indirizzo per le leggi italiane in materia e come spunto nel dibattito internazionale.\nCarriera accademica.\nHa insegnato nelle Universit\u00e0 di Macerata, Genova e Roma, dove \u00e8 stato professore ordinario di diritto civile e dove gli \u00e8 stato conferito il titolo di professore emerito.\nHa insegnato in molte universit\u00e0 europee, negli Stati Uniti d'America, in America Latina, Canada, Australia e India. \u00c8 stato professore invitato presso l'All Souls College di Oxford e la Stanford School of Law. Ha insegnato presso la facolt\u00e0 di giurisprudenza dell'Universit\u00e0 Paris 1 Panth\u00e9on-Sorbonne e ha collaborato con il Coll\u00e8ge de France. Ha ricevuto la laurea honoris causa dall'Universit\u00e0 Michel de Montaigne Bordeaux 3 e dall'Universit\u00e0 degli Studi di Macerata. \u00c8 stato presidente del consiglio d'amministrazione dell'International University College of Turin.\nHa fatto parte del comitato dei garanti del Centro Nexa su Internet e Societ\u00e0 del Politecnico di Torino.\nDal 2013 era titolare del corso di Bioetica presso la Scuola di studi superiori dell'Universit\u00e0 degli Studi di Torino.\nI suoi contributi maggiori sono stati soprattutto in diritto privato e civile, con uno sguardo forte al diritto costituzionale, nel rapporto tra i diritti costituzionali fondamentali e quelli relativi alle tecnologie dell'informazione, fino dagli anni della loro prima applicazione in Italia nell'ambito della Pubblica Amministrazione. Diversi studi del Rodot\u00e0 si sono focalizzati sul tema della privacy delle informazioni digitalizzate dei cittadini.\nAltri incarichi e collaborazioni.\n\u00c8 stato socio onorario dell'associazione Libera Uscita, che si occupa della depenalizzazione dell'eutanasia.\n\u00c8 stato Presidente della \"Fondazione Lelio e Lisli Basso\" e dal 2008 ha diretto, in qualit\u00e0 di responsabile scientifico, il Festival del diritto di Piacenza.\nIn campo editoriale ha diretto 'Il diritto dell'agricoltura' e le riviste 'Politica del diritto' e 'Rivista critica del diritto privato'. Ha collaborato a diversi giornali e riviste, tra i quali \"Laboratorio politico\", \"Il Mondo\", \"Nord e Sud\", \"Il Giorno\", \"Panorama\", \"il manifesto\", \"l'Unit\u00e0\". Ha collaborato dalla fondazione con il quotidiano \"La Repubblica\".\nOpere.\nHa scritto e curato numerosi saggi, tradotti in inglese, francese, tedesco, spagnolo, portoghese."}
{"id": "241449", "revid": "9498", "url": "https://it.wikipedia.org/wiki?curid=241449", "title": "Lirica (poesia)", "text": ""}
{"id": "241451", "revid": "92723", "url": "https://it.wikipedia.org/wiki?curid=241451", "title": "Harold Urey", "text": "Biografia.\nHarold Clayton nacque il 29 aprile 1893 a Walkerton, nell'Indiana, figlio di Samuel Clayton Urey, un insegnante e pastore nella Chiesa dei Brethren, e di sua moglie, Cora Rebecca, nata Reinoehl. Aveva un fratello minore, Clarence, e una sorella minore, Martha. La famiglia si trasfer\u00ec a Glendora, in California, dopo che Samuel si era ammalato seriamente di tubercolosi, nella speranza che il nuovo clima avrebbe giovato alla sua salute. Quando divenne palese che egli sarebbe deceduto, la famiglia torn\u00f2 nell'Indiana per vivere con la madre vedova di Cora. Samuel mor\u00ec quando Harold aveva sei anni.\nUrey venne istruito in una scuola Amish, nella quale si diplom\u00f2 all'et\u00e0 di 14 anni. Frequent\u00f2 quindi la scuola media superiore a Kendallville, nell'Indiana. Diplomatosi nel 1911, ottenne il certificato di insegnante dall'Earlham College, e insegn\u00f2 in una piccola scuola nell'Indiana. Successivamente si trasfer\u00ec nel Montana, dove viveva sua madre, e continu\u00f2 col\u00e0 a insegnare.\nUrey entr\u00f2 nell'Universit\u00e0 del Montana a Missoula nell'autunno del 1914. Urey vi ottenne il baccalaureato in Scienze in zoologia nel 1917.\nA seguito dell'intervento degli Stati Uniti nella prima guerra mondiale in quello stesso anno, vi furono forti pressioni per il sostegno allo sforzo bellico del Paese. Urey era stato cresciuto in un ambito religioso che si opponeva alla guerra. Uno dei suoi professori gli sugger\u00ec di sostenere gli sforzi del Paese lavorando come chimico. Urey s'impieg\u00f2 presso la Barrett Chemical Company a Filadelfia, che produceva TNT, piuttosto che prestare servizio militare come soldato. Dopo la guerra, egli ritorn\u00f2 all'Universit\u00e0 del Montana come istruttore di chimica.\nUrey studi\u00f2 termodinamica sotto Gilbert N. Lewis all'Universit\u00e0 della California, Berkeley. Dopo aver ottenuto il suo PhD nel 1923, divenne membro dell'American-Scandinavian Foundation per studiare presso l'Istituto Niels Bohr a Copenaghen. Divenne ricercatore associato all'Universit\u00e0 Johns Hopkins, prima di iniziare come professore associato in Chimica presso la Columbia University.\nNel 1931, inizi\u00f2 a lavorare sulla separazione degli isotopi, che emerse con la sua scoperta del deuterio, avvenuta attraverso distillazioni successive dell'idrogeno liquido e nello stesso anno, con l'ausilio dei suoi assistenti, dimostr\u00f2 l'esistenza dell'acqua pesante, l'ossido di deuterio D2O.\nQuesto gli valse il conferimento del premio Nobel per la chimica nel 1934 con la motivazione \"per la scoperta del deuterio\".\nFu direttore di un gruppo di ricerca del progetto Manhattan per la costruzione della bomba atomica all'Universit\u00e0 della Columbia.\nDurante la seconda guerra mondiale, Urey utilizz\u00f2 la sua conoscenza sulla separazione degli isotopi nel problema dell'arricchimento dell'uranio. Egli diresse il gruppo presso l'Universit\u00e0 della Columbia, che sviluppava la separazione degli isotopi utilizzando la diffusione gassosa. Il metodo fu sviluppato con successo, divenendo l'unico metodo usato all'inizio del periodo postbellico. Dopo la guerra, Urey divenne professore di chimica presso l'Institute for Nuclear Studies di Chicago, e successivamente professore di chimica presso l'Universit\u00e0 di Chicago.\nProdusse anche importanti lavori nei settori della geofisica, dell'origine del sistema solare e della paleontologia.\nNegli ultimi anni della sua vita, Urey inizi\u00f2 lo sviluppo del settore della cosmochimica (a lui si deve la coniazione del termine), investigando sull'abbondanza degli elementi sia sulla Terra che nelle stelle durante la loro evoluzione. Pubblic\u00f2 queste teorie nel libro \"The Planets: Their Origin and Development\" (\"I pianeti: loro origine e sviluppo\") uscito nel 1952. Urey ipotizzava che l'atmosfera terrestre primordiale fosse probabilmente composta da ammoniaca, metano ed idrogeno (atmosfera riducente). Fu un suo studente laureato, Stanley L. Miller, a dimostrare con un famoso esperimento che da una tale atmosfera, in presenza di acqua e sotto l'azione di scariche elettriche (che simulavano l'azione dei fulmini), potevano generarsi aminoacidi, ovvero alcuni dei mattoni fondamentali delle proteine.\nRiconoscimenti.\nNel 1940 fu insignito della Medaglia Davy e nel 1943 della medaglia Franklin.\nNel 1969 gli \u00e8 stata assegnata la \"Medaglia Leonard\".\nIn suo onore \u00e8 stato intitolato il premio Urey per le ricerche planetarie conferito dall'American Astronomical Society\nGli sono stati dedicati il cratere Urey sulla Luna e l'asteroide 4716 Urey."}
{"id": "241455", "revid": "125667987", "url": "https://it.wikipedia.org/wiki?curid=241455", "title": "Melania Mazzucco", "text": "Biografia.\nGli anni giovanili e la formazione.\nNasce a Roma, figlia secondogenita di Andreina Ciapparoni e Roberto Mazzucco, anch'egli scrittore. Trascorre l'infanzia tra istituti per la riabilitazione dei bambini, palestre, campi sportivi di Monte Mario (come ginnasta e pallavolista) e teatri off di Trastevere, dove il padre allestisce i suoi spettacoli. Dopo studi classici al Liceo Mamiani, nel 1992 si laurea in Storia della Letteratura Italiana Moderna e Contemporanea presso la Sapienza con Biancamaria Frabotta (con cui era solita intrattenere, come ricorder\u00e0 qualche decennio pi\u00f9 tardi, \u00abfuribonde discussioni sul destino del romanzo\u00bb). Fra il 1988 e il 1990 frequenta il Centro Sperimentale di Cinematografia di Roma, e si diploma in sceneggiatura, dopo aver seguito saltuariamente anche i corsi di montaggio, costume, e fotografia. Esordisce nella narrativa nel 1992, con il racconto \"Seval\", pubblicato dapprima sulla rivista \"Nuovi Argomenti\" e poi confluito nell\u2019antologia \"Sotto il segno di Eros. Amore e sesso: otto racconti di scrittrici italiane\" (Marie Claire, 1993). Fra il 1995 e il 2002 collabora con l'Enciclopedia Treccani, come redattrice della sezione Letteratura e Spettacolo. Nel 1995 scrive, con Luigi Guarnieri, \"Una pallida felicit\u00e0. Un anno nella vita di Giovanni Pascoli\", vincendo il concorso per opere teatrali inedite indetto dal Teatro Stabile di Torino. La commedia, prodotta dal Teatro Stabile di Torino per la regia di Walter Pagliaro, vince nel 1996 la Medaglia d'oro IDI come miglior opera drammatica italiana.\nI primi romanzi e i radiodrammi.\nNel 1996 pubblica il suo primo romanzo, \"Il bacio della Medusa\" (Baldini &amp; Castoldi), finalista al Premio Strega 1996 e vincitore dell'Oplonti d'argento per l'opera prima. A questo fanno seguito il romanzo \"La camera di Baltus\" (Baldini &amp; Castoldi, 1998), di argomento storico-artistico, anch'esso finalista al Premio Strega, e \"Lei cos\u00ec amata\" (Rizzoli, 2000), romanzo documentario sulla vita di Annemarie Schwarzenbach, scrittrice, reporter e fotografa svizzera deceduta nel 1942. Il romanzo vince tra l'altro il Superpremio Vittorini, il Premio Napoli e il Premio Bari per la narrativa. Di Annemarie Schwarzenbach in seguito tradurr\u00e0 la raccolta di racconti orientali \"La gabbia dei falconi\" (2007) e ne curer\u00e0 l'edizione italiana.\nFra il 1997 e il 2001 scrive svariati atti unici e radiodrammi a puntate per Radio Rai, Radio 2 e Radio 3, fra cui \"La vita assassina\" (1997), \"Requiem per la famosa scrittrice Mila B.\" (1998), \"Blunotte\" e \"Eros per Tre\" (con Luigi Guarnieri, 1998 e 1999), \"Dhulan - La sposa\" (2000), \"Vita da chef\" (2001, documentario). Con la regia di Wilma Labate e l'interpretazione di Valerio Binasco, \"Dhulan - La sposa\" vince nel 2001 il Prix Italia per il miglior radiodramma europeo e viene radiodiffuso in 7 paesi.\n\"Vita\" e la conquista del Premio Strega.\nDel 2003 \u00e8 il romanzo \"Vita\", che reinventa in chiave fantastica e picaresca la vera storia di emigrazione in America del nonno paterno Diamante e dei suoi amici. Vincitore del Premio Strega, \"Vita\" ha grande fortuna anche all'estero. In Spagna ottiene il Premio internazionale Arcebispo Juan de San Clemente di Santiago di Compostela per il miglior romanzo straniero (2004-2005); in Canada \u00e8 \"Globe and Mail Book of the Year\" nel 2005; negli Stati Uniti \u00e8 segnalato come \"New York Times Book Review\" \"editor's choice\" ed \u00e8 incluso da \"Publishers Weekly\" tra i migliori dieci romanzi dell'anno, unico non in lingua inglese.\nDa \"Un giorno perfetto\" a \"L'Architettrice\".\nNel 2005 pubblica \"Un giorno perfetto\" (Premio Hemingway e Premio Roma), romanzo corale che racconta ventiquattro ore nella vita di una dozzina di personaggi nella Roma contemporanea. Nel 2009 il libro diventa un film, prodotto da Fandango per la regia di Ferzan \u00d6zpetek, con Valerio Mastandrea, Isabella Ferrari e Stefania Sandrelli.\nLe due opere successive sono dedicate alle vite del pittore veneziano Tintoretto e di sua figlia Marietta. Del 2008 \u00e8 il romanzo \"La lunga attesa dell'angelo\" (Premio Bagutta, Premio Scanno, Premio dei lettori Biblioteche di Roma). Esce invece nel 2009 la biografia \"Jacomo Tintoretto &amp; i suoi figli. Storia di una famiglia veneziana\", con cui l'autrice si aggiudica Premio Benedetto Croce, Premio Pozzale Luigi Russo, Premio Palmi e Premio Comisso per la saggistica.\nNel 2011 seguono altri due importanti riconoscimenti, il Premio Viareggio-Tobino alla carriera e il Premio De Sica per la letteratura, prima del ritorno al romanzo con Einaudi nel 2012. Nel mese di marzo esce \"Limbo\", storia di una donna, maresciallo sottufficiale degli Alpini, reduce da una drammatica missione in Afghanistan (Premio Elsa Morante per la narrativa, Premio Bottari Lattes Grinzane, Premio Giacomo Matteotti). e Premio Nazionale Rhegium Julii Narrativa. Sempre nel 2012 pubblica con Einaudi il romanzo \"Il bassotto e la Regina\" (Premio Frignano - sezione Ragazzi).\nNel 2013 pubblica il romanzo \"Sei come sei\". Nel 2016 \u00e8 la volta di \"Io sono con te\", Premio Letterario Basilicata e nel 2020 con il romanzo \"L'Architettrice\" vince il Premio Alassio Centolibri - Un autore per l'Europa, il Premio Stresa e il Premio Manzoni\nCollaborazioni.\nDal 1997 Melania G. Mazzucco ha scritto articoli, reportage e racconti per \"il manifesto\", \"Nuovi Argomenti\", \"Il Messaggero\", \"Il Sole 24 ORE\", \"The New York Times\", \"El Pa\u00eds\", \"la Repubblica\", di cui \u00e8 collaboratrice. I suoi romanzi sono tradotti in 23 paesi."}
{"id": "241456", "revid": "2015336", "url": "https://it.wikipedia.org/wiki?curid=241456", "title": "Antonino Calcagnadoro", "text": "Biografia.\nFiglio di un pittore decorativo, Cesare Calcagnadoro, e di Anna Maria Colantoni, nipote di Don Domenico Calcagnadoro, insegnante di italiano e latino in seminario, poeta e letterato, pittore dilettante e suo primo mecenate. Finite le elementari affianc\u00f2 il padre nel mestiere, mentre prendeva lezioni private dal pittore Giuseppe Ferrarini.\nFu assunto dal pittore Giuseppe Casa nel 1890 per le sue doti, trasferendosi a Padova ancora quattordicenne. A sedici anni il giovane artista beneficia della pensione del Collegio Sabino di Rieti, con l'obbligo di studiare a Roma, dove frequenter\u00e0 l'istituto di belle arti tra il 1894 ed il 1898 e stringer\u00e0 fraterna amicizia col pittore Armeno Armeni. \nNel 1918 vinse il concorso come insegnante della famosa Scuola Preparatoria alle Arti Ornamentali del Comune di Roma dove dal 1921 terr\u00e0 la cattedra di disegno pittorico, in via San Giacomo. L'attivit\u00e0 didattica lo vide impegnato dal 1919 al 1925. Tra i suoi allievi dei corsi serali, Alberto Ziveri e Mario Mafai. Successivamente insegn\u00f2 alla Regia Accademia di Belle Arti di via Ripetta.\nAlla morte dell'artista, gli eredi donarono circa un centinaio di suoi dipinti, incisioni e bozzetti al Museo civico di Rieti; a lui \u00e8 dedicata l'intera sala 9 della sezione storico-artistica, dove sono esposte una trentina di sue opere.\nOpere.\nTra le sue opere troviamo alcuni primi dipinti del periodo romano, mentre dal 1898 inizia la sua esperienza di apprezzato decoratore, che dal secondo decennio del Novecento diverr\u00e0 assai intensa:\nDagli anni dieci i suoi progetti si fanno numerosi e negli anni venti si dedicher\u00e0 molto anche alla pittura su tela, e alla incisione.\nStile.\nLo stile delle decorazioni di Antonino Calcagnadoro riprende tutto il repertorio classico, con una certa attenzione nei confronti dei modelli raffaelliani. In una fase pi\u00f9 tarda l'artista si avviciner\u00e0 anche allo stile liberty con la comparsa delle caratteristiche forme floreali."}
