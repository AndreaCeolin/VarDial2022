{"id": "200672", "revid": "125247648", "url": "https://it.wikipedia.org/wiki?curid=200672", "title": "San Biagio di Callalta", "text": "San Biagio di Callalta (\"San Bi\u00e0xio\" in veneto) \u00e8 un comune italiano di abitanti della provincia di Treviso in Veneto.\nStoria.\nIl territorio dove ora si estende il comune di San Biagio di Callalta fu abitato dalla popolazione dei Veneti, come attestato da ritrovamenti archeologici attribuibili alla loro cultura. Successivamente, quando in et\u00e0 repubblicana il Veneto fu assoggettato ai Romani, il territorio acquis\u00ec maggiore importanza grazie alla costruzione della via Annia, della via Postumia e di una strada che le collegava. Reperti del periodo sono stati rinvenuti nelle frazioni di Rovar\u00e8 e Spercenigo, nella prima frammenti in terracotta e nella seconda un'urna funeraria e un'anfora vinaria, cui si aggiunge una tomba a incinerazione in localit\u00e0 Ca' Lion.\nDurante il tardo impero romano si formarono \"Caurillium\", oggi Cavri\u00e8, e \"Prandecinum\", a nord dell'attuale Rovar\u00e8. Quest'ultimo toponimo si lega alla leggenda di Prando, nipote di Anterio signore di Altino, che volle edificare una fortezza nei pressi del fiume Sile per difendere gli Altinati dagli attacchi dei Trevigiani. Nei due siti vennero eretti due edifici destinati al culto, rispettivamente la chiesa di San Biagio di Cavri\u00e8, citata nel 1152 tra le pievi della diocesi di Treviso, e la chiesa di San Lorenzo di Prandecino, nota sin dal 1021 come dipendenza dell'abbazia di San Zeno (demolita nei primi decenni del XIX secolo). Fondamentale fu anche l'influenza dei benedettini di Monastier, ai quali si deve la bonifica del territorio e la nascita di Rovar\u00e8, Fagar\u00e8 e Sant'Andrea di Barbarana.\nNella stessa epoca si assist\u00e9 allo sviluppo della strada Callalta (da \"callis alta\" perch\u00e9 costruita su un terrapieno), che and\u00f2 ad assorbire i traffici tra Treviso e Oderzo; prima di allora essi si svolgevano sulla romana Postumia, resa impraticabile dall'incuria e dalle alluvioni del Piave. A partire dal Trecento lungo questa strada and\u00f2 a formarsi un nuovo centro abitato, l'attuale capoluogo comunale, con la conseguente decadenza di Cavri\u00e8 e Pradencino. Anche la pieve di Cavri\u00e8 perse le proprie prerogative in favore della nuova chiesa di San Biagio \"de Cornudella\", cos\u00ec detta in riferimento a una biforcazione della Callalta.\nLa Callalta and\u00f2 a rappresentare anche il confine tra i distretti trevigiani della Zosagna di Sopra e di Sotto. Con l'affermarsi del comune di Treviso, infatti, la zona era caduta nell'orbita di quest'ultimo e ne segu\u00ec le sorti sino alla definitiva sottomissione alla Repubblica di Venezia, sul finire del XIV secolo.\nDa allora segu\u00ec le vicende storiche della Serenissima, con l'insediamento di poderi e l'erezione di residenze pi\u00f9 o meno sontuose, dagli essenziali edifici rurali alle ville di pregevole architettura con annesse cappelle gentilizie da parte di famiglie della nobilt\u00e0 veneziana quali Sugana, Sala, Giudici, Da Lezze, Navagero e Caotorta. Il territorio fu amministrato dalla Repubblica di Venezia fino alla sua caduta del 12 maggio 1797. Dopo la firma del trattato di Campoformio e l'assegnazione all'Arciducato d'Austria segu\u00ec le sorti asburgiche. Dal 1804, data dell'istituzione dell'Impero austriaco, il territorio rimase sotto la sovranit\u00e0 austriaca fino agli esiti della Terza guerra di indipendenza, quando dopo l'avanzata italiana si giunse all'Armistizio di Cormons e alla definitiva cessione del Veneto al Regno d'Italia ratificato con la firma del Trattato di Vienna del 3 ottobre 1866.\nIl territorio rimase coinvolto dalle conseguenze dello scoppio della Prima guerra mondiale e, dopo la decisione del Regno d'Italia di entrare nel conflitto a fianco delle Potenze dell'Intesa, travolto dallo spostamento verso Sud del fronte italiano a causa della sconfitta delle forze armate italiane dopo la Battaglia di Caporetto. La linea del fronte costrinse le popolazioni della zona ad intraprendere un esodo verso la Pianura padana mentre le forze armate austro-ungariche colpivano il territorio provocando ingenti danni.\nIl coinvolgimento fu massimo quando nel giugno 1918 fu combattuta la battaglia del Solstizio tra Regio Esercito e Imperial regio Esercito, l'ultima grande offensiva sferrata dagli Austro-ungarici nel corso del conflitto, che con la vittoria degli Italiani subirono pesantissima disfatta, costata tra morti, feriti e prigionieri quasi 150\u00a0000 uomini a fronte dell'altrettanto pesante tributo di circa 90\u00a0000 militari italiani. Per ricordare il tragico evento venne eretto l'ossario di Fagar\u00e8, eretto lungo strada Callalta nel punto in cui le truppe austro-ungariche raggiunsero la massima avanzata. Ai lati dell'ossario sono stati trasportati i muri su cui figurano le due celebri scritte, opera del bersagliere propagandista Ignazio Pisciotta, \u00abTutti eroi! O il Piave, o tutti accoppati!\u00bb e \u00ab\u00c8 meglio un giorno da leone che cento anni da pecora\u00bb.\nMonumenti e luoghi d'interesse.\nArchitetture religiose.\nNl 2015 \u00e8 stato dotato di un organo di Vincenzo Mascioni del 1925 opera n. 370 proveniente dall'istituto Turazza di Treviso. Per l'occasione il maestro organaro Alessandro Girotto oper\u00f2 il trasferimento nell'abside dietro l'altare a forma di tempietto e trasform\u00f2 la trasmissione da pneumatica in elettrica per esigenze di collocazione. \nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nRiconoscimenti.\nNel 2007 \u00e8 stato premiato da Legambiente come comune pi\u00f9 riciclone d'Italia.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1868 aggregazione delle frazioni di Fagar\u00e8 e di S. Andrea di Barbarana staccate dal comune di Zenson di Piave; nel 1877 aggregazione delle frazioni di S. Floriano e di Spercenigo staccata dal soppresso comune di Spercenigo (Censimento 1871: pop. res. 1211); nel 1902 distacco della frazione Fagar\u00e8 aggregata al comune di Ponte di Piave (Censimento 1901: pop. res. 113); nel 1907 aggregazione di territori staccati dal comune di Salgareda (Censimento 1901: pop. res. 51).\nSport.\nLa San Biagio Volley \u00e8 la societ\u00e0 di pallavolo cittadina. Nata nel 2008, gestisce un ampio vivaio e partecipa con varie squadre ai campionati giovanili e ai campionati di Serie D e Prima Divisione Maschili. Gioca presso il palasport di Olmi \"Alvise De Vidi\", sito nell'area commerciale.\nIl Team C.S. Spercenigo \u00e8 la societ\u00e0 storica ciclistica del comune. Nata nel 1969, gestisce dai Giovanissimi (7-12 anni) fino agli Juniores (17-18 anni). Tra i ciclisti passati professionisti passati per questa societ\u00e0 si ricordano Simone Cadamuro, Antonio Murilo Fisher, Alessandro Bertuola, Matteo Trentin."}
{"id": "200673", "revid": "599013", "url": "https://it.wikipedia.org/wiki?curid=200673", "title": "Alghero spumante bianco", "text": "L'Alghero spumante bianco \u00e8 un vino DOC la cui produzione \u00e8 consentita nella provincia di Sassari.\nAbbinamenti gastronomici.\nSi consiglia con piatti a base di pesce e con gli antipasti:\nProduzione.\n\"Provincia, stagione, volume in ettolitri\""}
{"id": "200674", "revid": "599013", "url": "https://it.wikipedia.org/wiki?curid=200674", "title": "Alghero spumante rosso", "text": "L'Alghero spumante rosso \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200675", "revid": "599013", "url": "https://it.wikipedia.org/wiki?curid=200675", "title": "Alghero Torbato", "text": "L'Alghero Torbato \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200676", "revid": "442848", "url": "https://it.wikipedia.org/wiki?curid=200676", "title": "Cuando", "text": "Il fiume Cuando, a volte traslitterato come Kwando, \u00e8 un fiume dell'Africa centrale, e il pi\u00f9 grande degli affluenti occidentali dello Zambesi.\nIl Cuando nasce negli altopiani dell'Angola, scorre prima in direzione sud-est lungo il confine con lo Zambia e poi verso sud nella Namibia. Circa 10.000 anni fa, il Cuando continuava verso sud fino al lago Makgadikgadi, ma ora il fiume gira improvvisamente verso est lungo il confine con il Botswana. Da questo punto il fiume \u00e8 conosciuto con il nome di Linyanti. Nella sua parte finale, dal lago stagionale Liambesi fino alla confluenza con lo Zambesi, \u00e8 noto con il nome di Chobe."}
{"id": "200677", "revid": "599013", "url": "https://it.wikipedia.org/wiki?curid=200677", "title": "Alghero Torbato spumante", "text": "L'Alghero Torbato spumante \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200678", "revid": "599013", "url": "https://it.wikipedia.org/wiki?curid=200678", "title": "Alghero Vermentino frizzante", "text": "L'Alghero Vermentino frizzante \u00e8 un vino DOC la cui produzione \u00e8 consentita nella provincia di Sassari.\nProduzione.\n\"Provincia, stagione, volume in ettolitri\""}
{"id": "200679", "revid": "4", "url": "https://it.wikipedia.org/wiki?curid=200679", "title": "Sant Josep de Sa Talaia", "text": ""}
{"id": "200680", "revid": "438678", "url": "https://it.wikipedia.org/wiki?curid=200680", "title": "Una spirale di nebbia", "text": "Una spirale di nebbia \u00e8 un film \"thriller psicologico\" di produzione italo-francese del 1977, tratto da un romanzo di Michele Prisco, per la regia di Eriprando Visconti.\nTrama.\nDurante una breve battuta di caccia, Fabrizio uccide con un colpo di fucile sua moglie Valeria. Non ci sono testimoni oculari. Maria Teresa, la cugina di Fabrizio, resta persuasa dell'innocenza di quest'ultimo. E l'unico mezzo per soffocare lo scandalo sembra far intervenire Marcello, avvocato e marito di Maria Teresa, perch\u00e9 faccia pressione sull'iter giudiziario. Il giudice Renato Marinoni inizia la sua indagine. Maria Teresa si trova in una situazione difficile: sposata con Marcello, bel quarantenne, aitante, ma impotente malgrado le terapie intraprese, \u00e8 appena venuta a sapere che suo marito si prepara a riconoscere il bambino che il suo autista ha concepito con la governante Armida. Per la prima volta, di fronte al consiglio di famiglia al centro del quale si \u00e8 sempre rifugiata, Maria Teresa replica fermamente. La donna, che, per paura di rimanere zitella, ha sposato l'avvocato, decide di agire da sola, secondo la sua volont\u00e0."}
{"id": "200681", "revid": "310967", "url": "https://it.wikipedia.org/wiki?curid=200681", "title": "Alto Adige Cabernet", "text": ""}
{"id": "200682", "revid": "486946", "url": "https://it.wikipedia.org/wiki?curid=200682", "title": "Alto Adige Cabernet Franc", "text": ""}
{"id": "200683", "revid": "486946", "url": "https://it.wikipedia.org/wiki?curid=200683", "title": "Alto Adige Cabernet Franc Riserva", "text": ""}
{"id": "200685", "revid": "486946", "url": "https://it.wikipedia.org/wiki?curid=200685", "title": "Alto Adige Cabernet Riserva", "text": ""}
{"id": "200686", "revid": "310967", "url": "https://it.wikipedia.org/wiki?curid=200686", "title": "Alto Adige Cabernet Sauvignon", "text": ""}
{"id": "200688", "revid": "228587", "url": "https://it.wikipedia.org/wiki?curid=200688", "title": "Sant Mateu del Maestrat", "text": ""}
{"id": "200689", "revid": "486946", "url": "https://it.wikipedia.org/wiki?curid=200689", "title": "Alto Adige Cabernet Sauvignon Riserva", "text": ""}
{"id": "200690", "revid": "339392", "url": "https://it.wikipedia.org/wiki?curid=200690", "title": "Sant Mateu", "text": ""}
{"id": "200691", "revid": "310967", "url": "https://it.wikipedia.org/wiki?curid=200691", "title": "Alto Adige Cabernet-Lagrein", "text": ""}
{"id": "200692", "revid": "486946", "url": "https://it.wikipedia.org/wiki?curid=200692", "title": "Alto Adige Cabernet-Lagrein Riserva", "text": ""}
{"id": "200694", "revid": "310967", "url": "https://it.wikipedia.org/wiki?curid=200694", "title": "Alto Adige Cabernet-Merlot", "text": ""}
{"id": "200695", "revid": "486946", "url": "https://it.wikipedia.org/wiki?curid=200695", "title": "Alto Adige Cabernet-Merlot Riserva", "text": ""}
{"id": "200696", "revid": "486946", "url": "https://it.wikipedia.org/wiki?curid=200696", "title": "Alto Adige Caldaro Classico", "text": ""}
{"id": "200697", "revid": "4", "url": "https://it.wikipedia.org/wiki?curid=200697", "title": "Sartze", "text": ""}
{"id": "200698", "revid": "486946", "url": "https://it.wikipedia.org/wiki?curid=200698", "title": "Alto Adige Caldaro Classico Superiore", "text": ""}
{"id": "200700", "revid": "310967", "url": "https://it.wikipedia.org/wiki?curid=200700", "title": "Alto Adige Chardonnay", "text": ""}
{"id": "200702", "revid": "310967", "url": "https://it.wikipedia.org/wiki?curid=200702", "title": "Alto Adige Colli di Bolzano", "text": ""}
{"id": "200703", "revid": "310967", "url": "https://it.wikipedia.org/wiki?curid=200703", "title": "Alto Adige Lagrein di Gries", "text": ""}
{"id": "200704", "revid": "124843819", "url": "https://it.wikipedia.org/wiki?curid=200704", "title": "Frecce Tricolori", "text": "Le Frecce Tricolori, il cui nome ufficiale \u00e8 313\u00ba Gruppo Addestramento Acrobatico, \u00e8 la Pattuglia Acrobatica Nazionale (PAN) dell'Aeronautica Militare Italiana, nata nel 1961 in seguito alla decisione dell'Aeronautica stessa di creare un gruppo permanente per l'addestramento all'acrobazia aerea collettiva dei suoi piloti. Con dieci aerei (dal 1982 utilizzano come velivolo gli Aermacchi MB.339 A/PAN MLU con sede operativa presso l'aeroporto di Rivolto (UD)), di cui nove in formazione e uno solista, sono la pattuglia acrobatica pi\u00f9 numerosa del mondo, e il loro programma di volo, comprendente una ventina di acrobazie della durata di circa mezz'ora, le ha rese famose e riconosciute come una delle migliori pattuglie aeree acrobatiche a livello internazionale, compiendo acrobazie tutto l'anno.\nStoria.\nLe premesse.\nIn Italia la prima scuola di volo acrobatico venne fondata nel 1930 all'Aeroporto di Udine-Campoformido per iniziativa del colonnello Rino Corso Fougier, comandante del 1\u00ba Stormo caccia: la prima formazione consisteva in cinque Fiat C.R.20 e gi\u00e0 l'8 giugno 1930 alla prima manifestazione aerea, chiamata \"Giornata dell'Ala\", questi aerei si esibirono in una \"bomba\", una figura analoga alla bomba attuale. Negli anni precedenti alla seconda guerra mondiale la \"Pattuglia Folle\" della Regia Aeronautica partecip\u00f2 a varie manifestazioni (da notare \u00e8 che nel 1932 si impiegarono apparecchi Breda Ba.19, nel 1934 Fiat C.R.30 e dal 1936 Fiat C.R.32), tra le quali nel 1938 l'inaugurazione dell'Aeroporto di Milano-Linate durante la quale il Capo Pattuglia fu la Medaglia d'argento al Valor Militare Bruno Sartori.\nDopo l'inevitabile parentesi del periodo 1939-1945 la pattuglia acrobatica fu sciolta e si riform\u00f2 nel dopoguerra, anche se non ufficialmente inquadrata come pattuglia acrobatica. Fu infatti il 51\u00ba Stormo, equipaggiato con aerei statunitensi P-51D Mustang ed inglesi Spitfire Mk.IX, il primo ad esibirsi con tre Spitfire all'aeroporto di Padova nel settembre 1947. L'entusiasmo di questi piloti venne presto seguito da alcuni loro colleghi del 5\u00ba Stormo, che formarono un'altra pattuglia acrobatica basata su aerei Spitfire.\nNel 1950 si form\u00f2 una pattuglia chiamata \"Cavallino Rampante\", costituita da quattro piloti del 4\u00ba Stormo dotati di velivoli D.H.100 Vampire. Parallelamente a questo reparto, nel 1953 si istitu\u00ec il \"Guizzo\", proveniente dal 5\u00ba Stormo e operativo su aerei F-84G Thunderjet. Questa unit\u00e0 partecip\u00f2 riscuotendo notevole successo a vari show in tutta Europa, grazie anche al ritorno della manovra acrobatica chiamata \"bomba\": i quattro piloti alla sommit\u00e0 di un looping in formazione si gettarono in picchiata in direzioni opposte richiamando l'aereo solamente in prossimit\u00e0 del suolo. La notoriet\u00e0 del Guizzo crebbe a tal punto che nel 1955 gli venne dedicato un film chiamato \"I quattro del getto tonante\" (in onore del \"Thunderjet\"), e fu proprio grazie a questo film che il reparto cambi\u00f2 ufficialmente nome in \"Getti Tonanti\", continuando ad esibirsi fino al 1956, quando vennero sostituiti dalle \"Tigri Bianche\" del 51\u00ba Stormo, montate sempre su F-84G.\nDopo un anno di successi, questa nuova pattuglia acrobatica cedette il passo alla rinata Cavallino Rampante ed ai suoi nuovi F-86E Sabre, che inizieranno l'attivit\u00e0 il 19 maggio 1957 all'aeroporto di Torino-Caselle raggiungendo l'apice con l'esibizione al salone internazionale dell'aeronautica e dello spazio di Parigi-Le Bourget. Tante vittorie artistiche derivarono anche dal fatto che, per la prima volta in Italia, si us\u00f2 un apparato generatore di fumi bianchi, con i quali le figure acrobatiche vennero messe particolarmente in risalto. Il 1957 vide anche l'entrata in scena di due nuovi reparti acrobatici: i \"Diavoli Rossi\" ed i \"Lanceri Neri\". I primi erano in organico al 6\u00ba Stormo, e con i loro F-84F Thunderstreak ottennero un grande consenso tra la popolazione, come dimostra un loro tour effettuato negli Stati Uniti d'America; i secondi invece provenivano dalla 2\u00aa Aerobrigata, dimostrando, con l'ausilio degli F-86E, grande abilit\u00e0 operativa, che li port\u00f2 a volare anche in Iran nel 1959 al cospetto dello Sci\u00e0 Mohammad Reza Pahlavi.\nNel 1959 fu anche ricostituita la formazione dei Getti Tonanti equipaggiata con F-84F, la cui livrea verr\u00e0 modificata nel 1960 con i cinque cerchi della bandiera olimpica in occasione dei giochi della XVII Olimpiade tenutisi a Roma.\nNascita delle Frecce Tricolori.\nVerso la fine del 1960 si decise di terminare questa turnazione tra i vari stormi e di fondare un reparto la cui specifica finalit\u00e0 fosse formare la pattuglia acrobatica nazionale, selezionando i migliori piloti dei vari reparti.\nIl maggiore Mario Squarcina, leader dei Diavoli Rossi fu incaricato cos\u00ec dallo Stato Maggiore dell'Aeronautica Militare di costituire la \"Pattuglia Acrobatica Nazionale\" (P.A.N.) composta da piloti provenienti da tutti i reparti dell'Aeronautica Militare. Il \"313\u00ba Gruppo Addestramento Acrobatico\" fu fondato il 1\u00ba marzo 1961 nell'aeroporto di Rivolto con Squarcina comandante. Lo stesso giorno, 6 North American F-86 Sabre della 4\u00aa Aerobrigata decollavano da Grosseto destinazione Rivolto.\nIl 1\u00ba maggio 1961 ci fu la prima uscita ufficiale della P.A.N. con il programma alto di 4 + 1 F86 Sabre sull'aeroporto di Trento - Gardolo, in occasione della manifestazione aerea del locale Aero Club. Tre giorni dopo - il 3 maggio - durante un volo di Addestramento Acrobatico sulla Aerobase di Rivolto, due velivoli entrarono in collisione causando un morto tra i piloti. Le Frecce Tricolori, nel 1961 furono equipaggiate con un nuovo impianto fumogeno in grado di rilasciare una fumata con una delle tre diverse colorazioni del Tricolore, primo assoluto nella storia con questa caratteristica tecnica, progettato e realizzato dal Cap G.A.r.i. Angelo Luca Nardella, e tornarono a volare il 10 maggio dello stesso anno. Il 3 luglio 1961, in piena stagione acrobatica, Franco Pisano - futuro Capo di stato maggiore dell'Aeronautica Militare - divenne il nuovo capo formazione, ruolo che ricopr\u00ec fino al 1962.\nLe Frecce Tricolori volarono su North American F-86 Sabre fino al 1963. L'organico, inizialmente non numeroso come quello odierno, fu allargato nel 1963 a nove elementi pi\u00f9 il solista, aggiungendo anche la possibilit\u00e0 di usare fumi colorati. L'anno seguente arrivarono i cacciabombardieri Fiat G.91PAN, per poi passare nel 1982 sugli attuali Aermacchi MB-339 A/PAN MLU. Il 28 agosto 1988 la PAN fu protagonista della collisione aerea di Ramstein, in cui persero la vita tre piloti e 67 spettatori. Perirono in quell'occasione il capitano Giorgio Alessio, il tenente colonnello Mario Naldini e il tenente colonnello Ivo Nutarelli. Gli ultimi due avrebbero dovuto testimoniare al processo per la strage di Ustica pochi giorni dopo. Questo fu motivo di vari sospetti circa la reale natura di \"incidente\" dell'accaduto.\nNonostante questa sventura, la PAN \u00e8 oramai un biglietto da visita dell'Italia e dell'Aeronautica Militare nel mondo e per molti italiani \u00e8 un motivo d'orgoglio, tanto che quando nel maggio 2006 la senatrice Lidia Menapace in un'intervista le defin\u00ec inutili, rumorose ed inquinanti e ne chiese lo scioglimento, subito si levarono numerose proteste da parte di tutti gli schieramenti politici. Il successo delle Frecce Tricolori \u00e8 attestato anche dalla scelta della casa motociclistica Aprilia che, per promuovere la propria attivit\u00e0, l'11 marzo 2005 stipul\u00f2 il gemellaggio con il reparto dell'Aeronautica Militare.\nNel 2010, come riconoscimento per i 50 anni delle Frecce Tricolori, la casa automobilistica Pagani Automobili ha realizzato una serie limitata in tre esemplari della supercar Zonda, chiamata appunto Pagani Zonda Tricolore, con livrea in carbonio a vista blu, cerchi dorati e bandiera tricolore sul cofano anteriore. Un MB-339 delle Frecce Tricolori \u00e8 ospitato sulla portaerei USS \"Intrepid\", portaerei statunitense adibita a museo aeronavale nella citt\u00e0 di New York.\nDescrizione.\nCaratteristiche degli aerei.\nLa livrea degli MB-339PAN usati dal Gruppo \u00e8 data dalla caratteristica banda tricolore che attraversa la fiancata dell'aereo su sfondo blu. L'addome dell'aeroplano \u00e8 grigio chiaro mentre i numeri di formazione sono degli adesivi gialli. Ai classici Aermacchi MB-339 A in forza all'Aeronautica Militare Italiana sono stati tolti i serbatoi delle estremit\u00e0 alari per due ragioni:\nVengono cos\u00ec ideate le taniche subalari miste, contenenti sia l'olio di vaselina per le fumate che una certa quantit\u00e0 di carburante per compensare parzialmente la riduzione di autonomia causata dalla rimozione delle \"tip tanks\" di estremit\u00e0. Serbatoi subalari di carburante pi\u00f9 grandi (\"pylon tank\"), gi\u00e0 previsti all'origine, possono essere installati sui piloni subalari esterni per i voli di trasferimento a lungo raggio. In occasione della prima crociera in USA-Canada (1986), vennero allestite speciali \"tip tank\" a sezione cilindrica, di capacit\u00e0 molto superiore a quella delle originali \"tip tank\" a sezione ellittica. Tali \"tip tank\" cilindriche, aggiunte ai \"nylon tank\", forniscono un'autonomia adeguata alle grandi tappe nel nord-Atlantico, permettendo anche una digressione su un eventuale aeroporto alternato.\nIl fumo colorato viene generato per dispersione, ed \u00e8 composto da olio di vaselina a cui vengono aggiunti pigmenti non inquinanti. La fuoriuscita di tale composto avviene attraverso un tubicino posto nello scarico posteriore dell'aeroplano. La sostituzione (prevista per il 2017) dell'MB-339PAN con l'Alenia Aermacchi M.345 HET (High Efficiency Trainer), annunciata nel 2013, \u00e8 stata bloccata nel 2014, riconfermata nel 2016 con entrata in servizio prevista per il 2020.\nFormazione.\nDurante le esibizioni la formazione della pattuglia acrobatica \u00e8 solitamente composta da 9 velivoli, denominati \"Pony\", targati ognuno con un numero che va da 1 a 10. Il nominativo \"Pony\" fu coniato dall'allora Capitano Zeno Tascio per ricordare il cavallino di Francesco Baracca che costituisce l'insegna del 4\u00ba Stormo, all'epoca 4\u00aa Aerobrigata che si stava gi\u00e0 preparando ad assumere l'incarico PAN per il 1961. I velivoli possono essere, a seconda delle esigenze del Reparto, anche 11 in totale, comprendendo cos\u00ec la figura del responsabile dell'addestramento acrobatico.\nFormazioni.\nQui di seguito vengono elencate le varie formazioni che si sono succedute negli anni di storia delle Frecce Tricolori.\nProgrammi di volo e selezione dei piloti.\nLe Frecce Tricolori hanno tre programmi di esecuzione delle acrobazie: \"alto\", \"basso\", e \"piatto\", a seconda delle condizioni meteorologiche e alle caratteristiche dell'area dell'esibizione. Il programma \"alto\" viene scelto quando la base delle nuvole si trova sopra i 1.000 m ed \u00e8 caratterizzato dall'esecuzione delle figure acrobatiche interamente sul piano verticale; il programma \"basso\" viene preferito invece quando le nubi non superano i 500\u00a0\u2013 600\u00a0m e non si compiono manovre verticali (come looping o la \"bomba\"); infine, la variante \"piatto\" prevede passaggi della formazione a bassa quota.\nDa alcuni anni, quando possibile, le esibizioni della PAN si chiudono con la formazione al completo che disegna nel cielo un tricolore lungo 5 km mentre dagli altoparlanti a terra la voce di Luciano Pavarotti intona il finale di \"Nessun dorma\" per l'intera durata del passaggio. La prima realizzazione di questa manovra avvenne a Pratica di Mare (Roma) durante la cerimonia di addio all'F-104 Starfighter e questo valse alle Frecce Tricolori il record mondiale per la bandiera nazionale pi\u00f9 lunga mai realizzata. Anche per questo motivo, l'8 settembre 2007, sfrecciando nel cielo di Modena, le Frecce Tricolori resero omaggio a Pavarotti del quale si era appena svolto il funerale.\nSolo i migliori piloti accedono alle Frecce Tricolori: ogni anno se ne selezionano uno o due scelti tassativamente tra chi ha pi\u00f9 di 1.000 ore di volo, e una volta entrati devono seguire un programma addestrativo d'inserimento graduale.\nProgramma alto.\nDi seguito le figure della formazione e del solista per il programma alto\n\"Figura 1\":\n\"Figura 2\":\n\"Figura 3\":\n\"Figura 4\":\n\"Figura 5\":\n\"Figura 6\":\n\"Figura 7\":\n\"Figura 8\":\n\"Figura 9\":\n\"Figura 10\":\n\"Figura 11\":\n\"Figura 12\":\n\"Figura 13\":\n\"Figura 14\":\n\"Figura 15\":\n\"Figura 16\":\n\"Figura 17\":\n\"Figura 18\":\nIncidenti.\nDi seguito l'elenco degli incidenti accaduti ai piloti delle Frecce Tricolori.\nPosizioni Velivoli G.91PAN.\nMatricole note e posizioni ricoperte dei velivoli G.91PAN"}
{"id": "200707", "revid": "486946", "url": "https://it.wikipedia.org/wiki?curid=200707", "title": "Alto Adige Lagrein Rosato", "text": ""}
{"id": "200709", "revid": "486946", "url": "https://it.wikipedia.org/wiki?curid=200709", "title": "Alto Adige Lagrein Scuro", "text": ""}
{"id": "200710", "revid": "4", "url": "https://it.wikipedia.org/wiki?curid=200710", "title": "Suera", "text": ""}
{"id": "200712", "revid": "310967", "url": "https://it.wikipedia.org/wiki?curid=200712", "title": "Alto Adige Malvasia", "text": ""}
{"id": "200713", "revid": "310967", "url": "https://it.wikipedia.org/wiki?curid=200713", "title": "Alto Adige Meranese di Collina", "text": ""}
{"id": "200714", "revid": "310967", "url": "https://it.wikipedia.org/wiki?curid=200714", "title": "Alto Adige Meranese di Collina Burgravio", "text": ""}
{"id": "200715", "revid": "310967", "url": "https://it.wikipedia.org/wiki?curid=200715", "title": "Alto Adige Merlot", "text": ""}
{"id": "200716", "revid": "486946", "url": "https://it.wikipedia.org/wiki?curid=200716", "title": "Alto Adige Merlot Riserva", "text": ""}
{"id": "200717", "revid": "22166", "url": "https://it.wikipedia.org/wiki?curid=200717", "title": "Torremanzanas", "text": ""}
{"id": "200718", "revid": "22166", "url": "https://it.wikipedia.org/wiki?curid=200718", "title": "Torre de les Ma\u00e7anes", "text": ""}
{"id": "200719", "revid": "2167723", "url": "https://it.wikipedia.org/wiki?curid=200719", "title": "Marianna (gioco di carte)", "text": "La variante della briscola detta \"Marianna\" si pu\u00f2 giocare in 2, 3 o 4 giocatori con un mazzo di 40 carte. Nella modalit\u00e0 a 3 giocatori prima della partita viene eliminata dal mazzo una carta (in genere un due); nella modalit\u00e0 a 4 giocatori si gioca in coppia con un compagno.\nRegole di base.\nLe regole ed i punti sono gli stessi della briscola tradizionale (120 punti di mazzo), tranne le 4 \"marianne\" (coppia di re e cavallo/ dello stesso seme) : la prima vale 40 punti, la seconda 60, la terza 80 e la quarta 100. Nella modalit\u00e0 a quattro giocatori \u00e8 importante l'intesa col proprio compagno. Convenzionalmente si pu\u00f2 far capire al proprio compagno il seme che si ha in mano tramite gli scarti:\nSi gioca fino al punteggio totale di 500. Anche per questo il gioco in alcune zone della Sicilia occidentale \u00e8 noto come \"Cinquecento\".\nSvolgimento della partita.\nDopo aver mischiato e tagliato le carte il mazziere distribuisce 5 carte ad ogni giocatore. Il giocatore a destra del mazziere comincia il gioco, dopo di che si prosegue in senso antiorario.\nIl gioco prosegue secondo le regole della briscola; al termine di ogni mano i giocatori pescano una carta dal tallone, partendo da chi ha preso in senso antiorario.\nIl giocatore che pesca per primo \u00e8 anche il primo a giocare nella mano successiva.\nIl seme di briscola viene determinato attraverso la dichiarazione delle marianne.\nLa \"marianna\" \u00e8 una coppia re/cavallo dello stesso seme. Da quel momento fino alla fine della partita, o alla dichiarazione di un'altra marianna, la briscola \u00e8 il seme della marianna dichiarata. In conclusione fino a quando la prima \"marianna\" non \u00e8 dichiarata non c'\u00e8 briscola.\nVarianti.\nEsistono numerose varianti alle regole di base:"}
{"id": "200720", "revid": "7", "url": "https://it.wikipedia.org/wiki?curid=200720", "title": "Tisi", "text": ""}
{"id": "200726", "revid": "123468365", "url": "https://it.wikipedia.org/wiki?curid=200726", "title": "\u00c5", "text": "\u00c5 o \u00e5 \u00e8 una lettera vocale composta creata con una \"A\" con una o sopra che ha un suono intermedio tra la \"a\" e la \"o\". \nQuesta vocale composta non \u00e8 presente nell'alfabeto latino, ma viene invece correntemente usata per lo pi\u00f9 nelle lingue che discendono dalla lingua norrena (prima di tutto nel danese, ma anche nello svedese, nel finlandese, e infine nel norvegese). Si usa anche nel vallone. Altre lingue, non originarie ma il cui alfabeto comprende questa lettera, sono il groenlandese, la lingua istrorumena, e le lingue dei sami (il sami di Lule, il sami skolt ed il sami meridionale).\nIn Italia il suono intermedio tra A e o \u00e8 pronunciato quasi esclusivamente nel dialetto bolognese colto, ma questa lettera \u00e8 stata spesso usata in passato anche per trascrivere gli altri dialetti emiliani. In tutte le altre variet\u00e0 dialettali emiliane la vocale va in effetti pronunciata come una \"e\" breve ed accentata.\nLa lettera si \u00e8 sviluppata isolando nei testi il segno ottenuto dalla semi-legatura di una \"a\" con una piccola \"o\" sopra, per segnalare il cambio fonetico. Questo percorso \u00e8 simile a quello che ha portato al segno dell'umlaut ( \u00a8 ), che si \u00e8 sviluppato invece isolando il segno di una piccola \"e\" posto al di sopra di una vocale. \nIn passato la \"o\" \u00e8 stata spesso interpretata erroneamente come un segno diacritico, ma oggi sappiamo che questa teoria \u00e8 erronea.\nLingue nordiche.\nLa lettera \"\u00c5\" negli alfabeti nordici rappresenta due suoni, uno breve ed uno lungo: \nSecondo i linguisti storici il suono della lettera \"\u00c5\" ha la stessa origine del suono lungo nel tedesco \"Aachen\" e \"Haar\" (scandinavo \"h\u00e5r\", inglese \"hair\", italiano \"capello\").\nLa lettera viene usata nelle lingue scandinave sin dal Medioevo quando il Fu\u00feark venne rimpiazzato dall'alfabeto latino, ed \u00e8 ci\u00f2 che resta della runa Odal. Bench\u00e9 abbandonata in danese e norvegese per l'influenza del tedesco, fu conservata nella lingua svedese. La lettera fu reintrodotta in norvegese e danese rispettivamente nel 1917 e 1948.\nIn danese e norvegese, \"Aa\" \u00e8 considerato equivalente di \"\u00c5\" e ne \u00e8 il corretto sostituito quando si utilizza una tastiera priva del carattere \"\u00c5\". Nei cognomi, ed occasionalmente nei nomi geografici, viene generalmente mantenuto \"Aa\". L'alfabeto danese e quello norvegese mettono \"Aa\" insieme a \"\u00c5\" all'ultima posizione del loro ordine alfabetico.\nNell'alfabeto svedese, \"\u00c5\" viene subito dopo la \"Z\" ed \u00e8 la terzultima lettera (dopo ci sono \"\u00c4\" e \"\u00d6\"). Nell'alfabeto finlandese la lettera ha la stessa posizione ma \u00e8 usata solo per i termini di origine svedese. In norvegese e danese la \"Z\" \u00e8 seguita da \"\u00c6\", \"\u00d8\" e \"\u00c5\".\nIn norvegese, danese e svedese, \"\u00e5\" \u00e8 anche una parola in s\u00e9, che significa \"piccolo corso d'acqua\", come nei fiumi \"Aa\", \"Au\" e \"Aue\". In norvegese, e anche in alcuni dialetti svedesi, forma l'infinito: \"\u00e5 ta\" = \"prendere\".\nLingua emiliana.\nLa lettera \"\u00c5\" rappresenta un suono assente nella lingua italiana, simile ad una via di mezzo tra la \"a\" e la \"o\". Sebbene questa lettera faccia parte di tutti i dialetti emiliani, il fonema \u00e8 presente quasi esclusivamente nel dialetto bolognese colto; infatti in tutte le altre variet\u00e0 dialettali viene pronunciata il pi\u00f9 delle volte come una \"o\" breve ed accentata. La lettera \"\u00c5\" si trova anche in alcuni tipi del dialetto bresciano della pianura padana, solo in finale non tonico di parola, per scrivere la cosiddetta A debole, suono misto fra A e O.\nScrittura vallona.\nLa \"\u00c5\" fu introdotta in alcune varianti locali del dialetto vallone orientale all'inizio del XX secolo, inizialmente con lo stesso suono che aveva nel danese. Il suo uso si sparse velocemente a tutti i dialetti valloni orientali attraverso l'influenza culturale della citt\u00e0 di Liegi e aveva tre suoni diversi a seconda del luogo: una \"o\" lunga aperta, una \"o\" lunga chiusa o una \"a\" lunga. L'uso di una singola lettera \"\u00e5\" per coprire le diverse pronunce \u00e8 stato poi adottato dalla nuova ortografia pan-vallona, che sistemizza un unico modo di scrivere parole che sono le stesse, indipendentemente dalle variazioni fonetiche locali.\nIn scritture non-standardizzate fuori dall'area di Liegi le parole che contengono la \"\u00e5\" sono scritte con \"au\", \"\u00e2\" od \"\u00f4\" a seconda della pronuncia. Per esempio la parola \"m\u00e5jhon\" (casa) in ortografia standardizzata \u00e8 scritta \"m\u00f4jo\", \"m\u00e2hon\", \"mohone\", \"maujon\" nelle scritture dialettali.\nUnit\u00e0 di misura.\nLa lettera \"\u00c5\" \u00e8 anche usata nel mondo scientifico come simbolo per l'unit\u00e0 di misura esterna al SI \u00c5ngstr\u00f6m, una misura di lunghezza che porta il nome dello scienziato svedese Anders Jonas \u00c5ngstr\u00f6m. In questo contesto si usa sempre la maiuscola. Il suo simbolo Unicode \u00e8 U+212B, comunque sempre equivalente alla normale lettera \u00c5. Il codice duplicato U+212B \u00e8 dovuto alla compatibilit\u00e0 biunivoca che ci deve essere con un codice di caratteri dell'Asia orientale.\nSui computer.\nPer i computer, quando si usano gli standard ISO 8859-1 o Unicode, i codici per \"\u00c5\" e \"\u00e5\" sono rispettivamente 197 e 134, o C5 ed E5 in esadecimale. In (X)HTML, nei casi in cui la lettera non \u00e8 disponibile con codici ordinari, i codici sono codice_1 e codice_2; o codice_3 e codice_4, che pu\u00f2 essere usato anche in qualsiasi applicazione XML (quando la lettera non \u00e8 direttamente disponibile nel character encoding usato).\nIn ambiente Windows per inserire il carattere \"\u00c5\" la modalit\u00e0 \u00e8 la seguente: codice_5; per inserire, invece, il carattere \"\u00e5\" la modalit\u00e0 \u00e8 la seguente codice_6\nIn ambiente Linux per inserire il carattere \"\u00c5\" la modalit\u00e0 \u00e8 la seguente: codice_7codice_8; per inserire, invece, il carattere \"\u00e5\" la modalit\u00e0 \u00e8 la seguente codice_7codice_10"}
{"id": "200729", "revid": "310967", "url": "https://it.wikipedia.org/wiki?curid=200729", "title": "Alto Adige Moscato Giallo", "text": ""}
{"id": "200731", "revid": "310967", "url": "https://it.wikipedia.org/wiki?curid=200731", "title": "Alto Adige Moscato Rosa", "text": ""}
{"id": "200732", "revid": "4", "url": "https://it.wikipedia.org/wiki?curid=200732", "title": "Urdazubi", "text": ""}
{"id": "200733", "revid": "310967", "url": "https://it.wikipedia.org/wiki?curid=200733", "title": "Alto Adige M\u00fcller-Thurgau", "text": ""}
{"id": "200735", "revid": "310967", "url": "https://it.wikipedia.org/wiki?curid=200735", "title": "Alto Adige Pinot Bianco", "text": ""}
{"id": "200736", "revid": "310967", "url": "https://it.wikipedia.org/wiki?curid=200736", "title": "Alto Adige Pinot Grigio", "text": ""}
{"id": "200737", "revid": "287204", "url": "https://it.wikipedia.org/wiki?curid=200737", "title": "Cacciatorpediniere", "text": "Un cacciatorpediniere (solitamente abbreviato sigla CT) \u00e8 una nave da guerra veloce e manovrabile, dotata di grande autonomia, progettata per scortare navi di dimensioni maggiori in una flotta o in un gruppo di battaglia e difenderle contro attaccanti pi\u00f9 piccoli e a corto raggio d'azione (originariamente le torpediniere, successivamente sottomarini e aerei).\nNascita del cacciatorpediniere.\nIl cacciatorpediniere nacque in Gran Bretagna poco dopo la guerra civile cilena del 1891 e durante la guerra sino-giapponese (1894-1895) per fare fronte ad un nuovo tipo di nave che durante questi conflitti aveva dimostrato la sua devastante efficacia: la torpediniera, inventata da John Ericsson.\nLa torpediniera era una barca piccola, molto pi\u00f9 veloce delle navi di maggiori dimensioni, in grado di avvicinarsi rapidamente a queste ultime e lanciare le sue micidiali torpedini per poi fuggire via.\nMentre normalmente una nave con un corto raggio d'azione di questo tipo avrebbe potuto facilmente essere distrutta prima di poter usare le sue armi, le torpediniere avrebbero potuto agire insieme ad una flotta di navi di dimensioni maggiori, fintantoch\u00e9 questa operasse vicino alla base. In questo caso la forza difensiva avrebbe dovuto scegliere quali bersagli attaccare: le navi di dimensioni maggiori, per il cui contrasto erano state costruite, o le pi\u00f9 piccole ma veloci torpediniere all'attacco. Inoltre queste piccole ed economiche barche avevano un costo insignificante per l'attaccante.\nLe marine del mondo riconobbero il bisogno di un'arma difensiva e svilupparono il \"cacciatorpediniere\". L'idea base era di avere uno schermo di navi veloci quanto le torpediniere, ma armate con cannoni, invece che con siluri. Queste avrebbero dovuto operare sufficientemente lontano dalla flotta principale da impedire alle torpediniere di entrare nel raggio di azione delle loro torpedini.\nD'altra parte era chiaro gi\u00e0 all'epoca che anche questo concetto avrebbe posto problemi: Il cacciatorpediniere avrebbe dovuto essere capace di tenere a bada un attacco di torpediniere (che tipicamente non erano armate con cannoni), ma, dovendo operare lontano dalla flotta principale, sarebbe stato un facile bersaglio per altre navi capitali. Perci\u00f2 venne anch'esso armato con siluri.\nUn altro problema era che mentre la torpediniera aveva un raggio operativo limitato e perci\u00f2 era economica e facile da produrre, il cacciatorpediniere avrebbe dovuto operare da schermo per la flotta e perci\u00f2 doveva possedere un raggio operativo pari a quello delle corazzate. Pertanto spesso era di dimensioni molto maggiori delle navi che era destinato a contrastare.\nI precursori.\nPrima dei veri cacciatorpediniere furono varate delle cannoniere-torpediniere, pi\u00f9 lente delle torpediniere, ma armate sia di siluri che di cannoni ed in grado di operare lontano dai porti (l'HMS Rattlesnake negli anni ottanta del XIX secolo rappresent\u00f2 la punta pi\u00f9 avanzata di questo tipo di navi). Successivamente la marina imperiale giapponese e quella spagnola ordinarono alcune navi di transizione che si avvicinavano al caccia. Il Giappone introdusse la classe Kotaka (\"Falco\"), composta di grosse torpediniere \"oceaniche\" veloci, dotate di un buon armamento silurante ma anche di numerosi piccoli cannoni (37\u00a0mm, sufficienti per affrontare le torpediniere dell'epoca), in pratica delle super torpediniere. Le navi spagnole della classe Destructor erano pi\u00f9 simili ad una veloce cannoniera-torpediniera armata con cannoni da 90 e 57\u00a0mm e vennero sviluppate nella successiva classe Furor, le cui unit\u00e0 furono tutte affondate nella Battaglia navale di Santiago de Cuba. Proprio dalla classe spagnola (ordinata, come le Kotaka, a cantieri britannici) venne derivato il cacciatorpediniere. Tra il 1888 e il 1893 la Royal Navy (ed altre marine, tra cui soprattutto la Marine Nationale francese) iniziarono a costruire unit\u00e0 simili, che possono essere considerate quasi come dei veri cacciatorpediniere ma che non erano ancora dotate di motori a turbina.\nIl primo progetto effettivo di cacciatorpediniere con raggio di autonomia e velocit\u00e0 sufficiente a stare alle pari delle corazzate fu la classe Havock di cui furono varate due navi nel 1893, appartenenti alla Royal Navy. Gli Stati Uniti commissionarono il loro primo cacciatorpediniere, USS \"Bainbridge\", cacciatorpediniere No. 1, nel 1902. Queste navi erano tutte dotate dei modernissimi motori a turbina, che permettevano velocit\u00e0 veramente eccezionali per l'epoca, riuscendo presto a superare il muro \"psicologico\" e tecnologico per unit\u00e0 a vapore dei 26 nodi, e poi anche quello dei 30.\nSuccessivamente il cacciatorpediniere assunse il ruolo della pi\u00f9 piccola torpediniera, effettuando attacchi con siluri contro flotte, come il devastante attacco giapponese contro la flotta russa nella battaglia di Port Arthur all'apertura della guerra russo-giapponese nel 1904, ed attacchi nell'Oceano Pacifico durante la seconda guerra mondiale.\nPrima guerra mondiale.\nNella prima parte del XX secolo i cacciatorpediniere crebbero in forza ed efficacia. Innovazioni come la propulsione a turbina, l'uso di bruciatori a petrolio piuttosto che carbone e torpedini \"heater\" con autonomia maggiore portarono allo sviluppo di navi efficaci da parte della Gran Bretagna e Germania.\nDurante la prima guerra mondiale la minaccia si evolse con l'introduzione del sottomarino. In termini generali il sottomarino o l'U-Boot, non \u00e8 altro che un torpediniere con la capacit\u00e0 di immergersi per brevi periodi di tempo. Questo permise al sottomarino di nascondersi ai cannoni dei cacciatorpediniere ed avvicinarsi a raggio di tiro mentre navigava sott'acqua. Questo port\u00f2 ad una egualmente rapida evoluzione del cacciatorpediniere che venne rapidamente equipaggiato con cariche di profondit\u00e0 e idrofoni (i sonar comparvero nella seconda guerra mondiale) per contrastare questa nuova minaccia. Al termine della guerra lo stato dell'arte era rappresentato dalle classi V e W della Royal Navy.\nPeriodo tra le guerre mondiali.\nLa costruzione dei cacciatorpediniere continu\u00f2 nel periodo tra le due guerre. La classe giapponese Fubuki, o \"tipo speciale\", introdusse torrette chiuse capaci di fuoco antiaereo ed era armata con siluri da 610\u00a0mm; essi furono rimpiazzati negli anni trenta dalla versione paricalibro Type 93 (nota nella letteratura anglosassone come \"Long Lance\"), un perfezionato ordigno propulso a ossigeno, equipaggiato con un grande carico di esplosivo e capace di alte velocit\u00e0. Esso si dimostr\u00f2 un temibile avversario per la United States Navy sin dai primi giorni del conflitto in Estremo oriente e colse i maggiori successi durante la sfibrante campagna di Guadalcanal e i serrati combattimenti notturni nelle isole Salomone centrali (1943).\nMa anche le altre marine principali costruirono unit\u00e0 pi\u00f9 grandi, come i cacciatorpediniere britannici della classe Tribal, da circa 2500 tonnellate di dislocamento e i caccia di squadra francesi; anche la marina italiana schierava i caccia di squadra della classe Soldati da 2.450 tonnellate, armati di cannoni da 120\u00a0mm e 4 o 6 tubi lanciasiluri da 533\u00a0mm ed in grado di filare anche 38 o 39 nodi, che per\u00f2 non avevano delle grandi caratteristiche di navigabilit\u00e0, tanto che il caccia \"Lanciere\" and\u00f2 perso insieme allo \"Scirocco\" della classe Maestrale dopo la Seconda Battaglia della Sirte durante una burrasca.\nSeconda guerra mondiale.\nDurante la seconda guerra mondiale la minaccia evolse nuovamente. I sommergibili erano pi\u00f9 efficaci e l'aeroplano si era dimostrato un'importante arma nel combattimento navale; ancora una volta i cacciatorpediniere vennero equipaggiati per combattere questi nuovi bersagli. Furono dotati di nuovi cannoni antiaerei e del radar, oltre a mitragliere pesanti, cariche di profondit\u00e0 e siluri di cui erano gi\u00e0 equipaggiati. Per quest'epoca i cacciatorpediniere erano diventati grandi unit\u00e0 multiruolo, bersagli costosi di per s\u00e9 piuttosto che unit\u00e0 spendibili per la protezione di altri. Questo port\u00f2 all'introduzione di navi pi\u00f9 piccole ed economiche specializzate nella caccia ai sommergibili da parte della Royal Navy: le corvette e successivamente le fregate, mentre gli USA introdussero i cacciatorpediniere scorta contrassegnati dalla sigla DE (Destroyer Escort), unit\u00e0 pi\u00f9 leggere dei cacciatorpediniere di squadra e dotate di macchine sottopotenziate in quanto non dovevano tenere la velocit\u00e0 massima di una squadra navale (circa 30 nodi), ma quella di ben pi\u00f9 lenti convogli, fino ad un massimo di 22 nodi circa.\nDopo la guerra.\nMarina statunitense.\nNella Marina degli Stati Uniti i cacciatorpediniere operano in supporto di gruppi di battaglia di portaerei, gruppi di azione di superficie, gruppi anfibi e gruppi rifornimento. I cacciatorpediniere con un simbolo di classificazione dello scafo \"DD\", eseguono principalmente compiti di guerra antisommergibile, mentre quelli con simbolo di identificazione dello scafo \"DDG\" sono multiruolo: antisommergibile, antiaereo e antinave. La relativamente recente aggiunta della capacit\u00e0 di lancio di missili cruise ha espanso grandemente il ruolo del cacciatorpediniere in missioni di attacco antinave e di attacco a bersagli terrestri. Con la rimozione di combattenti di superficie pi\u00f9 pesanti, il tonnellaggio dei cacciatorpediniere \u00e8 cresciuto (un moderno cacciatorpediniere della classe Arleigh Burke ha lo stesso tonnellaggio di un incrociatore leggero della seconda guerra mondiale).\nUna sola classe di cacciatorpediniere \u00e8 attualmente in uso nella marina USA: la classe Arleigh Burke. La classe Zumwalt \u00e8 stata programmata per rimpiazzarli; il novembre 2001, la marina USA ha annunciato l'emissione di una revisione della \"Request for Proposal (RFP) for the Future \"Surface Combatant\" Program\" (\"Richiesta di Proposta per il Programma per un Combattente di Superficie Futuro\"). Conosciuto precedentemente come \"DD 21\", il programma sar\u00e0 ora chiamato DD(X) per riflettere pi\u00f9 accuratamente il suo scopo: costruire una famiglia di combattenti di superficie tecnologicamente avanzati, non una singola classe di navi. La classe DD(X) non \u00e8 pi\u00f9 chiamata classe \"Zumwalt\" e si prevede che sar\u00e0 molto pi\u00f9 grossa dei tradizionali cacciatorpediniere, essendo quasi tremila tonnellate pi\u00f9 pesante di un incrociatore classe Ticonderoga. Potenzialmente impiegher\u00e0 armi tecnologicamente avanzate ed un sistema di alimentazione integrato completamente elettrico.\nAl 2018, i cacciatorpediniere in servizio presso la United States Navy risultano essere:\nMarina britannica.\nAttualmente la Royal Navy opera navi della classe Tipo 45. I cacciatorpediniere (cos\u00ec come le fregate) sono, come sempre, i cavalli da tiro della flotta, i primi ottimizzati per la difesa contraerea e le seconde per la guerra di superficie e sottomarina. Sono egualmente a loro agio in grosse task force o in operazioni indipendenti, che possono includere l'applicazione delle sanzioni, supporto umanitario o pattugliamento antidroga. I cacciatorpediniere britannici recenti hanno dislocamento medio di circa 5.000 tonnellate ed hanno un armamento misto di cannoni e missili che includono cannoni da 114\u00a0mm MK 8, Missili Sea Dart', cannoni a corto raggio da 20\u00a0mm, sistemi di difesa ravvicinata \"Vulcan Phalanx\"(CIWS), e tubi di lancio di siluri antisommergibile.\nA partire dal 2009 \u00e8 iniziato il progressivo rimpiazzo dei cacciatorpediniere classe Tipo 42 con quelli della nuova classe Tipo 45. Si prevede un totale di 6 navi (originariamente erano 12 con un budget di 6 miliardi di sterline). Con un tonnellaggio pari a 7.200 tonnellate, saranno equipaggiati con la variante inglese del PAAMS (Principal Anti Air Missile System - Sistema Missilistico Antiaereo Principale). Il progetto e la costruzione delle prime navi \u00e8 diviso tra la BAE Systems e la Vosper Thornycroft sotto il controllo globale della BAE systems. Due delle navi saranno assemblate a Scotstoun, dalla BAE Systems e le altre dalla Vosper Thornycroft al nuovo cantiere navale di Portsmouth.\nAl 2018, i cacciatorpediniere in servizio presso la Royal Navy risultano essere:\nMarina russa.\nLa marina russa ha ereditato i suoi cacciatorpediniere lanciamissili dalla ex marina sovietica, e nessun nuovo progetto \u00e8 previsto attualmente. Pertanto rimangono in servizio gli attuali Udaloj ed \"Udaloj II\", caccia da 7.000 tonnellate circa, ed i pi\u00f9 pesanti Sovremennyj, unit\u00e0 da oltre 9.000 tonnellate dotate di missili supersonici \"Raduga SS-N 22 Sunburn\" (nome in codice NATO) con una testata di 300\u00a0kg di esplosivo; queste navi sono state progettate per attacchi individuali contro le portaerei dei gruppi da battaglia della US Navy, in modo da danneggiarle pesantemente impedendone le operazioni di volo, pur mettendo in conto la propria distruzione ad opera degli attacchi aerei provenienti dalle portaerei stesse, in quanto la loro capacit\u00e0 di difesa antiaerea per quanto potente non \u00e8 in grado di tenere testa ad attacchi di saturazione (cio\u00e8 con un numero elevato di velivoli contemporaneamente) portati dal gruppo aereo imbarcato delle portaerei. La Cina ne ha acquistato quattro esemplari, che vanno a rafforzare considerevolmente il potenziale della flotta d'altura cinese.\nCacciatorpediniere si scrive , tuttavia, questo termine \u00e8 poco usato nella terminologia navale sovietica e poi russa; il termine pi\u00f9 corrente per indicare questo tipo di nave \u00e8 , che significa letteralmente \"grande nave anti-sommergibile\".\nAl 2018, i cacciatorpediniere in servizio presso la Voenno Morskoj Flot Rossijskoj Federacii risultano essere:\nMarina italiana.\nAttualmente la marina italiana ha in servizio due cacciatorpediniere lanciamissili della classe Orizzonte, (frutto del progetto congiunto italo-francese Horizon, caratterizzato dall'impiego del sistema missilistico europeo a lancio verticale PAAMS, Sylver A50, Sylver A43 che utilizza i nuovi missili Aster30 e Aster15). Si tratta delle navi \"Andrea Doria\" e \"Caio Duilio\". Al pari delle pari classi francesi si presentano con un personalissimo profilo stealth immediatamente riconoscibile per le ampie superfici piatte e pulite che lo caratterizzano e che fanno parte di un complesso di accorgimenti volti a ridurre la tracciabilit\u00e0 radar, termica e acustica al fine di migliorarne furtivit\u00e0 e occultamento ai sensori avversari.\nAl 2020, i cacciatorpediniere in servizio presso la Marina Militare risultano quindi essere:\nMarina francese.\nAnche se i termini \"contre-torpilleur\" e \"destroyer\" sono presenti nella terminologia navale francese, il primo come traduzione letterale di \"cacciatorpediniere\" e il secondo utilizzando la denominazione \"in inglese\", la Marine nationale ha raramente utilizzato questi due termini, preferendovi spesso altre denominazioni, a volte in contrasto con il resto delle altre marine.\nIl termine \"contre-torpilleur\" \u00e8 stato utilizzato per diverse classi di navi prodotte prima della seconda guerra mondiale e per alcune navi italiane e tedesche ricevute a titolo di riparazioni di guerra.\nLa Marine nationale ha usato il termine \"destroyer d'escorte\" (cacciatorpediniere di scorta) per indicare le 14 navi della classe Cannon ricevute dalla US Navy, dove erano classificate come \"destroyer escort\" e adottavano l'hull classification symbol DE, nella marina francese il pennant number fu invece F (dal 1975, i destroyer escorts statunitensi furono riclassificati da DE a \"FF\").\nC'\u00e8 da dire che l'ingresso della Francia nella NATO e l'adozione del pennant number permettono di equiparare le differenti classi di navi a prescindere della denominazione, anche se con qualche eccezione, un caso evidente sono le FREMM: ovvero \"FREgate Multi-Missions\" (in italiano: \"FREgate MultiMissione\"), nella Marina militare sono considerate \"fregate\" e portano il pennant F, nella Marine nationale portano il pennant D e sono considerate \"fr\u00e9gates de premier rang\" (cio\u00e8 cacciatorpediniere).\nA partire dagli anni cinquanta, in occasione della realizzazione delle prime navi di produzione francese dopo la seconda guerra mondiale, viene scelto il termine \"escorteur\" per indicare una \"nave incaricata della protezione delle altre navi, dei convogli e delle comunicazioni marittime\". La Francia produrr\u00e0 4 tipi di \"escorteurs\" (con 3 pennant number) differenti : \"escorteurs d'escadre\" (D), \"escorteurs rapides\" (F), \"avisos escorteurs\" (F) e \"escorteurs c\u00f4tiers\" (P). L\"escorteur\" non \u00e8 quindi il cacciatorpediniere di scorta, che in francese si traduce in \"destroyer d'escorte\", ma indica semplicemente una nave da scorta a una forza navale. Il termine \"escorteur\" sostituir\u00e0 nella terminologia navale francese precedenti termini di \"destroyer\", \"contre-torpilleur\" e \"torpilleur\", che saranno definitivamente abbandonati. In seguito anche il termine \"escorteur\" sar\u00e0 abbandonato, negli anni 70, a profitto dei termini \"fregata di 1\u00ba e 2\u00ba rango\", \"avviso\" e \"pattugliatore\".\nNella Marina francese il termine \"fregata\" designa quindi dagli anni settanta due tipi di navi: le \"fr\u00e9gates de second rang\" cio\u00e8 le fregate \"vere e proprie\" e gli \"avisos\" (navi simili a corvette) contraddistinte dal pennant number F (navi pi\u00f9 piccole, leggere, \"furtive\", di sorveglianza) e le \"fr\u00e9gates de premier rang\" cio\u00e8 i \"cacciatorpediniere\" contraddistinti dal pennant number D (navi pi\u00f9 grandi, da difesa aerea, antiaerea, anti-sottomarino).\n\"Contre-torpilleurs\" (elenco parziale, tutti dismessi)\n\"Destroyers d'escorte\" (dismessi)\n\"Escorteurs d'escadre\" (dismessi)\n\"Fr\u00e9gates de premier rang\"\nAl 2018, la Marine nationale ha in servizio le ultime 4 classi sopracitate, per un totale di 12 navi.\nMarina cinese.\nAl 2018, i cacciatorpediniere in servizio presso la Zhongguo Renmin Jiefangjun Haijun risultano essere:\nMarina giapponese.\nAl 2018, i cacciatorpediniere in servizio presso la Kaij\u014d Jieitai risultano essere:"}
{"id": "200739", "revid": "310967", "url": "https://it.wikipedia.org/wiki?curid=200739", "title": "Alto Adige Pinot Nero", "text": ""}
{"id": "200740", "revid": "486946", "url": "https://it.wikipedia.org/wiki?curid=200740", "title": "Alto Adige Pinot Nero Riserva", "text": ""}
{"id": "200743", "revid": "4", "url": "https://it.wikipedia.org/wiki?curid=200743", "title": "Urdu\u00f1a", "text": ""}
{"id": "200744", "revid": "310967", "url": "https://it.wikipedia.org/wiki?curid=200744", "title": "Alto Adige Riesling Italico", "text": ""}
{"id": "200745", "revid": "310967", "url": "https://it.wikipedia.org/wiki?curid=200745", "title": "Alto Adige Riesling Renano", "text": ""}
{"id": "200746", "revid": "310967", "url": "https://it.wikipedia.org/wiki?curid=200746", "title": "Alto Adige Riesling-Sylvaner", "text": ""}
{"id": "200747", "revid": "310967", "url": "https://it.wikipedia.org/wiki?curid=200747", "title": "Alto Adige Santa Maddalena", "text": ""}
{"id": "200748", "revid": "486946", "url": "https://it.wikipedia.org/wiki?curid=200748", "title": "Alto Adige Santa Maddalena Classico", "text": ""}
{"id": "200749", "revid": "310967", "url": "https://it.wikipedia.org/wiki?curid=200749", "title": "Alto Adige Sauvignon", "text": ""}
{"id": "200750", "revid": "310967", "url": "https://it.wikipedia.org/wiki?curid=200750", "title": "Alto Adige Schiava", "text": ""}
{"id": "200751", "revid": "339392", "url": "https://it.wikipedia.org/wiki?curid=200751", "title": "Les Useras", "text": ""}
{"id": "200752", "revid": "339392", "url": "https://it.wikipedia.org/wiki?curid=200752", "title": "Useras", "text": ""}
{"id": "200753", "revid": "310967", "url": "https://it.wikipedia.org/wiki?curid=200753", "title": "Alto Adige Schiava Grigia", "text": ""}
{"id": "200754", "revid": "486946", "url": "https://it.wikipedia.org/wiki?curid=200754", "title": "Alto Adige Spumante", "text": ""}
{"id": "200755", "revid": "2056951", "url": "https://it.wikipedia.org/wiki?curid=200755", "title": "Nome scientifico", "text": "In biologia, il nome scientifico \u00e8 usato per riferirsi ai taxa creati dalla scienza della tassonomia, della quale una sua suddivisione, la nomenclatura, si occupa di regolare i nomi dei taxa. Le regole per creare nomi scientifici sono scritte nei \"Codici Internazionali di Nomenclatura\", e ce n'\u00e8 uno per ogni disciplina (botanica, zoologia, batteri e virus).\nL'obiettivo del nome scientifico \u00e8 quello di possedere un unico nome che venga ad essere utilizzato in tutto il mondo, in qualsiasi lingua, per riferirsi ad un unico taxon. In questo modo si evitano le ambiguit\u00e0 e le circoscrizioni poco chiare dei nomi volgari.\nI nomi scientifici sono in latino, o latinizzati.\nSebbene normalmente e per consuetudine la lingua utilizzata per la nomenclatura sia il latino, dal gennaio 2012, possono essere utilizzati anche nomi non in latino per le nuove specie botaniche. Lo ha deciso il congresso internazionale di botanica svoltosi a Melbourne.\nNomi di taxa al di sopra della specie.\nI nomi scientifici dei taxa ubicati nelle categorie tassonomiche superiori alla specie sono uninominali. Vale a dire che sono nomi composti da una sola parola. Solo nei taxa ubicati nella categoria del genere o inferiore a questa \u00e8 necessario utilizzare le lettere scritte in corsivo o sottolineate. Non si usano il corsivo per le famiglie n\u00e9 tanto meno per i ranghi superiori, sebbene nell'ultima versione del \"Codice di Botanica\" (1999) se ne raccomanda l'uso, il quale tuttora non \u00e8 esteso.\nSiccome i codici forniscono un suffisso differente per ogni categoria tassonomica, a partire dal suffisso di un taxon si pu\u00f2 sapere quale \u00e8 la categoria tassonomica corrispondente nel sistema di classificazione dato. Per ogni regno i suffissi sono i seguenti:\nNomi scientifici sotto la categoria del genere.\nAl di sotto della categoria del genere, tutti i nomi dei taxa sono chiamati \"combinazioni\". La maggioranza ricevono anche una terminazione latina pi\u00f9 o meno codificata in funzione della disciplina. Si distinguono varie categorie di combinazioni:\nNomenclatura binominale.\nI nomi scientifici delle specie sono binomiali, vale a dire, composti da due parole: la prima \u00e8 il nome generico e la seconda l'epiteto o nome specifico. Sogliono anche comparire seguiti da una o pi\u00f9 \"autorit\u00e0\" (\"la\" o \"le\" persone che per prima ne descrissero la specie). I nomi delle specie sempre, senza eccezione, vanno scritti in corsivo (nel caso dei testi tipografici) o sottolineati (nel caso dei testi manoscritti)."}
{"id": "200756", "revid": "310967", "url": "https://it.wikipedia.org/wiki?curid=200756", "title": "Alto Adige Sylvaner", "text": ""}
{"id": "200757", "revid": "486946", "url": "https://it.wikipedia.org/wiki?curid=200757", "title": "Alto Adige Terlano Bianco", "text": ""}
{"id": "200758", "revid": "4", "url": "https://it.wikipedia.org/wiki?curid=200758", "title": "Uztarroze", "text": ""}
{"id": "200759", "revid": "310967", "url": "https://it.wikipedia.org/wiki?curid=200759", "title": "Alto Adige Terlano Chardonnay", "text": ""}
{"id": "200760", "revid": "486946", "url": "https://it.wikipedia.org/wiki?curid=200760", "title": "Alto Adige Terlano Chardonnay Classico", "text": ""}
{"id": "200761", "revid": "486946", "url": "https://it.wikipedia.org/wiki?curid=200761", "title": "Alto Adige Terlano Classico", "text": ""}
{"id": "200762", "revid": "310967", "url": "https://it.wikipedia.org/wiki?curid=200762", "title": "Alto Adige Terlano M\u00fcller-Thurgau", "text": ""}
{"id": "200764", "revid": "486946", "url": "https://it.wikipedia.org/wiki?curid=200764", "title": "Alto Adige Terlano Muller Thurgau Classico", "text": ""}
{"id": "200765", "revid": "310967", "url": "https://it.wikipedia.org/wiki?curid=200765", "title": "Alto Adige Terlano Pinot Bianco", "text": ""}
{"id": "200766", "revid": "486946", "url": "https://it.wikipedia.org/wiki?curid=200766", "title": "Alto Adige Terlano Pinot Bianco Classico", "text": ""}
{"id": "200767", "revid": "310967", "url": "https://it.wikipedia.org/wiki?curid=200767", "title": "Alto Adige Terlano Riesling Italico", "text": ""}
{"id": "200769", "revid": "486946", "url": "https://it.wikipedia.org/wiki?curid=200769", "title": "Alto Adige Terlano Riesling Italico Classico", "text": ""}
{"id": "200770", "revid": "310967", "url": "https://it.wikipedia.org/wiki?curid=200770", "title": "Alto Adige Terlano Riesling Renano", "text": ""}
{"id": "200771", "revid": "486946", "url": "https://it.wikipedia.org/wiki?curid=200771", "title": "Alto Adige Terlano Riesling Renano Classico", "text": ""}
{"id": "200772", "revid": "834", "url": "https://it.wikipedia.org/wiki?curid=200772", "title": "San Salvador del Valle", "text": ""}
{"id": "200773", "revid": "310967", "url": "https://it.wikipedia.org/wiki?curid=200773", "title": "Alto Adige Terlano Sauvignon", "text": ""}
{"id": "200774", "revid": "767487", "url": "https://it.wikipedia.org/wiki?curid=200774", "title": "Edfu", "text": "Edfu (detta anche \"Idfu\") \u00e8 una citt\u00e0 dell'Egitto, localizzata sulla riva occidentale del Nilo, fra Esna e Assuan, dove l'antico sacro fiume forma un'ampia ansa di notevole bellezza.\nStoria.\nIn origine la citt\u00e0, il cui nome era \"Behedet\", (ma anche \"Djeb\" o \"Gebal\") fu capitale del secondo nomos dell'Alto Egitto e successivamente fu ribattezzata con il nome greco di \"Apollinopolis Magna\". La notoriet\u00e0 di Edfu \u00e8 dovuta al tempio, dedicato al culto del dio protettore della citt\u00e0, Horo e gi\u00e0 edificato nel Nuovo Regno su pi\u00f9 antiche vestigia risalenti all'Antico Regno.\n\u00c8 uno dei templi meglio conservati dell'Egitto perch\u00e9 ricostruito ulteriormente fra il 237 ed il 57 a.C., in epoca greco-romana, riprendendo i canoni classici dell'architettura egizia.\nLa citt\u00e0, che oggi risulta estesa su quello che era il lago sacro del tempio, vive di turismo ed \u00e8 circondata da palmeti, dal deserto e dalle aride montagne di granito.\nL'importanza, fin dalle pi\u00f9 remote epoche, di Edfu \u00e8 testimoniata da un'arcaica necropoli del protodinastico e da alcune incisioni rupestri risalenti alla I dinastia e pi\u00f9 specificatamente al regno del sovrano Den.\nDurante l'Antico Regno era considerata la sentinella della \"porta di Elefantina\" e per la sua crescente espansione divenne in epoche successive rivale delle citt\u00e0 di Coptos e di Tebe che per poterne sconfiggere il potere, furono costrette ad allearsi.\nLa notevole espansione era scaturita dalla strategica posizione che Edfu occupava sulla via carovaniera verso il Mar Rosso ed il porto di Berenice dal quale partivano le spedizioni per il paese di Punt, gi\u00e0 dal Medio Regno."}
{"id": "200775", "revid": "486946", "url": "https://it.wikipedia.org/wiki?curid=200775", "title": "Alto Adige Terlano Sauvignon Classico", "text": ""}
{"id": "200776", "revid": "4", "url": "https://it.wikipedia.org/wiki?curid=200776", "title": "Bidankoze", "text": ""}
{"id": "200777", "revid": "486946", "url": "https://it.wikipedia.org/wiki?curid=200777", "title": "Alto Adige Terlano Spumante", "text": ""}
{"id": "200778", "revid": "310967", "url": "https://it.wikipedia.org/wiki?curid=200778", "title": "Alto Adige Terlano Sylvaner", "text": ""}
{"id": "200779", "revid": "486946", "url": "https://it.wikipedia.org/wiki?curid=200779", "title": "Alto Adige Terlano Sylvaner Classico", "text": ""}
{"id": "200780", "revid": "4", "url": "https://it.wikipedia.org/wiki?curid=200780", "title": "Eskuernaga", "text": ""}
{"id": "200781", "revid": "486946", "url": "https://it.wikipedia.org/wiki?curid=200781", "title": "Alto Adige Traminer Aromatico", "text": ""}
{"id": "200782", "revid": "287204", "url": "https://it.wikipedia.org/wiki?curid=200782", "title": "Complesso (chimica)", "text": "Un complesso (o composto di coordinazione) in chimica e in biochimica \u00e8 il prodotto della formazione, spesso reversibile, di un legame covalente coordinato tra un atomo o ione centrale (o \"ione coordinante\") e degli atomi, ioni o molecole (detti \"leganti\" o \"ligandi\" o \"ioni coordinati\") che circondano l'atomo centrale.\nUna definizione pi\u00f9 rigorosa di complesso chimico \u00e8 quella data dalla IUPAC: \"Un composto di coordinazione \u00e8 un qualsiasi composto che contiene un'entit\u00e0 di coordinamento (o coordinazione). Un'entit\u00e0 di coordinazione \u00e8 uno ione o una molecola neutra composta da un atomo centrale, solitamente quello di un metallo, a cui \u00e8 attaccata una matrice circostante di altri atomi o gruppi di atomi, ciascuno dei quali \u00e8 chiamato ligando.\" Questa definizione permette una pi\u00f9 ampia gamma di composti di coordinazione che altrimenti non verrebbero classificati correttamente.\nI metalli di transizione, che allo stato elementare possiedono livelli \"d\" o \"f\" parzialmente occupati, formano una vasta classe di composti, detti complessi o composti di coordinazione in cui il metallo centrale M (allo stato neutro o ionizzato) forma legami covalenti dativi (o di coordinazione) con una serie di atomi o gruppi chimici, detti leganti (o ligandi, italianizzando il termine inglese \u2018ligands\u2019), neutri o di carica opposta rispetto all\u2019atomo centrale. Il metallo centrale agisce come acido di Lewis (accettore di elettroni, elettrofilo) nei confronti dei leganti che si comportano come basi di Lewis (donatori di doppietti elettronici, nucleofili).\nCon il termine ione complesso si indica lo ione, catione o anione, che contiene l'atomo centrale complessato in soluzione acquosa, un esempio \u00e8 lo ione tris(bipiridina)rutenio(II) mostrato nell'immagine a destra, mentre per composto di coordinazione si intende una specie chimica elettricamente neutra, un complesso neutro o un composto ionico in cui almeno uno degli ioni \u00e8 uno ione complesso (come ad esempio [Cu(OH2)6]Cl2, in cui il catione, [Cu(OH2)6], risulta essere uno ione complesso). Nell'uso comune, i termini \"composto di coordinazione\" (il composto neutro) e \"complesso\" (uno o pi\u00f9 tra gli ioni o le specie neutre presenti nel composto) sono adoperati in modo intercambiabile.\nLa formula chimica di uno ione complesso (non di un complesso neutro) \u00e8 comunemente indicata tra parentesi quadre, ad esempio: [Cu(OH2)6]2+. Tra i composti di coordinazione si annoverano complessi il cui atomo metallico centrale \u00e8 neutro, come Ni(CO)4, e composti ionici, come K4[Fe(CN)6].\nEsistono moltissime tipologie di complessi, che vanno dal semplice metallo in soluzione acquosa (coordinato quindi da molecole d'acqua) a complessi metallo-enzimi, che prendono parte a svariati processi biochimici, ai complessi organometallici, i quali ricoprono un ruolo importantissimo come catalizzatori.\nAlcuni esempi di composti di coordinazione sono i seguenti:\nI composti di coordinazione sono molto pi\u00f9 comuni in natura di quanto si possa pensare, molte proteine e enzimi che regolano le funzioni metaboliche del nostro e di altri organismi risultano essere metalloproteine, molecole organiche molto grandi, composte da lunghe catene di amminoacidi, che contengono anche un atomo metallico tramite legami di coordinazione.\nStruttura dei complessi.\nLe basi di Lewis legate all'atomo o allo ione metallico centrale di un complesso, appartenente al blocco \"d\", vanno sotto il nome di ligandi (o leganti), e possono essere ioni o molecole. L'atomo centrale che \u00e8 al centro della coordinazione dei ligandi \u00e8 pi\u00f9 comunemente un metallo, nonostante questa affermazione generalmente valida, un atomo metalloide pu\u00f2 assumere lo stesso ruolo. Ciascun ligando di un complesso possiede almeno una coppia solitaria di elettroni con la quale si legano all'atomo o allo ione centrale mediante legame covalente coordinato. Per descrivere questo tipo di interazione si dice che i leganti si coordinano con il metallo. L'intorno chimico che si forma in seguito a questa interazione \u00e8 definito come sfera di coordinazione dello ione centrale. Il numero dei siti nei quali i ligandi interagiscono con l'atomo metallico centrale \u00e8 detto numero di coordinazione (NC o CN, da \"Coordination Number\"), il quale pu\u00f2 essere determinato sia empiricamente che sperimentalmente e varia a seconda della specie dell'atomo metallico e alla tipologia dei ligandi.\nTale numero varia, in genere, da 2 a 12; i casi pi\u00f9 comuni sono 4 e 6.\nParametri che influenzano il numero di coordinazione sono:\nL'atomo centrale \u00e8 spesso, ma non esclusivamente, un metallo di transizione (ovvero un elemento del blocco \"d\" della tavola periodica).\nSono noti anche composti di coordinazione in cui l'atomo metallico coordinato instaura un legame metallo-metallo con un altro atomo sempre metallico, formando strutture pi\u00f9 complesse. \nLeganti.\nNella chimica di coordinazione, un ligando \u00e8 una molecola o uno ione che trasporta gruppi di donatori adatti in grado di legarsi (o coordinarsi covalentemente) con un atomo centrale. La gamma di molecole che possono legarsi agli ioni metallici come ligandi \u00e8 varia e comprende atomi, ioni e molecole inorganici, nonch\u00e9 molecole e ioni organici. Il numero di molecole note per formare un legame di complessazione, o potenzialmente esserne in grado, \u00e8 estremamente elevato se si guarda ai composti inorganici; nei composti organici, invece, qualora le caratteristiche della molecola non siano sufficienti pu\u00f2 essere convertita in altre molecole (molecole derivate) che possono formare questo tipo di legami. Un esempio \u00e8 il ciclopentadiene, il quale pu\u00f2 vedersi sottratto di uno ione H+ ed essere convertito nello ione ciclopentadienile, ottenendo l'aromaticit\u00e0 e potendo formare composti di coordinazione come il ferrocene.\nI leganti possono formare uno o pi\u00f9 legami con l'atomo centrale; nel secondo caso si dicono \"agenti chelanti\" (per analogia con le chele di molti crostacei). A seconda dei legami che un legante forma con l'atomo centrale, questo si dice \"monodentato\", \"bidentato\" o, in generale, \"polidentato\".\nEsempi di chelanti sono l'etilen-diammino-tetraacetato (EDTA) o l'etilendiammina, bidentato. I leganti come l'acqua o il cloro formano un solo collegamento con l'atomo centrale, e sono quindi monodentati. L'EDTA \u00e8 esadentato, il che spiega la grande stabilit\u00e0 di molti dei suoi complessi. Sia leganti semplici che polidentati possono formare legami con pi\u00f9 di uno ione metallico, formando quindi un unico complesso con pi\u00f9 ioni metallici. In questo caso si parla di \"legante a ponte\" e di formazione di un complesso polimetallico. Se invece \u00e8 il metallo a formare un legame con un altro metallo coordinato, si parla di \"complesso a cluster\".\nQuando l'atomo centrale \u00e8 legato a leganti tutti uguali, si dice che \u00e8 il complesso \u00e8 \"omolettico\"; se i leganti non sono tutti uguali si dice che il complesso \u00e8 \"eterolettico\". Esempi sono rispettivamente [Fe(CN)6]3\u2013 e [Co(NH3)5(NO2)]2+.\nNumero di coordinazione e geometria del complesso.\nA seconda del numero di coordinazione, il complesso pu\u00f2 assumere differenti geometrie. Nella tabella seguente sono illustrate le geometrie pi\u00f9 frequentemente osservate:\nLa geometria regolare non \u00e8 sempre rispettata; ad esempio si osservano deviazioni quando i leganti non sono tutti uguali e le distanze metallo-legante possono risultare diverse, o quando i leganti hanno requisiti particolari di ingombro sterico, o per effetti elettronici come l'effetto Jahn-Teller. Inoltre ci sono casi nei quali due strutture diverse possono interconvertirsi facilmente, perch\u00e9 differiscono di poco in energia; ad esempio questo \u00e8 piuttosto comune per le strutture a numero di coordinazione 4 e 5.\nSfera esterna e sfera interna.\nSi dice complesso della sfera esterna (o complesso esterno o complesso di alto spin) il composto ottenuto per interazione elettrostatica del catione centrale con un anione che viene legato senza per\u00f2 alterare la sfera di coordinazione. Sono complessi esterni quelli in cui non si ha accoppiamento degli elettroni dispari dell'atomo centrale. Ad esempio, [Co(NH3)6](NO2)3 \u00e8 un complesso della sfera esterna.\nDi contro, se il metallo centrale si lega a un anione alterando la sua sfera di coordinazione si dice che si \u00e8 formato un complesso della sfera interna (o complesso interno o complesso di basso spin). Sono complessi interni quelli in cui si ha accoppiamento degli elettroni dispari dell'atomo centrale. In analogia con l'esempio precedente, lo ione nitrito NO2- \u00e8 anche in grado di formare il nitroso-complesso [Co(NH3)3(NO2)3] che rappresenta un complesso della sfera interna.\nLegame chimico nei complessi.\nIl legame chimico nei complessi deriva fondamentalmente dalle interazioni tra gli orbitali d dell'atomo centrale e orbitali s e p dei leganti. I legami risultanti, hanno energie tali che le lunghezze d'onda del visibile causano transizioni elettroniche; molti ioni complessi (e in genere molti ioni di metalli di transizione) sono per questo motivo colorati.\nLa comparsa di effetti cromatici nei composti contenenti metalli di transizione (e nella fattispecie, nei complessi coordinati) sono spiegati dalla cosiddetta \"teoria del campo cristallino\" (o TCC).\nTeoria del legame di valenza.\nLa teoria del legame di valenza Linus Pauling fu la prima teoria (degli anni trenta) sulla formazione di un legame legato-legante per sovrapposizione degli orbitali d del metallo e gli orbitali ibridi spn dei leganti. In questo modo si verrebbero a formare quindi dei legami dativi tali da riempire tutto l'ultimo livello di orbitali dell'atomo centrale (10d 6p 2s) per un totale di 18 elettroni.\nTeoria del campo cristallino.\nLa teoria del campo cristallino fu introdotta da Hans Bethe e nel 1929 ed assume che l'interazione metallo-leganti sia di tipo elettrostatico. Le funzioni d'onda degli orbitali d possono essere graficamente rappresentate come superfici di confine a 4 lobi orientate rispetto agli assi x,y,z: ci\u00f2 avviene poich\u00e9 i leganti assumono una geometria tetraedrica intorno all'atomo centrale e il campo elettrico generato dai leganti, non avendo simmetria sferica, provoca una separazione dei livelli energetici degli orbitali d. Tale separazione conduce ad una stabilizzazione del complesso.\nTeoria del campo dei leganti.\nL'evidenza sperimentale mostra che l'interazione legante-legato non pu\u00f2 essere spiegata solo attraverso un modello puramente elettrostatico. Infatti fra i leganti che danno complessi pi\u00f9 stabili c'\u00e8 il monossido di carbonio (ligando a campo forte) che non ha cariche o dipoli permanenti. Quindi \u00e8 chiara la necessit\u00e0 di introdurre un certo carattere covalente nella teoria. Quindi la teoria del campo dei leganti estende appunto quella del campo cristallino descrivendo l'interazione legante-legato attraverso l'aggiunta di un certo carattere covalente, descritto mediante il modello dell'orbitale molecolare (MO).\nEquilibri di complessazione.\nIndicando con M un generico elemento metallico e con L un ligando, gli equilibri di complessazione sono usualmente schematizzati cos\u00ec:\nSommando membro a membro si ottiene l'espressione totale dell'equilibrio:\nCome tutti gli equilibri multipli \u00e8 verificata l'uguaglianza Kf = K1 \u00b7 K2 \u00b7 K3...Kn da cui pKf = pK1 + pK2 + pK3 + ... pKn\nIl reciproco di Kf esprime la costante di instabilit\u00e0 Kins ed \u00e8 un altro modo di rappresentare l'equilibrio (in questo caso in funzione della dissociazione): \nMolto spesso, nella pratica di laboratorio, capita di avere a che fare con leganti suscettibili a variazioni di pH e con metalli che tendono ad essere complessati da altre specie presenti in soluzione. Tali equilibri sono regolati quantitativamente da un'altra costante che tiene conto di tali fattori: la costante in oggetto \u00e8 la costante condizionale di formazione K'f.\nK'f \u00e8 in relazione con Kf tramite l'equazione: K'f = Kf \u00b7 \u03b1 \u00b7 \u03b2\ndove (per un dato pH) \u03b1 = \u03b1-valore, frazione del ligando libero presente in soluzione e \u03b2 = \u03b2-valore, frazione di metallo non complessato presente in soluzione.\nIsomeria dei complessi.\nEsistono vari tipi di isomeria. I tipi pi\u00f9 importanti sono:\nIsomeria geometrica.\nSi ha quando gli stessi leganti sono disposti in modo differente attorno al metallo. I casi principali riguardano i complessi a numero di coordinazione 4 planari quadrati di formula generica ML2X2 e i complessi a numero di coordinazione 6 ottaedrici di tipo ML4X2 e ML3X3.\nNei complessi planari quadrati si definisce \"isomero cis\" il composto di coordinazione che reca leganti identici sui vertici adiacenti del quadrato. Quando i leganti occupano vertici opposti del quadrato si ha l'isomero \"trans\". Alcuni complessi del platino sono utilizzati nella chemioterapia antitumorale: solamente gli isomeri di tipo \"cis\" del Pt(II) possono legarsi alle basi del DNA ed esplicare la loro relativa azione farmacologica.\nNei complessi ottaedrici di tipo ML4X2 si possono analogamente avere i due isomeri \"cis\" o \"trans\", quando i due leganti X occupano posizioni rispettivamente adiacenti od opposte.\nAnche nei complessi ottaedrici di tipo ML3X3 sono possibili due diversi isomeri geometrici. Quando i tre leganti dello stesso tipo occupano tre posizioni vicine corrispondenti alla faccia dell'ottaedro si ha l'isomero \"fac\" (=\"facciale\"). Quando i tre leganti dello stesso tipo occupano tre posizioni nello stesso piano che contiene anche il metallo si ha l'isomero \"mer (=meridionale)\".\nIsomeria ottica.\nL'isomeria ottica genera una coppia di complessi che sono l'uno l'immagine speculare non sovrapponibile dell'altro. Le due forme isomeriche rappresentano una coppia di enantiomeri ognuno dei quali ruota il piano della luce polarizzata in un determinato modo (destrorso o sinistrorso). La configurazione assoluta dei complessi chirali si assegna notando il verso di rotazione assunto dai ligandi lungo un asse ternario di un ottaedro regolare (meccanismo dell'avvolgimento di una vite o regola della mano destra). La rotazione sinistrorsa dell'elica costituita dai ligandi indica l'isomero \u039b (\"isomero lambda\"), quella destrorsa l'isomero \u0394 (\"isomero delta\").\nIsomeria di legame.\nQuesto tipo di isomeria si ha con leganti ambidentati, cio\u00e8 che possono legarsi in due modi diversi al metallo. L'esempio pi\u00f9 noto \u00e8 dato dallo ione nitrito (NO2\u2212) che pu\u00f2 legarsi con l'ossigeno o con l'azoto:\nAltri leganti ambidentati comuni sono lo ione tiocianato (SCN\u2212) e solfito (SO3\u2212).\nReattivit\u00e0 dei complessi.\nI complessi possono dar luogo a vari tipi di reazioni, che si possono classificare nel modo seguente:\nReazioni di sostituzione dei leganti.\nIn queste reazioni un legante gi\u00e0 presente nella sfera di coordinazione viene sostituito da un altro legante presente in soluzione. Il processo pu\u00f2 avvenire con vari meccanismi e velocit\u00e0. I casi pi\u00f9 studiati riguardano i complessi a numero di coordinazione quattro e sei.\nReazioni di riarrangiamento dei leganti.\nIn questo caso prima e dopo la reazione sono presenti gli stessi leganti coordinati, ma pu\u00f2 variare la geometria di coordinazione o la stereochimica del complesso. Sono possibili vari meccanismi, a seconda che tali reazioni avvengano con o senza rottura di legami metallo-legante. In quest'ultimo caso si parla di \"complessi flussionali\" o \"stereochimicamente non-rigidi\".\nReazioni sui leganti.\nIn questo caso avviene una reazione chimica sul legante mentre \u00e8 coordinato al metallo. Queste reazioni sono comuni soprattutto in chimica metallorganica (ad esempio, reazioni di inserzione), ma ne esistono anche nella chimica dei complessi classici (ad esempio, reazioni a stampo e sintesi di macrocicli).\nReazioni di trasferimento elettronico.\nQueste reazioni sono caratterizzate dal trasferimento di uno (o pi\u00f9) elettroni tra due specie chimiche. Sono possibili due meccanismi:\nNomenclatura dei complessi.\nI complessi possono avere le seguenti caratteristiche:\nFormula chimica: [metallo + legante/i]m\nIl nome dei composti di coordinazione consiste in due parti scritte insieme in cui compaiono prima i ligandi e poi l'atomo metallico seguito dal numero di ossidazione, secondo le seguenti regole:\nn-nome legante/i + nome del metallo + (n.o. del metallo)"}
{"id": "200783", "revid": "310967", "url": "https://it.wikipedia.org/wiki?curid=200783", "title": "Alto Adige Valle Isarco Kerner", "text": ""}
{"id": "200785", "revid": "310967", "url": "https://it.wikipedia.org/wiki?curid=200785", "title": "Alto Adige Valle Isarco Klausner Leitacher", "text": ""}
{"id": "200786", "revid": "310967", "url": "https://it.wikipedia.org/wiki?curid=200786", "title": "Alto Adige Valle Isarco M\u00fcller-Thurgau", "text": ""}
{"id": "200787", "revid": "310967", "url": "https://it.wikipedia.org/wiki?curid=200787", "title": "Alto Adige Valle Isarco M\u00fcller-Thurgau Bressanone", "text": ""}
{"id": "200789", "revid": "310967", "url": "https://it.wikipedia.org/wiki?curid=200789", "title": "Alto Adige Valle Isarco Pinot Grigio", "text": ""}
{"id": "200790", "revid": "4106", "url": "https://it.wikipedia.org/wiki?curid=200790", "title": "Vila Joiosa", "text": ""}
{"id": "200791", "revid": "4106", "url": "https://it.wikipedia.org/wiki?curid=200791", "title": "Villajoyosa", "text": ""}
{"id": "200792", "revid": "310967", "url": "https://it.wikipedia.org/wiki?curid=200792", "title": "Alto Adige Valle Isarco Pinot Grigio Bressanone", "text": ""}
{"id": "200793", "revid": "310967", "url": "https://it.wikipedia.org/wiki?curid=200793", "title": "Alto Adige Valle Isarco Sylvaner", "text": ""}
{"id": "200794", "revid": "310967", "url": "https://it.wikipedia.org/wiki?curid=200794", "title": "Alto Adige Valle Isarco Sylvaner Bressanone", "text": ""}
{"id": "200795", "revid": "486946", "url": "https://it.wikipedia.org/wiki?curid=200795", "title": "Alto Adige Valle Isarco Traminer Aromatico", "text": ""}
{"id": "200796", "revid": "486946", "url": "https://it.wikipedia.org/wiki?curid=200796", "title": "Alto Adige Valle Isarco Traminer Aromatico Bressanone", "text": ""}
{"id": "200797", "revid": "310967", "url": "https://it.wikipedia.org/wiki?curid=200797", "title": "Alto Adige Valle Isarco Veltliner", "text": ""}
{"id": "200799", "revid": "310967", "url": "https://it.wikipedia.org/wiki?curid=200799", "title": "Alto Adige Valle Isarco Veltliner Bressanone", "text": ""}
{"id": "200800", "revid": "310967", "url": "https://it.wikipedia.org/wiki?curid=200800", "title": "Alto Adige Valle Venosta Chardonnay", "text": ""}
{"id": "200801", "revid": "980345", "url": "https://it.wikipedia.org/wiki?curid=200801", "title": "Cabaret Voltaire", "text": "Il cabaret Voltaire \u00e8 un locale d'intrattenimento con intenzioni artistiche e politiche sperimentali, fondato a Zurigo il 5 febbraio 1916 dal regista teatrale Hugo Ball e da Emmy Hennings. \u00c8 considerato universalmente la culla del dadaismo, movimento di rottura e rinnovamento delle logiche artistiche tradizionali, fra i cui membri figurarono Marcel Janco, Richard Huelsenbeck, Tristan Tzara e Hans Arp.\nStoria.\nDurante la prima guerra mondiale la Svizzera \u00e8 un paese neutrale; tra molti rifugiati che arrivano a Zurigo sono presenti molti artisti provenienti da tutta Europa. Ball e Hennings si accordano con il proprietario del \"Meitrei Bar\" al numero\u00a01 di Spiegelgasse, chiedendo di poter usare la sala sul retro per degli eventi. Dal comunicato stampa che accompagna l'apertura del locale si legge:\nIl \"Cabaret\" \u00e8 caratterizzato dalla danza, dalla musica e dalle letture. Al Cabaret si tenevano mostre d'arte russa e francese, danze, letture poetiche, esecuzioni di musiche africane. Spettacoli provocatori e dissacranti che si trasformavano in autentici \"eventi\" culturali. Specchiando la situazione generata dalla prima guerra mondiale l'arte esibita \u00e8 caotica e brutale. In almeno un'occasione il pubblico attacca il palco del \"Cabaret Voltaire\".\nIl 28 luglio 1916 Ball rende pubblico il Manifesto Dada. A giugno, pubblica un periodico con lo stesso nome; contiene lavori di artisti come Guillaume Apollinaire e la copertina \u00e8 disegnata da Jean Arp. Anche se \u00e8 il luogo di nascita del movimento dadaista, il \"cabaret\" ha a che fare con ogni settore dell'avanguardia, incluso il futurista Marinetti. Vengono presentati artisti radicalmente sperimentali, molti dei quali finiscono col cambiare l'espressione delle loro discipline artistiche; gli artisti in questione includono Kandinsky, Paul Klee, de Chirico ed Ernst.\nMentre il movimento Dada sta iniziando, nel 1917, l'eccitazione generata dal \"Cabaret Voltaire\" si spegne e gli artisti sono costretti a trasferirsi in altri posti a Zurigo, come la \"Galerie Dada\" a Bahnhofstrasse 19, e in seguito a Parigi e Berlino. Le attivit\u00e0 al \"cabaret\" generano il movimento culturale Dada che ha una forte influenza sul surrealismo.\nEventi recenti.\nIn anni recenti l'edificio che ha ospitato il \"Cabaret Voltaire\" cade in rovina e durante l'inverno 2001-2002 un gruppo di artisti autonominatisi \"Neo-Dadaisti\", organizzati da Mark Divo, occupa illegalmente il palazzo per protestare contro la demolizione. Dichiarano che \u00e8 il segnale per una nuova generazione di schierarsi per una rinascita di Dada.\nPer oltre tre mesi si tengono un grande numero di esibizioni, feste, letture di poesie e visioni di film. Il palazzo viene, inoltre, decorato e restaurato sia all'interno che all'esterno. Migliaia di persone a Zurigo prendono parte all'esperimento. Il 2 marzo 2002 la polizia fa uscire gli occupanti.\nDa quel momento l'edificio ha ripreso in parte la sua funzione originaria; ha aperto di nuovo come \"cabaret\", negozio e vanta un programma piuttosto importante in fatto di mostre ed eventi."}
{"id": "200802", "revid": "310967", "url": "https://it.wikipedia.org/wiki?curid=200802", "title": "Alto Adige Valle Venosta Kerner", "text": ""}
{"id": "200803", "revid": "310967", "url": "https://it.wikipedia.org/wiki?curid=200803", "title": "Alto Adige Valle Venosta M\u00fcller-Thurgau", "text": ""}
{"id": "200804", "revid": "310967", "url": "https://it.wikipedia.org/wiki?curid=200804", "title": "Alto Adige Valle Venosta Pinot Bianco", "text": ""}
{"id": "200806", "revid": "681115", "url": "https://it.wikipedia.org/wiki?curid=200806", "title": "Partitore di tensione", "text": "Un partitore di tensione \u00e8 un tipo di circuito costituito da due o pi\u00f9 componenti passivi collegati in serie ai capi dei quali, se viene applicata una tensione, essa si ripartir\u00e0 sulle stesse componenti in base al loro valore.\nIl suo duale sar\u00e0 il partitore di corrente.\nFunzione di trasferimento.\nLa legge generale da applicare sar\u00e0 moltiplicare il valore della tensione applicata alla serie per il rapporto tra la resistenza ai capi della quale si vuole conoscere la tensione e la somma delle resistenze componenti la serie. Questa \u00e8 una conseguenza della legge di Ohm e delle Leggi di Kirchhoff.\nLa funzione di trasferimento del partitore risulta: formula_1 e di conseguenza: formula_2, con formula_3.\nSe ad esempio, abbiamo due resistenze, collegate in serie, di pari valore ed una tensione di 10 volt troveremo ai capi di ciascuna resistenza esattamente 5 volt. Nel caso le due resistenze collegate in serie siano invece di valore differente troveremo che le tensioni ai capi di ciascuna saranno diverse pur essendo sempre la loro somma uguale al valore ai capi della serie, in questo caso 10 volt.\nDimostrazione.\nLa corrente che scorre in ognuna delle due resistenze \u00e8:\nformula_4.\nPer la legge di Ohm, la tensione ai capi di ogni resistenza \u00e8:\nformula_5\nformula_6\nRicordando che \"Vin = V1 + V2\" si ha:\nformula_7 e quindi formula_8\nLa tensione ai capi del resistore \"R2\" sar\u00e0 quindi, sempre per la legge di Ohm:\nformula_9.\nVariazione della tensione in uscita.\n\u00c8 un errore comune e frequente paragonare questo tipo di circuito a un regolatore di tensione sull'ipotetica uscita \"V\"out: infatti, un carico qualunque collegato all'uscita \"V\"out \u00e8 comunque soggetto alle leggi di Kirchhoff, per cui la tensione ai suoi capi non rimane costante, ma varia non linearmente in funzione della sua resistenza.\nPer realizzare un regolatore di tensione sono necessarie altre tecniche, che variano in base alle tensioni e alle correnti in gioco nel circuito.\nPartitori in cascata.\nCollegando due partitori di tensione in cascata tra di loro, cio\u00e8 l'uscita del primo \u00e8 collegata all'ingresso del secondo, non \u00e8 possibile effettuare il prodotto delle funzioni di trasferimento perch\u00e9 il circuito non \u00e8 disaccoppiato. \u00c8 possibile verificarlo con un semplice controesempio.\nPresi in cascata due partitori aventi tutte le resistenze del valore di formula_10 il prodotto delle funzioni di trasferimento risulta:\nformula_11, quindi formula_12; \u00e8 semplice dimostrare che questa affermazione \u00e8 falsa risolvendo la rete con il teorema di Th\u00e9venin, dal quale si otterr\u00e0 una formula_13.\nDisaccoppiamento.\nPer rendere valido il prodotto di due partitori di tensione \u00e8 necessario isolare le correnti in ogni maglia, per questo si utilizza un buffer realizzato con un amplificatore operazionale. Questo permette, grazie all'alta impedenza del morsetto positivo, di isolare teoricamente i due circuiti, rendendo possibile il prodotto delle loro funzioni di trasferimento.\nLa regola \u00e8 di semplice dimostrazione: sul morsetto negativo dell'operazionale (in figura indicato con -) si trova una tensione pari a formula_14 e grazie alla configurazione buffer dell'operazionale all'uscita dell'operazionale (rispettando i limiti dell'alimentazione) si avr\u00e0 formula_15; applicando il secondo partitore si ottiene la funzione di trasferimento corretta."}
{"id": "200807", "revid": "310967", "url": "https://it.wikipedia.org/wiki?curid=200807", "title": "Alto Adige Valle Venosta Pinot Grigio", "text": ""}
{"id": "200809", "revid": "310967", "url": "https://it.wikipedia.org/wiki?curid=200809", "title": "Alto Adige Valle Venosta Pinot Nero", "text": ""}
{"id": "200810", "revid": "1893", "url": "https://it.wikipedia.org/wiki?curid=200810", "title": "Idfu", "text": ""}
{"id": "200811", "revid": "10369", "url": "https://it.wikipedia.org/wiki?curid=200811", "title": "Storia delle combinatorica", "text": ""}
{"id": "200812", "revid": "1305772", "url": "https://it.wikipedia.org/wiki?curid=200812", "title": "Complesso", "text": ""}
{"id": "200813", "revid": "310967", "url": "https://it.wikipedia.org/wiki?curid=200813", "title": "Alto Adige Valle Venosta Riesling", "text": ""}
{"id": "200814", "revid": "310967", "url": "https://it.wikipedia.org/wiki?curid=200814", "title": "Alto Adige Valle Venosta Schiava", "text": ""}
{"id": "200815", "revid": "486946", "url": "https://it.wikipedia.org/wiki?curid=200815", "title": "Alto Adige Valle Venosta Traminer Aromatico", "text": ""}
{"id": "200816", "revid": "1488558", "url": "https://it.wikipedia.org/wiki?curid=200816", "title": "Amarone della Valpolicella", "text": "L'Amarone della Valpolicella \u00e8 un vino rosso passito secco a DOCG prodotto esclusivamente nella Valpolicella in provincia di Verona.\nVitigni con cui \u00e8 consentito produrlo.\nIl disciplinare di produzione vigente ha raccolto le sollecitazioni dei tecnici modificando l'uvaggio precedente che era prevalentemente di uve Corvina (40-70%), Rondinella (20-40%), e Molinara (5-25%).\nCaratteristiche organolettiche.\nSentori olfattivi: frutta matura, confettura di amarena e di lamponi. In quelli pi\u00f9 invecchiati si possono percepire anche sentori di muschio e di catrame, quest'ultimo in gergo tecnico detto di goudron.\nGrado alcolico: la gradazione minima prevista \u00e8 di 14\u00ba. I pi\u00f9 potenti possono raggiungere anche i 17\u00ba.\nInformazioni sulla zona geografica.\nLa zona di produzione della denominazione copre l'intera fascia pedemontana della provincia di Verona estendendosi dal lago di Garda fino quasi al confine con la provincia di Vicenza. Anche se la zona \u00e8 costituita da una serie di vallate e di colline che entrano nella pianura disegnando la \"forma di una mano\", possono individuarsi alcune caratteristiche comuni e proprie della Valpolicella dove il clima ed il suolo hanno un ruolo fondamentale. Grazie alla protezione della catena montuosa dei Lessini a Nord, alla vicinanza del lago di Garda e all'esposizione a sud dei terreni collinari e di fondovalle, il clima in cui cresce la vigna di \"Amarone della Valpolicella\" \u00e8 complessivamente mite e non troppo piovoso avvicinandosi soprattutto nella bassa collina e nel fondovalle a quello \"Mediterraneo\".\nLa piovosit\u00e0 non eccede se non durante l'inverno e la media annua oscilla fra gli 850 ed i 1000\u00a0mm. I suoli della Valpolicella sono costituiti sia dalla disgregazione di formazioni calcareo-dolomitiche che da basalti, che da depositi morenici e fluviali di origine vulcanica e per questo presentano aspetti di variabilit\u00e0, determinando un diverso apporto idrico alla vite nei vari stadi di sviluppo e crescita dell'apparato fogliare e poi durante la fase di maturazione dell'uva.\nI terreni a vigneto \"Valpolicella\" hanno esposizioni diversificate a seconda dell'altitudine a cui crescono che pu\u00f2 arrivare sino ai 500 s.l.m., ed in base ai versanti collinari che occupano.\nStoria.\nIl nome di questo rosso veronese strutturato, Amarone, deriva dalla parola \u201camaro\u201d, adottata per distinguerlo dal dolce del Recioto della Valpolicella che veniva prodotto da alcune cantine negli anni 20 in una versione pi\u00f9 secca vicina al moderno Amarone denominata \"Recioto Tipo Secco\". Infatti, il recioto \u00e8 il corrispondente (per zona, uvaggio e tipologia) dell'amarone, ma \u00e8 un passito dolce a differenza di quest'ultimo che \u00e8 sempre passito seppur secco.\nIl nuovo epiteto Amarone per indicare il Recioto Amaro o Recioto Secco nasce nella primavera del 1936 nella Cantina sociale Valpolicella, al tempo con sede presso Villa Mosconi ad Arbizzano di Valpolicella, ad opera del capocantina Adelino Lucchese, palato e fiuto eccezionali che, grazie al fortunato ritrovamento di una botte di recioto dimenticata in cantina e spillando il Recioto Amaro dal fusto di fermentazione, usc\u00ec in una esclamazione entusiastica: \u201cQuesto non \u00e8 un Amaro, \u00e8 un Amarone\u201d. Il capocantina aveva regalato alla Valpolicella la parola magica e il direttore Gaetano Dall'Ora la us\u00f2 subito in etichetta. La Cantina Sociale di Negrar nell'ingresso attuale ostenta giustamente una lettera di spedizione del 1942 con descrizione di \u201cFiaschetti di Amarone 1938\u201d.\nPraticamente il recioto, messo in botte e poi dimenticato, continu\u00f2 a fermentare fino a diventare secco. Gli zuccheri si sono cos\u00ec trasformati tutti in alcol e hanno fatto perdere la dolcezza al vino, al quale, in contrapposizione a quello che avrebbe dovuto essere, \u00e8 stato dato il nome di Amarone.\nFatta la scoperta, non \u00e8 che l'Amarone fu subito perfetto. Anzi, a volte veniva fuori per combinazione, per fortuna, ancora dolce ma con un sapore finale di mandorla, magari risultato di una partita di Recioto in cui la fermentazione era sfuggita al controllo del produttore.\nDi \"vino amaro\" si parlava fin dai tempi di Catullo nel Carme n. 27 (49 circa a.C.) reclama \u201ccalices amariores\u201d (bicchieri pi\u00f9 amari). Ma ben altri documenti ne danno testimonianza.\nCassiodoro, nei primi anni del V secolo, ricerca l'Acinatico della Valpolicella, rosso e bianco per la mensa del re ostrogoto Teodorico: si ritiene che fosse un \"recchiotto amaro\", scrive G. B. Peres nel 1900, opinione coincidente con quella del Panvinio, che nell'Acin\u00e0tico di Cassiodoro riconosce il R\u00e8tico di Augusto e del Sarayna (1543) che parla dei vini della Valpolicella \"neri, dolci, racenti e maturi\".\nTracce della predilezione per questo vino e per le uve che lo producono si ritrova anche nell'Editto di Rotari che stabiliva pene molto severe per chi arrecava danno alle viti e multe salate per chi rubava i grappoli. Per gli anni successivi al 1000 d.C. vi \u00e8 traccia di alcuni atti d'acquisto e vendita di vigneti nella zona di produzione di \"Amarone della Valpolicella\", anzi il vino \u00e8 considerato al pari del denaro per pagare i diritti feudali. Nei secoli successivi prosegue la presenza di \"Amarone della Valpolicella\" nei documenti ufficiali e negli scritti degli umanisti. Un estimo del 1503 attesta che la zona di produzione di \"Amarone della Valpolicella\" era una valle ricca e famosa grazie ai suoi vini. Fama che \u00e8 continuata sino all'epoca illuministica quando Scipione Maffei in un importante testo ha proposto la dizione \"amaro\" per indicare il vino \u00abd'una grazia particolare prodotto in Valpolicella\u00bb.\nMa forse pi\u00f9 di ogni altro vale il giudizio emesso da assaggiatori francesi a Parigi nel 1845 su una partita di vino \"Rosso Austero Costa Calda\" di San Vito di Negrar vecchio di 11 anni: \"Supremo vino d'Italia... preferibile a diversi Bordeaux ed Hermitage\".\nMolti altri scrittori e studiosi si sono interessati a questo vino nei secoli successivi per arrivare alle prime analisi organolettiche su questo vino riportate nel bollettino della stazione agraria sperimentale di Verona della fine del 1800.\nI primi esemplari di bottiglie di \"Amarone\" senza etichetta arrivarono solo nei primi anni del Novecento per un uso familiare o destinati agli amici.\nPer trovare la prima etichetta e il primo documento di vendita dobbiamo arrivare al 1938, ma venne ufficialmente commercializzato a partire dal 1953 da parte della cantina Bolla, anno di messa in commercio dell'Amarone fatto per scelta e non per fortuna. Ottenne subito un grande successo, anche se presso un pubblico contenuto di appassionati come era e rimane la produzione di questo vino, che copre il 10% di tutta la produzione dei vini del territorio, dominati dal Valpolicella e dal Valpolicella Superiore, rossi giovani e profumati, spesso da bere subito, freschi e gustosi.\nNel 1968 si \u00e8 giunti all'approvazione ufficiale del primo disciplinare di produzione e al riconoscimento della DOC. Allo scopo di tutelare l'identit\u00e0 delle diverse tipologie inserite nella denominazione \"Valpolicella\", \"Valpolicella Ripasso\", \"Recioto della Valpolicella\" e \"Amarone della Valpolicella\", il 24 marzo 2010 sono stati adottati appositi decreti ministeriali con i quali le quattro tipologie sono state rese autonome. Il successo di \"Amarone della Valpolicella\" ha attraversato indenne i secoli, arrivando fino ad oggi come testimoniato dall'attenzione che continuano a tributargli giornalisti ed esperti di vino, che ne riconoscono la peculiarit\u00e0 inserendolo nelle pi\u00f9 importanti guide enologiche come Buoni Vini d'Italia Touring Club, Vini d'Italia Gambero Rosso, Veronelli, Luca Maroni, Espresso, Enogea, Wine Enthusiast.\nMetodo di produzione.\nSono ammessi solo vigneti collinari. Per i nuovi impianti e i reimpianti la densit\u00e0 non pu\u00f2 essere inferiore a 3.300 ceppi/ha. Le forme di allevamento consentite sono a spalliera o a pergola veronese inclinata. \u00c8 vietata ogni pratica di forzatura, ma \u00e8 consentita l'irrigazione di soccorso.\nL'esperienza che serve per portare al giusto appassimento le uve destinate a questo prezioso vino \u00e8 molto elevata. L'appassimento \u00e8 fondamentale, tanto che qualcuno ha definito questa fase una seconda vendemmia. Le uve, sane e perfettamente mature non solo sulla buccia ma anche internamente, sono selezionate gi\u00e0 al momento della raccolta, nelle prime due settimane di ottobre, scegliendo i grappoli spargoli, con gli acini non troppo vicini tra loro, in modo che lascino circolare l'aria. Queste piccole \u201cpepite\u201d scure sono distribuite in un unico strato sui plateaux, ampie cassette di legno, sempre pi\u00f9 spesso sostituite da plastica traforata, per l'aerazione e per garantire una pi\u00f9 rapida lavabilit\u00e0 dopo l'uso.\nI plateaux sono impilati nei fruttai, locali aerati in genere sopra le abitazioni e le cantine. Posizione utile per chi deve girare e controllare periodicamente le uve e poi lavorarle in fretta, al momento giusto.\nI fruttai devono essere in posizioni in cui sia consentita una costante aerazione, controllata da finestre opportunamente predisposte, dove la temperatura possa cambiare con gradualit\u00e0 e dove non ci siano ristagni di umidit\u00e0. Per questo certe cantine storiche sono costruite su dossi e fianchi di colli in posizioni a volte improbabili, al di fuori delle regole di praticit\u00e0 spicciola. A volte era la posizione del fruttaio a decidere la collocazione dell'intero edificio. Per far fronte ad un appassimento corretto, per tenere sotto controllo temperatura, aerazione, umidit\u00e0, che non sono costanti ma variano man mano che all'esterno il clima cambia per via dell'inverno che si avvicina, molti produttori hanno ritenuto opportuno termocondizionare i loro fruttai.\nTutte le fasi, insomma, sono tenute sotto controllo da apparecchiature, soprattutto per evitare attacchi di muffe e inizi di marciume, e in sostanza per modificare eventuali condizioni sfavorevoli e riportare il processo di appassimento sulla retta via.\nL'appassimento dura circa 120 giorni, ma anche qualcuno di pi\u00f9 o di meno, secondo la percentuale d'acqua contenuta in origine nelle uve. \u00c8 l'acqua infatti a sparire dagli acini per via dell'appassimento, lasciando quasi intatti gli zuccheri. La pi\u00f9 evidente conseguenza visibile di questa fase, oltre all'avvizzimento degli acini, \u00e8 la perdita di peso dei grappoli che varia secondo il tipo di uva: dal 35 al 45% per la Corvina e dal 27 al 40% per la Rondinella, quella dunque che \u201cdimagrisce\u201d di meno. Finito l'appassimento l'uva viene pigiata ed inizia una lenta fermentazione a bassa temperatura, anche per 30/50 giorni. Questo serve a fare in modo che gli zuccheri, per effetto dei lieviti, si trasformino in alcol. Se tutti gli zuccheri vengono fermentati, il vino potr\u00e0 definirsi Amarone (da disciplinare di produzione, il residuo zuccherino consentito \u00e8 di un massimo di 1,1 grammo per litro). \nLe uve messe ad appassire non possono essere vinificate prima del 1\u00ba dicembre. (La data varia in funzione dell'annata, l'inizio della pigiatura viene deciso ogni anno in funzione della maturit\u00e0 iniziale dell'uva e del grado di appassimento raggiunto)\nSi richiede un invecchiamento minimo di due anni con decorrenza dal 1\u00ba gennaio successivo alla vendemmia.\nTutte le operazioni di appassimento delle uve, vinificazione, stagionatura e imbottigliamento, debbono essere effettuate nella zona DOCG.\nAbbinamenti consigliati.\nPerfetto con i cibi dell'autunno e dell'inverno, come brasati, stracotti, spezzatini, arrosti, soprattutto di selvaggina. Grande rosso che pu\u00f2 essere accompagnato a piatti \"importanti\" quali selvaggina e carni arrosto, e anche a salumi, formaggi a pasta dura e ai piatti tipici della tradizione quale \"pasta e fasoi\" e lo stesso risotto all'Amarone. Anche bevuto da solo \u00e8 un degno finale di un pasto serale o pu\u00f2 essere il compagno di una piacevole meditazione.\nServizio: in ampi bicchieri, in modo da dare ai profumi la possibilit\u00e0 di evolversi con l'ossigenazione del vino. Temperatura di servizio ideale dai 18 ai 20\u00a0\u00b0C."}
{"id": "200817", "revid": "41851", "url": "https://it.wikipedia.org/wiki?curid=200817", "title": "Amarone della Valpolicella Classico", "text": ""}
{"id": "200818", "revid": "599013", "url": "https://it.wikipedia.org/wiki?curid=200818", "title": "Ansonica Costa dell'Argentario", "text": "L'Ansonica Costa dell'Argentario \u00e8 un vino DOC la cui produzione \u00e8 consentita nella provincia di Grosseto. Il vino \u00e8 ottenuto dall'omonimo vitigno autoctono presente nella zona del Monte Argentario e all'Isola del Giglio dove assume la suddetta denominazione. Il medesimo vitigno \u00e8 presente anche all'Isola d'Elba, in alcune aree della Sardegna e in Sicilia, dove viene chiamato Inzolia: in queste tre zone, il vino prodotto assume altre denominazioni.\nL'Ansonica esige per una corretta maturazione caratteristiche microclimatiche particolari, con intenso soleggiamento, temperature elevate e precipitazioni nulle o scarsissime, in particolar modo durante la fase vegetativa. I territori comunali dove \u00e8 prevista dal disciplinare la produzione dell'Ansonica Costa dell'Argentario DOC sono quelli di Manciano, Orbetello, Monte Argentario, Capalbio e Isola del Giglio.\nAbbinamenti consigliati.\nPer le sue caratteristiche, l'Ansonica va servito a temperature di 8-10\u00a0\u00b0C ed \u00e8 abbinabile in generale a tutti i piatti a base di pesce (antipasti e insalate di mare, primi e secondi) e a zuppe di verdura; recentemente, \u00e8 stato riconosciuto ottimo anche l'abbinamento con il sushi.\nInoltre, risulta molto indicato con i frutti di mare e con le ostriche, con le quali si abbina ancor meglio rispetto allo champagne (l'abbinamento ostriche-champagne \u00e8 un'esaltazione della tradizione e della poesia ma l'effervescenza tipica dello champagne si adegua ad alimenti pi\u00f9 grassi e succulenti delle ostriche).\nProduzione.\n\"Provincia, stagione, volume in ettolitri\""}
{"id": "200822", "revid": "599013", "url": "https://it.wikipedia.org/wiki?curid=200822", "title": "Arborea Trebbiano", "text": "L'Arborea Trebbiano \u00e8 un vino DOC la cui produzione \u00e8 consentita nella provincia di Oristano.\nProduzione.\n\"Provincia, stagione, volume in ettolitri\""}
{"id": "200825", "revid": "1632387", "url": "https://it.wikipedia.org/wiki?curid=200825", "title": "Gaio", "text": "La sua eccezionale fama tra gli studiosi del diritto romano e del diritto in generale \u00e8 dovuta al ritrovamento nel 1816 di un manoscritto contenente le \"Istituzioni\", opera in quattro libri (o \"commentari\") che il giurista aveva predisposto a fini didattici e che fotografa con impareggiabile nitidezza il quadro del diritto romano arcaico e preclassico. Si tratta dell'unica opera del periodo classico ad esserci pervenuta direttamente, senza il tramite (e le interpolazioni) dei giuristi giustinianei.\nBiografia.\nI pochissimi dati sulla vita di Gaio hanno fatto s\u00ec che sul giurista romano si concentrassero, come su pochi altri, numerosissime opinioni per lo pi\u00f9 contrastanti.\nL'opinione nettamente dominante in dottrina considera Gaio un \"provinciale\" (probabilmente nato nella Gallia Cisalpina) stabilitosi a Roma, e che assunse un \"praenomen\" romano. La tesi \u00e8 corroborata dalla frequenza, inusuale per un giurista romano, con cui Gaio cita scrittori Greci ed istituzioni di popolazioni orientali.\nLa sua attivit\u00e0 didattica si colloca tra il regno di Antonino Pio ed il regno di Marco Aurelio. Di certo v'\u00e8 che Gaio mor\u00ec dopo il 178 d.C., anno in cui fu emanato il Senatoconsulto orfiziano, cui Gaio dedica un commento.\nOpere giuridiche.\nTra le opere di Gaio il posto principale spetta alle Istituzioni. Altre opere del giurista, note attraverso numerosi frammenti ed epitomi post classiche sono le \"Res cottidianae\"."}
{"id": "200827", "revid": "599013", "url": "https://it.wikipedia.org/wiki?curid=200827", "title": "Assisi Grechetto", "text": "L'Assisi Grechetto \u00e8 un vino DOC la cui produzione \u00e8 consentita nella provincia di Perugia.\nProduzione.\n\"Provincia, stagione, volume in ettolitri\""}
{"id": "200831", "revid": "9", "url": "https://it.wikipedia.org/wiki?curid=200831", "title": "Movimento Rastafari", "text": ""}
{"id": "200835", "revid": "599013", "url": "https://it.wikipedia.org/wiki?curid=200835", "title": "Aversa Asprinio", "text": "L'Aversa Asprinio \u00e8 un vitigno a bacca bianca di tipo DOC \nla cui produzione \u00e8 consentita nella zona di Aversa nel casertano, dove d\u00e0 ottimi risultati soprattutto se coltivata ad alberata.\nSpesso la pianta \u00e8 abbinata a tutori vivi (olmi o pioppi) che formano una barriera vegetale in grado di superare i 20 metri di altezza. Si dice che i Borboni li usassero come barriere difensive contro le cavallerie nemiche.\nStoria.\nSulla sua provenienza si sono fatte molte ipotesi: una, per\u00f2 rapidamente scartata, che voleva l'Asprinio appartenere alla famiglia dei Pinot e importato dai francesi durante la dominazione del 1400 per la produzione di vini spumanti. Un'altra lo farebbe derivare dalla domesticazione da parte degli Etruschi di viti selvatiche presenti nella zona. Un'altra ipotesi \u00e8 basata su recenti analisi molecolari, ridurrebbe l'Asprinio a semplice biotipo del Greco; infine, quella pi\u00f9 attendibile, che in epoca angioina Louis Pierrefeu cantiniere di corte di Roberto d'Angi\u00f2, individu\u00f2 nei declivi vicino Aversa il suolo ideale per impiantare le viti che assicurassero alla corte angioina una riserva ricca di spumanti. La scelta si rivel\u00f2 giusta: i tralci di vite, infatti, appoggiandosi agli alberi di pioppo, che fungevano da sostegno, crescevano innalzandosi anche oltre i 15-20 metri di altezza e a festoni, consentendo cos\u00ec la produzione di quell'uva. In tale sistema, in cui le viti vengono chiamate \"maritate\" poich\u00e9 si appoggiano ai pioppi, si chiama \"Alberata Aversana\". Ad ogni modo il nome \u00e8 sicuramente dovuto alla sensazione gustativa data dal vino con esso prodotto.\nCaratteristiche ampelografiche.\nFoglia medio-piccola, pentalobata, pagina superiore glabra, di colore verde chiaro. Grappolo di media grandezza, compatto, allungato e conico, con o senza ali. Acino sferoidale, medio grande, con buccia di colore grigio verdastro, ricoperta abbondantemente di pruina.\nLa maturazione avviene in genere fra la fine di settembre e i primi di ottobre. La produttivit\u00e0 \u00e8 abbondante e la vigoria della pianta \u00e8 ottima.\nCaratteristiche organolettiche.\nL'Asprinio d\u00e0 un vino leggero, poco propenso all'invecchiamento, di colore giallo paglierino con riflessi verdolini, con profumo di media intensit\u00e0 e fruttato, con riconoscimenti di agrumi. L'esame gustativo evidenzia decisa freschezza (acidit\u00e0 spiccata), media struttura e sensazioni pseudocaloriche poco accentuate. Questo vitigno d\u00e0 buoni risultati anche come base spumante.\nAbbinamenti consigliati.\nVino da pasto, si serve a temperatura tra 7\u00b0-10\u00b0. Vi \u00e8 poi una versione angioina (spumante) che viene prodotta nella doppia versione \u201cdemi-sec\u201d e \u201cbrut\u201d: entrambe hanno un profumo tipico ed elegante e un perlage sottile. Tutti e tre serviti freddi si adattano con antipasti freddi, tartine, stuzzichini, piatti di pesce, crostacei, molluschi, piatti fritti campani, mozzarella di bufala in carrozza, primi piatti al sugo di pesce senza pomodoro.\nProduzione.\nLa zona di produzione comprende i comuni di: Aversa, Lusciano, Carinaro, Casal di Principe, Casapesenna, Cesa, Casaluce, Frignano, Gricignano di Aversa, Orta di Atella, Parete, San Cipriano d'Aversa, San Marcellino, Sant'Arpino, Succivo, Teverola, Trentola-Ducenta, Villa di Briano e Villa Literno, in provincia di Caserta, nonch\u00e9 Giugliano in Campania, Qualiano e Sant'Antimo, nella citt\u00e0 metropolitana di Napoli.\n\"Area, stagione, volume in ettolitri\""}
{"id": "200837", "revid": "599013", "url": "https://it.wikipedia.org/wiki?curid=200837", "title": "Aversa Asprinio Alberata", "text": "L'Aversa Asprinio Alberata o Vigneti ad Alberata \u00e8 un vino DOC la cui produzione \u00e8 consentita nelle province di Caserta e Napoli.\nProduzione.\n\"Provincia, stagione, volume in ettolitri\""}
{"id": "200840", "revid": "4327", "url": "https://it.wikipedia.org/wiki?curid=200840", "title": "Aversa Asprinio Spumante", "text": ""}
{"id": "200842", "revid": "599013", "url": "https://it.wikipedia.org/wiki?curid=200842", "title": "Bagnoli di Sopra Friularo", "text": "Il Bagnoli di Sopra Friularo \u00e8 un vino DOC la cui produzione \u00e8 consentita nella provincia di Padova.\nStoria.\nQuesto vino speciale \u00e8 stato prodotto esclusivamente con uve Friulare, provenienti da Vigneti storici.\nQuesto vitigno autoctono \u00e8 presente a Bagnoli da oltre 5 secoli.\nAbbinamenti consigliati.\nVino adatto a piatti di carne rossa alla brace, pesci grassi, come l'anguilla ed il pesce gatto, formaggi di medio impasto o stagionati. Si conserva molto a lungo e deve essere servito a 16 \u2013 18 \u00b0C.\nProduzione.\n\"Provincia, stagione, volume in ettolitri\""}
{"id": "200846", "revid": "599013", "url": "https://it.wikipedia.org/wiki?curid=200846", "title": "Bagnoli di Sopra Cabernet", "text": "Il Bagnoli di Sopra Cabernet \u00e8 un vino DOC la cui produzione \u00e8 consentita nella provincia di Padova.\nProduzione.\n\"Provincia, stagione, volume in ettolitri\""}
{"id": "200855", "revid": "1893", "url": "https://it.wikipedia.org/wiki?curid=200855", "title": "Behdet", "text": ""}
{"id": "200856", "revid": "623104", "url": "https://it.wikipedia.org/wiki?curid=200856", "title": "Merovingi", "text": "I Merovingi (dal nome di Meroveo, leggendario capostipite della famiglia) furono la prima dinastia dei Franchi.\nStoria.\nOrigini.\nLe vicende dei primi personaggi della dinastia sono in gran parte leggendarie: secondo le Grandi Cronache di Francia (\"Grandes Chroniques de France\") di Gregorio di Tours, il primo re dei Franchi sarebbe stato Faramondo (\"Pharamond\"), figlio del duca dei Franchi Marcomero (\"Marcomer\" o \"Marcomir\"). Eletto re nel 420, Faramondo avrebbe suddiviso il suo popolo in due met\u00e0, e alla testa dei Franchi \"Salii\" (originariamente stanziati tra il basso Reno ed il mare del Nord) avrebbe passato il Reno per stabilirsi nel nord dell'attuale Francia, mentre i Franchi Ripuari o Renani sarebbero rimasti nella zona di Colonia e nell'attuale regione tedesca della Renania Settentrionale-Vestfalia.\nDopo la morte di Faramondo nel 428, gli sarebbe succeduto il figlio, Clodione, detto \u201cil Capelluto\u201d (\"Clodion le Chevelu\"), che tent\u00f2 approcci con i Romani, bench\u00e9 avversato dall'elemento nazionalista interno. Respinto dalla Gallia dal generale romano Flavio Ezio, si spost\u00f2 a saccheggiare la Turingia. Sconfitto una seconda volta in battaglia, negozi\u00f2 la pace, ma la ruppe per impadronirsi di Tournai e Cambrai (\"Camaracum\"), da cui fu nuovamente cacciato. Infine firm\u00f2 un patto di alleanza con l'impero (\"foedus\"), con il quale gli venne consentito di stanziarsi all'interno dell'impero stesso, nella regione di Tournai, provvedendo in cambio a difenderne i confini.\nMorto Clodione nel 448, gli sarebbe succeduto Meroveo (\"M\u00e9rov\u00e9e\"), che una pi\u00f9 tarda leggenda voleva figlio del re e di un mostro marino, il quinotauro, e che forse non fu figlio di Clodione, ma solo suo parente. Come alleato dei Romani sembra abbia combattuto nella battaglia dei Campi Catalaunici del 451 guidata da Ezio contro gli Unni di Attila. Con il suo governo il regno dei Merovingi si install\u00f2 nella Francia settentrionale.\nA Meroveo succedette nel 457 il figlio Childerico I (\"Child\u00e9ric\"), fortunosamente liberato dalla prigionia degli Unni, che in un primo momento fu cacciato dai nobili per le sue numerose avventure galanti. Ospitato dal re dei Turingi, ne sedusse la moglie Basina, che lo segu\u00ec al suo ritorno in Gallia e lo spos\u00f2, malgrado il precedente matrimonio. Combatt\u00e9 contro i Visigoti stanziati nel sud del paese, che minacciavano Orl\u00e9ans, e nel 468 sconfisse i Sassoni che minacciavano Angers e uccise Paolo, comandante militare gallo-romano a Soissons. Conquist\u00f2 alcune regioni della Germania e mor\u00ec nel 481. Fu sepolto a Tournai, dove la sua tomba fu scoperta nel XVIII secolo. Il corredo funerario della tomba lo mostra in abiti e atteggiamenti romani, e vi sono stati ritrovati 200 denari d'argento romani e 90 soldi d'oro imperiali, dimostrazione che il concetto di monetazione presso i Merovingi era soggetto a sbagli volontari e involontari: si usavano le due monete indistintamente e si tendeva anche a contraffare le monete imperiali. Durante il suo regno termin\u00f2 nel 476 l'impero romano d'Occidente.\nClodoveo I e la conversione al cattolicesimo.\nClodoveo, nato verso il 466, \u00e8 considerato il vero fondatore della dinastia. Salito al potere nel 481 coalizz\u00f2 le trib\u00f9 dei Franchi ed inizi\u00f2 una politica di espansione a spese di Alemanni, Turingi, Burgundi (con i quali stese diverse alleanze e intrattenne rapporti contrastanti) e Visigoti (della Gallia del Sud, fino al 507, quando, dopo la pesante sconfitta nella battaglia di Vouill\u00e9 che cost\u00f2 la vita allo stesso re Alarico II e la perdita della capitale Tolosa e di quasi tutti i territori nella regione gallica, furono costretti a varcare i Pirenei). Occup\u00f2 inoltre l'ultima \"enclave\" romana costituita nel bacino della Senna da Siagrio il quale, sconfitto nel 486, si rifugi\u00f2 proprio presso Alarico II che poi lo consegn\u00f2 a Clodoveo. A conclusione del processo di espansione scelse come capitale Lutezia (l'attuale Parigi).\nL'espansione dei Franchi, che possedevano ormai quasi tutta la Gallia, attir\u00f2 l'attenzione sia di Teodorico, re degli Ostrogoti, che cerc\u00f2 di aiutare i Visigoti inviando loro delle truppe, sia dell'imperatore d'Oriente Anastasio, che invece cerc\u00f2 di allearsi con Clodoveo per ridimensionare gli Ostrogoti stanziati in Italia ed ottenere la sua sottomissione formale. Dal punto di vista di Clodoveo l'offerta di Anastasio da una parte poteva legittimare le conquiste, ponendola come ristabilimento dell'autorit\u00e0 sovrana imperiale rispetto ai suoi sudditi, dall'altra li avrebbe messi in lotta contro i popoli germanici ben pi\u00f9 vicini geograficamente e culturalmente. Inoltre il regno dei Franchi, che erano tra i popoli meno romanizzati, era l'ultimo ancora pagano in Europa occidentale.\nRe Clodoveo fece allora una scelta singolare, cio\u00e8 quella di convertirsi, imponendo il battesimo al proprio popolo, ma non secondo la fede ariana, predominante nei popoli germanici, ma secondo il credo niceno, accettando la sottomissione solo e soltanto al vescovo di Roma. La scelta ebbe una portata storica molto forte, in quanto i Franchi furono il primo popolo \u201cbarbaro\u201d che accett\u00f2 il primato del papato. Le ragioni di tale scelta possono essere individuate nella volont\u00e0 di Clodoveo di legittimarsi direttamente da Roma (e quindi dall'Impero delle origini), anzich\u00e9 da Costantinopoli, e di ribadire la propria identit\u00e0 nazionale con una scelta diversa da quella degli altri popoli germanici. Accantonata la liturgia gi\u00e0 in uso dai vescovi gallo-romani, Clodoveo fece applicare la liturgia e la disciplina del vescovo dell'Urbe, facendo diventare i Franchi i \"figli primogeniti della Chiesa romana\", e dunque i principali alleati politici e difensori di Roma. Ma la conversione present\u00f2 anche alcuni rischi per la casa regnante, perch\u00e9 poteva scontentare i suoi maggiori fedeli di cultura pagana e inoltre toglieva alla sua dinastia l'aura sacrale derivata dalla tradizione leggendaria. Nella pratica comunque l'accettazione del cristianesimo non va vista come assoluta, poich\u00e9 quelle popolazioni spesso avevano credenze religiose sincretiche e sicuramente convissero con i vecchi costumi religiosi e militari tradizionali.\nL\"Historia Francorum\" di Gregorio di Tours data la conversione di Clodoveo al 25 dicembre 496, data respinta ormai da molti storici che la collocano al 506, alla vigilia del conflitto con gli ariani Visigoti. I principali artefici della conversione regale, sempre secondo Gregorio, furono la burgunda regina Clotilde e san Remigio, vescovo di Reims, anche se occorre tener presente che la forte personalit\u00e0 e lo spiccato intuito politico di Clodoveo, che peraltro non risulta aver dato segnali di particolare religiosit\u00e0 o aver mutato abitudini personali, gli avranno suggerito pi\u00f9 una valutazione sulla reale importanza sociale e politica della Chiesa, piuttosto che considerazioni di carattere personale; a ci\u00f2 si aggiunga anche che buona parte delle popolazioni stanziate sui territori oggetto delle sue conquiste era di fede cattolica.\nLa vittima pi\u00f9 illustre di questo stato di cose fu Teodorico, re degli Ostrogoti d'Italia, che aveva imperniato la sua politica su una rete di alleanze (anche matrimoniali: spos\u00f2 Audefleda, sorella di Clodoveo) e accordi di non belligeranza con gli Stati pi\u00f9 importanti d'Europa. Ma come ha osservato Paolo Lamma, \u201cil problema franco \u00e8 la chiave di volta dei rapporti barbarici occidentali; Teodorico lo ha compreso e ha cercato di attrarre anche questa forza nel suo sistema di equilibrio, ma la politica franca si muove su linee diverse da quelle da lui auspicate. \u00c8 un imperialismo particolare che mira ad un dominio, pi\u00f9 che a una collaborazione, sulle genti vicine.\u201d. Alla crisi si giunse dopo la gi\u00e0 citata battaglia di Vouill\u00e9, vinta dai Franchi a spese dei Visigoti, aiutati dagli Ostrogoti di Teodorico (e dunque anche vinta dalla politica espansionistica contro quella diplomatica); Clodoveo chiese all'imperatore d'Oriente Anastasio la dignit\u00e0 consolare, che ottenne (\"proconsole\") prontamente con le relative insegne. Anastasio infatti non aspettava altro che un'occasione propizia per mettere in difficolt\u00e0 Teodorico, che non era solo uno scomodo vicino con il quale aveva in sospeso dispute di confine, ma aveva anche problemi inerenti alla Chiesa di Roma. Si cre\u00f2 dunque un'alleanza Oriente-Gallia che si poteva contrapporre a quella Italia-Spagna e che teneva Teodorico chiuso in una morsa da cui non fu pi\u00f9 in grado di uscire, anche per il successivo mutare della situazione politica \u201cinternazionale\u201d.\nIl regno di Clodoveo si framment\u00f2 tra i quattro eredi (Clotario, Clodomiro, Teodorico e Childeberto), secondo le usanze del tempo che consideravano le conquiste territoriali alla stregua del patrimonio personale di beni mobili, i quali continuarono la politica paterna di espansione a spese di Burgundi e Turingi, e con l'annessione della Borgogna, ceduta dal re ostrogoto Vitige. Qualche difficolt\u00e0 fu incontrata da Childeberto nella sua politica di intervento in Italia come alleato dei bizantini contro i Longobardi del re Autari, la cui resistenza, seppure con alterne fortune, indusse il re franco a non insistere nel tentativo di impadronirsi dell'Italia settentrionale.\n\"Re fannulloni\".\nI quattro figli maschi di Clotario, ultimo sopravvissuto dei figli di Clodoveo, divisero a loro volta nuovamente il regno in altrettante regioni, che negli anni successivi vennero anche allargate grazie a conquiste verso oriente e verso sud. Neustria e Aquitania andarono a Cariberto, Austrasia, e Alvernia e Provenza a Sigeberto I, Borgogna a Gontrano e la regione attorno a Tournai a Chilperico I. Restavano fuori dalla sfera di influenza franca lo stato degli Alamanni (pi\u00f9 o meno l'attuale Svizzera), la Bretagna, l'Occitania e i \"vasconi\" (i Paesi Baschi) dell'area pirenaica.\nLa nascita in quei tempi dei primi abbozzi della futura lingua francese rende bene l'idea di una popolazione prevalentemente gallo-romana (il francese \u00e8 infatti lingua neolatina) assoggettata alla minoranza germanico-franca al potere. Il retaggio culturale latino era ancora pi\u00f9 forte nelle citt\u00e0 del versante mediterraneo, dove infatti la lingua provenzale e occitana sono pi\u00f9 marcatamente neolatine.\nNel VI secolo il regno franco pativa una crisi non solo economica per le difficolt\u00e0 dell'agricoltura, ma soprattutto per la disgregazione politica dovuta alla debolezza cronica dei re Merovingi, che, per questo motivo, vennero infatti chiamati \u201cre fannulloni\u201d, e che port\u00f2 ben presto il loro potere ad affievolirsi a favore di un casato di \u201cMaggiordomi di palazzo\u201d, i Pipinidi, (poi Carolingi). Va comunque rilevato che il giudizio negativo sui Merovingi proposto dal biografo di Carlo Magno Eginardo, influenz\u00f2 notevolmente la storiografia successiva, etichettando quella stirpe come una dinastia inutile, a cui volutamente contrappone l'esercizio di tutti i poteri politici ed economici da parte dei \u201cMaestri di palazzo\u201d. Questi re avrebbero avuto, secondo Eginardo, esclusivamente un ruolo cerimoniale e di facciata: contenti del loro titolo, sedevano inoperosi sul trono intervenendo nelle udienze con quanto veniva loro suggerito o imposto dai \u201cprefetti\u201d (come definiva i \u201cMaestri di palazzo\u201d); deboli anche economicamente, oltre all'appannaggio che veniva deciso ed erogato a loro piacimento dai \u201cprefetti\u201d, essi possedevano solo una tenuta agricola (peraltro poco produttiva), con i relativi servi, e si spostavano su carri trainati da buoi e condotti da bovari. In realt\u00e0 i Merovingi, al di l\u00e0 del carattere caricaturale (e storicamente improbabile) di queste descrizioni e della effettiva debolezza, ebbero comunque il merito di creare e istituzionalizzare la monarchia franca da un agglomerato di antiche tradizioni sociali e di organizzazioni economiche di origine germanica, ponendo il nuovo popolo franco sulla via della civilizzazione.\nDal 590 inizia l'evangelizzazione in Francia da parte dell'abate irlandese san Colombano fondatore dell'abbazia di Luxeuil abbazia matrice da cui si irradieranno centinaia di fondazioni monastiche del monachesimo irlandese le prime esistenti in Europa e che si diffonderanno in tutto il regno Franco, esse seguivano la regola benedettina bianca di San Colombano scritta a Luxeuil, devota al lavoro, alla preghiera ed allo studio, famosa per i suoi scriptoria, le sue biblioteche con i codici di pergamena e scuole monastiche regie aperte agli ecclesiastici ma soprattutto ai laici; esse furono alla base della rinascita culturale della filosofia scolastica e furono le istituzioni immediatamente precedenti alla fondazione delle Universit\u00e0 medievali. Il monastero \u00e8 un feudo regio, un luogo sicuro dove vivere, lavorare e costruire, esso dilata i suoi spazi fino a diventare rifugio e asilo per i poveri, i pellegrini, ospedale per ammalati ed infermi, grazie all'uso della medicina e della farmacopea e nelle zone con sorgenti termali lo sfruttamento delle acque termali, specie le sulfuree, a scopi antisettici e curativi mediante inalazioni e bagni. Dai monasteri inizia anche una rivoluzione agricola, essi diedero le basi e l'impulso per lo sviluppo dell'agricoltura in modo intensivo con il recupero di aree incolte o abbandonate, le bonifiche, le canalizzazioni per scopo irriguo e di drenaggio, acquedotti e migliorie con l'introduzione di innovazioni agricole, agronomiche e le rotazioni agricole, con il recupero di campi ed orti e la diffusione di vigneti, castagneti, oliveti, noceti, piante da frutto, selvicoltura, strumenti agricoli e di aratura, mulini, fratoi, ecc. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; oltre a riportare l'uso della birra abbandonata con la cristianizzazione in epoca romana, introdussero il nuovo tipo di vinificazione per il vino (che sostitu\u00ec l'uso romano) a fermentazione alcolica in botti di legno in uso presso i celti in tutta Europa. Inoltre si adoperarono per la riapertura delle vie di comunicazione e commerciali e delle vie del sale ed il commercio fra le aree marittime e quelle interne con conscambi di merci varie come olio, sale, spezie, legname, cereali, ortaggi, formaggi, carni, pesce, vino, ecc.\nUna prima riunificazione era stata provata, nella seconda met\u00e0 del VI secolo, dalla regina d'Austrasia Brunechilde, vedova di Sigeberto I, a capo del regno in reggenza dei figli e poi, dopo la morte prematura di essi, dei nipoti. Ma l'impresa riusc\u00ec solo nel 613: Clotario II di Neustria riusc\u00ec a ricomporre tutto il regno franco sotto la sua autorit\u00e0, avvalendosi dell'aiuto di due importanti esponenti dell'aristocrazia austrasiana, Arnolfo di Metz e Pipino di Landen. Nello stesso anno Clotario mise a morte Brunechilde, che aveva perso l'appoggio della nobilt\u00e0. A differenza di Brunechilde, Clotario ebbe l'indiscutibile vantaggio, per la nobilt\u00e0 franca, di lasciar loro un ampio margine di potere. L'anno successivo egli legava la nomina dei vescovi alla sanzione reale.\nAlla morte di Clotario (629) Arnolfo si ritir\u00f2 in un monastero (dove pi\u00f9 tardi sarebbe morto in odore di santit\u00e0), mentre il nuovo re Dagoberto I, di cui Arnolfo era gi\u00e0 precettore e Pipino influentissimo \u201cMaestro di palazzo\u201d in Austrasia fin dal 624, sentendo forse l'oppressione della nobilt\u00e0 australina, spost\u00f2 la corte da Metz a \"Lutezia\" (Parigi), portando con s\u00e9 Pipino, che nella nuova capitale aveva meno appoggi ed era pi\u00f9 facilmente controllabile. Nel 639 Dagoberto mor\u00ec lasciando dei figli bambini, e un anno dopo mor\u00ec anche Pipino.\nIl declino merovingio, oltre ad un processo di deterioramento interno del potere (frazionamento del regno, lotte intestine alla dinastia e minorit\u00e0 di molti degli eredi), \u00e8 certamente da mettere in relazione con la posizione di rilievo assunta da alcune famiglie nobili che potevano competere con il trono a livello economico, di potere e di influenza sociale. I futuri Carolingi in particolare, grazie al ruolo di \u201cMaestri di palazzo\u201d, avevano un controllo smisurato su tutte le attivit\u00e0 della nazione franca, e gi\u00e0 dalla met\u00e0 del VII secolo furono in grado di tentare un colpo di Stato. Nel 631 infatti Grimoaldo, figlio di Pipino di Landen, assumeva la carica di \u201cMaestro di palazzo\u201d e, credendo i tempi maturi per un colpo di mano, tent\u00f2 di assicurare il trono a suo figlio Childeberto, facendolo adottare dalla famiglia merovingia. Ma l'opposizione della nobilt\u00e0 reag\u00ec duramente e, subito dopo la prematura morte naturale di Childeberto, trucid\u00f2 circa nel 656 lo stesso Grimoaldo. La linea maschile dei pipinidi si era esaurita, ma la struttura socio-familiare dell'epoca consent\u00ec la continuazione della stirpe attraverso Begga, sorella di Grimoaldo e dunque figlia di Pipino, che spos\u00f2 Ansegiso, figlio di Arnolfo, vescovo di Metz, e diede alla luce Pipino di Herstal. Fu solo nel 687 che costui, dopo aver guadagnato l'appoggio della nobilt\u00e0, riusc\u00ec a diventare la nuova guida per i franchi, rinsaldata dalla leggendaria vittoria di suo figlio Carlo Martello a Poitiers e consacrata con Pipino il Breve, che fond\u00f2 la dinastia reale pipinide-arnolfingia, poi detta carolingia, la quale dunque, considerando le linee materne, discendeva dalla merovingia.\nUno dei maggiori problemi in merito alla caduta della dinastia merovingia era costituito dalla sua indiscussa legittimit\u00e0, che non era intaccata nemmeno dall'incapacit\u00e0 e debolezza o dalla minore et\u00e0 di molti re; una legittimit\u00e0 sacra che di fatto per molto tempo imped\u00ec che le famiglie nobili del regno, prime fra tutte quelle dei \u201cMaestri di palazzo\u201d, s'impadronissero del trono con un atto rivoluzionario. Lo stesso Eginardo fu costretto a riconoscere che solo grazie all'alleanza tra il papa Zaccaria e Pipino il Breve si giunse alla caduta della dinastia regnante, con un atto d'imperio del pontefice che \u201cordin\u00f2\u201d di chiudere Childerico III in un monastero e di nominare Pipino re dei Franchi, in base al principio che nessuno avrebbe dovuto essere re solo di nome, ma doveva esserlo anche nei fatti. Una tale ricostruzione storica del biografo di Carlo Magno (che per dovere d'ufficio non avrebbe certo potuto gettare ombre sull'operato della dinastia pipinide da cui Carlo discendeva) rendeva Pipino quasi uno spettatore della vicenda di cui era protagonista, che si era svolta per diretto intervento e con l'autorit\u00e0 del Vicario di Cristo.\nRapporto con i Maggiordomi di palazzo.\nAl tempo in cui regnarono (V-VIII secolo) il potere politico era diviso tra il re e il maggiordomo di palazzo, in un rapporto paragonabile a quello, pi\u00f9 tardo, tra l'imperatore e lo Sh\u014dgun nel Giappone feudale. Allo stesso modo, infatti, formalmente il Maggiordomo non poteva avere un potere maggiore del suo sovrano, tuttavia era proprio il Signore di Palazzo che radunava le truppe al \"campo Maggio\" (il campo nel quale, ogni primavera, venivano reclutate le truppe per l'esercito) e conduceva le campagne militari, esercitando nei fatti il ruolo di comandante supremo dello stato guerriero. Il potere si basava infatti soprattutto sull'esercito o, piuttosto, sulla guardia del corpo del sovrano, che, oltre a quelli militari, aveva anche incarichi politici e giudiziari.\nProprio a causa di questo potere che via via andava ingrandendosi nelle mani dei maggiordomi, la dinastia pipinide (poi carolingia), dalla quale proveniva la maggior parte dei signori di palazzo, prese progressivamente il sopravvento sulla merovingia per poi sostituirla completamente. Lo stesso Eginardo, biografo ufficiale di Carlo Magno, nella sua opera tenta di dimostrare che la stirpe merovingia non sarebbe tanto caduta per un colpo di mano o per l'ambizione dei Pipinidi, quanto piuttosto per la totale incapacit\u00e0 dei Merovingi a governare; inoltre, lo sforzo di presentare Carlo Martello e Pipino il Breve (rispettivamente nonno e padre di Carlo Magno) come di fatto i veri detentori del potere, tendeva a cancellare il sospetto di un colpo di Stato nell'assunzione del titolo regio da parte di Pipino.\nLa Corte.\nLa numerosa corte non aveva sede fissa e si manteneva con i proventi delle rendite fiscali dei terreni. L'amministrazione periferica era assicurata dai conti, prima funzionari militari, poi anche civili, nominati dal re e anch'essi mantenuti con rendite rurali dei possedimenti sotto la loro giurisdizione e con le ammende comminate ai colpevoli di reati; alcune contee erano raggruppate sotto il controllo di duchi, funzionari militari di grado pi\u00f9 alto, mentre all'interno delle citt\u00e0 l'amministrazione era completamente nelle mani dei vescovi, sulla cui elezione e sulle cui propriet\u00e0 interveniva direttamente il re.\nNell'ambito della corte alcuni personaggi di maggior rilievo costituirono un ceto forte e geloso dei suoi privilegi e dello stesso sovrano, i Maestri di Palazzo o Maggiordomi, che da un lato controllavano il re, e dall'altro agivano in suo nome con un potere praticamente illimitato che concedeva loro anche la tutela dei sovrani minorenni ed il conseguente controllo delle lotte dinastiche.\nTra le famiglie collaboratrici all'interno della corte dei Merovingi, assumevano un ruolo importante per la politica dei reali i denominati \"Courrier\", i quali tenevano la corrispondenza scritta tra i diversi territori e regni in Europa. Tale prassi diede avvio ad una forma prodromica di diplomazia scritta. I \"Courrier\" come altre famiglie, dimostravano maestranze speciali consolidate nel tempo e quindi ricevevano titoli e riconoscenze nobiliari per questi servigi.\n\"Re taumaturghi\".\nL'appellativo di \"re taumaturghi\" risulta dubbio: in realt\u00e0 il primo accenno storico scritto di re taumaturgo \u00e8 riferito a Enrico I di Francia, terzo re della terza dinastia di re francesi, i Capetingi, presumibilmente per il fatto che i Merovingi erano analfabeti. Di Enrico si racconta infatti di come guarisse le scrofole con l'imposizione delle mani. La taumaturgia era in qualche modo un fatto d'esperienza che nemmeno i pi\u00f9 scettici, nel XIV secolo, si sognavano di mettere in dubbio.\nTardivamente \u00e8 attestato anche l'appellativo di \"re mosca\", per via dell'insetto raffigurato sul loro stemma.\nSecondo altre ipotesi, al solito basate su quella che \u00e8 una lampante \"etimologia facile\", i Merovingi deriverebbero dalla \"gens Claudia\" e gli avi di Clodoveo, primo re merovingio, sarebbero forse stati servi affrancati dai Claudi, malgrado il nome \"Hlodowig\", nell'idioma germanico dei Franchi, sia con ogni evidenza composto da \"hlod\" (\u00abillustre\u00bb) e \"wig\" (\u00abbattaglia\u00bb).\nLeggende moderne.\nSecondo la medievale \u201cLegenda Aurea\u201d, Maria Maddalena, dopo la crocifissione di Ges\u00f9, sarebbe fuggita dalla Palestina su una barca per approdare in Provenza, da dove avrebbe poi risalito il Rodano.\nLa leggenda \u00e8 ripresa nel \"best seller\" \"Il santo Graal\" di Michael Baigent, Richard Leigh e Henry Lincoln, un libro del 1982 che ha dato lo spunto a moltissimi altri testi sulla \"linea di sangue del Graal\", pur non essendo suffragata da alcuna fonte storica: i Merovingi sarebbero i discendenti di Ges\u00f9 e della Maddalena. Secondo questo scenario, Maria Maddalena, incinta, risal\u00ec il Rodano raggiungendo la trib\u00f9 dei Franchi, che non sarebbe altro che la trib\u00f9 ebraica di Beniamino nella diaspora, ed avrebbe avuto un figlio di nome Giacomo. I Merovingi, i primi re dei Franchi, proprio a causa di questa origine avrebbero avuto l'appellativo di re taumaturghi (guaritori), per la loro facolt\u00e0 di guarire gli infermi con il solo tocco delle mani, come il Ges\u00f9 dei Vangeli, e le leggende legate alla paternit\u00e0 di Meroveo simboleggerebbero l'unione della stirpe dei Franchi con quella graalica, proveniente d'oltremare. Il santo Graal non sarebbe altro che il \"sang real\" ovvero il sangue regale di questa stirpe dalle origini nobilissime.\nA parte Jacopo da Varazze, autore della \"Legenda Aurea\", le uniche fonti citate dai tre autori per sostenere che i Merovingi discenderebbero da Ges\u00f9 e dalla trib\u00f9 ebraica di Beniamino sono \"Les dossiers secrets\" del Priorato di Sion, una serie di documenti dattiloscritti depositati presso la Biblioteca Nazionale di Parigi negli anni sessanta. Questi testi contengono complicate linee di discendenza ed elenchi di presunti Gran Maestri del Priorato (descritti come i custodi del vero segreto del Graal), ma che le ultime ricerche hanno confermato inventate di sana pianta da Pierre Plantard per millantare una propria personale discendenza nobiliare dai Merovingi."}
{"id": "200858", "revid": "1573940", "url": "https://it.wikipedia.org/wiki?curid=200858", "title": "Upupa epops", "text": "Lupupa comune o upupa eurasiatica o plumbus (Upupa epops ) \u00e8 un uccello bucerotiforme della famiglia degli Upupidi.\nIl nome di questo uccello deriva dall'onomatopea latina del verso che soprattutto i maschi sono soliti emettere durante il periodo riproduttivo, e che suona come un cupo \"hup-hup-hup\" trisillabico.\nL'upupa \u00e8 sicuramente uno degli uccelli pi\u00f9 appariscenti diffusi nell'area euro-mediterranea: la colorazione molto accesa, rosso-arancio con ali e coda a bande bianche e nere, il lungo becco leggermente ricurvo e la cresta erettile sulla testa risultano inconfondibili fra gli altri uccelli che abitano questa latitudine, sebbene risulti abbastanza difficile avvistare un'upupa in virt\u00f9 delle sue abitudini schive e della sua predilezione per le aree rurali e scarsamente antropizzate.\nL'upupa \u00e8 un uccello amante degli spazi aperti e dei climi miti: pur occupando un areale estremamente vasto (che comprende gran parte di Europa, Asia ed Africa), essa tende a migrare verso siti pi\u00f9 caldi solo nelle aree temperate, mentre in quelle tropicali e subtropicali risulta stanziale.\nDescrizione.\nDimensioni.\nL'upupa \u00e8 lunga 25\u201332\u00a0cm, con apertura alare di 44\u201348\u00a0cm e peso compreso fra i 46 e gli 89 grammi.\nLe sottospecie diffuse nelle aree tropicali dell'areale tendono ad avere dimensioni medie minori rispetto a quelle diffuse in zone temperate e fredde, oltre che aspetto pi\u00f9 slanciato. A parit\u00e0 d'et\u00e0, le femmine sono leggermente pi\u00f9 piccole rispetto ai maschi.\nAspetto.\nL'aspetto \u00e8 molto caratteristico. L'upupa presenta un becco molto lungo (da due a tre volte il cranio, a seconda della sottospecie) e leggermente ricurvo verso il basso, pi\u00f9 largo alla base, di colore bruno scuro o nero con base color carnicino: la testa \u00e8 sormontata da un ciuffo erettile di penne. Le ali sono tozze e di forma arrotondata, pi\u00f9 grandi in proporzione nelle sottospecie che sono solite migrare: la coda \u00e8 lunga e stretta. Le zampe sono piuttosto tozze e forti, di colore carnicino-grigiastro, sono munite di quattro dita, tre rivolte anteriormente e uno rivolto posteriormente: ciascun dito \u00e8 provvisto di un'unghia leggermente ricurva. Gli occhi sono piuttosto piccoli, di colore bruno scuro o nero, con pupilla rotonda.\nIl piumaggio \u00e8 anch'esso inconfondibile, di colore bruno-arancio uniforme su tutto il corpo, con tendenza a sbiadirsi e schiarirsi nella regione pettorale e ventrale fino a diventare bianco su basso ventre, zampe e sottocoda: le penne del ciuffo cefalico presentano punta nera, mentre la met\u00e0 distale delle ali e la coda sono nere con bande orizzontali bianche il cui numero e spessore variano sia individualmente che a seconda della sottospecie. La tonalit\u00e0 del piumaggio varia anch'essa individualmente a seconda della dieta dal grigio-brunastro al color ruggine, ma solitamente \u00e8 caratteristica per le varie popolazioni ed \u00e8 un importante strumento per individuare la sottospecie a cui appartiene l'animale. Le femmine possiedono piumaggio simile ai maschi,\nBiologia.\nL'upupa \u00e8 un uccello prevalentemente diurno, che ha il suo picco d'attivit\u00e0 nelle ore pomeridiane: passa la maggior parte del suo tempo muovendosi al suolo alla ricerca di cibo.\nIn caso di passaggio di un predatore (ad esempio un uccello rapace), l'upupa si appiattisce al suolo aprendo le ali e la coda e tenendole basse sul terreno, e al contempo alzando la testa verso l'alto: questa postura, mettendo ben in mostra le bande bianche e nere di ali e coda, avrebbe la funzione di rompere il contorno dell'animale e confondere i predatori. Tuttavia, sono state osservate numerose upupe mettersi in questa posizione senza apparente motivo di pericolo, e pertanto si \u00e8 propensi a credere che essa abbia anche (se non unicamente) la funzione di esporre la maggior superficie possibile del corpo dell'animale ai raggi solari, permettendogli di compiere dei veri e propri bagni di sole.\nSpesso l'upupa pu\u00f2 essere osservata anche fare bagni di sabbia o di polvere, arruffando le penne ed aiutandosi col becco ai bordi delle strade sterrate: questi hanno lo scopo di liberarsi degli eventuali parassiti che possono infestare le penne.\nIl volo \u00e8 molto caratteristico, in quanto grazie alle tozze ali profondamente digitate che l'animale batte a intervalli regolari, esso procede secondo percorsi sinusoidali, in maniera simile a una grossa farfalla. La forma delle ali consente per\u00f2 all'animale di compiere scarti improvvisi e ripetuti anche in rapida successione, liberandosi facilmente di eventuali inseguitori.\nLe popolazioni europee dell'Asia centrale sono solite migrare durante i mesi freddi verso zone pi\u00f9 calde, mentre le popolazioni tropicali tendono ad essere stanziali durante l'anno. Tuttavia, pu\u00f2 succedere che esemplari isolati o intere popolazioni rimangano stanziali nelle aree settentrionali dell'areale, specialmente in caso di inverni miti o secchi: anche le popolazioni tropicali stanziali possono compiere migrazioni stagionali di piccola entit\u00e0 per sfuggire al monsone.\nDurante le migrazioni, le upupe possono muoversi anche ad alta quota, ad esempio per oltrepassare una catena montuosa: esemplari di questa specie furono avvistati attorno ai 6400\u00a0m d'altezza durante la prima spedizione volta alla conquista del Monte Everest. Generalmente, per\u00f2, questi uccelli tendono a rimanere al di sotto degli 800\u00a0m di quota, sebbene vi siano delle colonie nidificanti anche a 3000\u00a0m di quota, come sui monti dell'Altaj.\nLe upupe generalmente sono uccelli molto silenziosi: durante il periodo riproduttivo, tuttavia, \u00e8 molto frequente udire il caratteristico canto che suona come un \"hup-up-up\" trisillabico (sebbene possano essere emesse anche due o quattro sillabe) e che d\u00e0 alla specie sia il nome comune che quello scientifico. Il canto dell'upupa, in alcune zone dell'areale occupato da questa specie, pu\u00f2 essere confuso con quello molto simile del cuculo dell'Himalaya, che per\u00f2 possiede canto tetrasillabico.\nL'upupa pu\u00f2 emettere anche suoni gracchianti (molto simili al verso della ghiandaia) quando allarmata o disturbata, oppure suoni sibilanti per minacciare gli intrusi: anche i nidiacei fin dalle prime ore di vita emettono suoni sibilanti allo scopo di spaventare gli intrusi che si affaccino al nido, mentre per la richiesta del cibo essi emettono un verso che ricorda il garrito del rondone. Le femmine, durante il corteggiamento, rispondono positivamente alle offerte di cibo da parte del maschio con un verso corto e sospirato.\nAlimentazione.\nL'alimentazione dell'upupa si basa quasi esclusivamente sugli insetti: vengono preferiti grilli, grillotalpa, coleotteri, larve e bruchi di varie specie, oltre a formiche, cavallette e crisalidi. Pi\u00f9 raramente, questi animali si cibano anche di altri invertebrati come lombrichi, molluschi e ragni. L'animale non disdegna di tanto in tanto di integrare la propria dieta anche con piccoli vertebrati (principalmente lucertole neonate e piccoli anfibi), uova e anche nidiacei di uccelli che nidificano al suolo, oppure con materiale di origine vegetale, come bacche e meno frequentemente anche granaglie.\nL'upupa cerca il cibo al suolo ed in maniera solitaria, inserendo pi\u00f9 volte anche fino alle narici\nnel terreno (o fra rocce, pile di foglie morte, sterco) il lungo becco fin quando, grazie al tatto ben sviluppato, percepisce la presenza di una galleria sotterranea: a questo punto, l'animale comincia a seguire percorsi circolari, sondando continuamente il terreno per individuare l'inquilino della galleria. Una volta trovato, l'upupa apre il becco conficcato nel suolo grazie ai potenti muscoli mandibolari, in modo tale da poter catturare la preda sottoterra: qualora non riesca ad afferrarla immediatamente, l'animale non ha problemi a scavare nel terreno raspando con le forti zampe, mettendo a nudo le gallerie o le tane in cui le prede si rifugiano per poi cibarsene.\nMentre scandaglia il terreno alla ricerca di gallerie, l'upupa pu\u00f2 cercare il cibo anche servendosi della vista sulla superficie, nutrendosi dei piccoli animali messi in fuga durante le sue attivit\u00e0. Pu\u00f2 succedere, anche se piuttosto raramente, che questi uccelli si nutrano al volo, sfruttando la rapidit\u00e0 e l'imprevedibilit\u00e0 del volo per catturare gli insetti (api, calabroni o mosconi): generalmente questo avviene qualora le prede siano presenti in ingenti quantit\u00e0, come gli sciami di mosche nei pressi dei mucchi di letame.\nGeneralmente, il \"range\" di taglia delle potenziali prede dell'upupa varia fra 1 e 15\u00a0cm, con preferenza per prede di piccola taglia, fra i 2 ed i 3\u00a0cm di lunghezza: spesso l'animale rimuove le parti chitinose difficili da digerire (come zampe e ali) dalla preda prima di ingoiarla, lanciandola in aria ed afferrandola col becco. Se la preda \u00e8 particolarmente voluminosa, l'animale la sbatte ripetutamente al suolo o contro una roccia (generalmente ciascun esemplare ha un proprio sito preferito contro il quale compiere questa operazione), in modo tale da sopraffarla ed esporne le parti tenere.\nRiproduzione.\nL'upupa \u00e8 un uccello monogamo per la durata della stagione riproduttiva: le coppie si sciolgono al di fuori di questo periodo e generalmente non si ricongiungono durante le successive stagioni degli amori, coi due sessi che cercano altri \"partner\".\nDurante il corteggiamento, il maschio non cessa di seguire la femmina ripetendo incessantemente il proprio verso, con la cresta cefalica ben eretta e le penne della gola leggermente arruffate: esso cerca di conquistare la femmina (che in caso di consenso al corteggiamento risponde ai richiami del maschio) con doni consistenti in cibo. L'accoppiamento avviene al suolo.\nDurante il periodo riproduttivo le coppie di questi uccelli (i quali sebbene solitari generalmente tollerano la presenza di conspecifici durante l'anno) sviluppano una spiccata territorialit\u00e0, col maschio che canta quasi incessantemente per tenere lontani eventuali intrusi dal territorio. Durante questo periodo non sono infrequenti episodi di inseguimenti e combattimenti anche cruenti (con alcuni esemplari che restano feriti o accecati) a colpi di becco fra conspecifici, generalmente fra animali dello stesso sesso.\nIl nido \u00e8 rappresentato da una semplice cavit\u00e0 la cui ubicazione non costituisce un problema per questi animali, purch\u00e9 ad un'altezza inferiore ai 5 metri e con foro d'entrata sufficientemente ampio da farvi entrare la femmina e spazio interno sufficiente da permetterle di covare le uova: pertanto sono potenziali siti di nidificazione le cavit\u00e0 degli alberi (nello scegliere le quali l'upupa mostra una spiccata preferenza per i grossi alberi secolari, in particolare meli), tane e nidi abbandonati, cavit\u00e0 fra radici e rocce, interstizi fra i mattoni, cassette-nido artificiali. Generalmente il nido non viene imbottito, ma alcuni esemplari possono foderarne rozzamente le pareti inferiori con ramoscelli e sterpaglie.\nAll'interno del nido viene deposto generalmente durante le prime ore del mattino un numero di uova variabile a seconda della popolazione, con gli animali delle latitudini pi\u00f9 elevate che depongono in media un numero maggiore di uova rispetto a quelli diffusi nelle zone equatoriali, numero che \u00e8 ancora maggiore nelle popolazioni dell'emisfero boreale rispetto a quelle australi: in generale, nelle popolazioni eurasiatiche vengono deposte fino a 12 uova, mentre una covata media di upupe tropicali o subtropicali raramente supera le 4 uova. Le uova presentano forma arrotondata e colore bianco-verdastro, che si sbiadisce assai rapidamente durante l'incubazione, misurano in media 2,6 x 1,8\u00a0mm e pesano circa 4,5 g cadauna.\nLa cova delle uova, che dura fra i 15 ed i 18 giorni, \u00e8 affidata completamente ed esclusivamente alla femmina, che viene nutrita dal maschio. Durante il periodo riproduttivo, la ghiandola dell'uropigio della femmina aumenta rapidamente le proprie dimensioni e comincia a secernere un liquido nerastro dall'odore nauseabondo, che ricorda la carne marcescente: l'animale spande periodicamente questo liquido oleoso sul proprio piumaggio, probabilmente allo scopo di tenere alla larga eventuali intrusi, sebbene non siano escluse delle sue propriet\u00e0 antiparassitarie e battericide. La quantit\u00e0 di liquido secreta aumenta proporzionalmente all'eccitazione dell'animale, ma resta nell'ordine delle poche gocce: al di fuori del periodo riproduttivo, la ghiandola dell'uropigio riprende le sue funzioni ordinarie, secernendo un liquido oleoso inodore e giallastro che l'animale utilizza per toelettare le piume.\nL'incubazione delle uova non \u00e8 simultanea, ma ciascun uovo comincia il proprio sviluppo subito dopo la deposizione: per questo motivo, la schiusa \u00e8 asincrona e l'ultimo nidiaceo pu\u00f2 avere anche 16 giorni di differenza rispetto al primo schiuso. Alla nascita, i nidiacei sono ricoperti di piumino, mentre le penne cominciano a crescere fra il terzo ed il quinto giorno di vita: essi presentano ghiandola dell'uropigio ben sviluppata ed utilizzano il liquido secreto similmente alla madre, salvo poi perdere questa funzione attorno al mese di vita. A partire dal sesto giorno di vita, in caso di pericolo essi assumono una caratteristica posizione di difesa (allargando a ventaglio ali e cresta, appiattendosi al fondo del nido e puntando la coda contro il dorso sibilando) e possono spruzzare le proprie feci verso l'apertura del nido e fino a 60\u00a0cm di distanza.\nNonostante le credenze popolari che vogliano l'upupa un uccello estremamente sporco, che non si cura dell'igiene del nido durante la cova, la femmina cerca sempre di allontanare gli escrementi dei nidiacei: talvolta ci\u00f2 pu\u00f2 tuttavia non essere reso agevole o possibile dalle piccole dimensioni della cavit\u00e0 scelta come nido, oppure possono essere presenti accumuli fecali risalenti a precedenti occupazioni della stessa (in particolare da parte di columbiformi, che non sono soliti ripulire i propri nidi dalle deiezioni) ed erroneamente imputabili all'upupa da parte dell'osservatore.\nLa femmina si occupa di nutrire i piccoli col cibo portato dal maschio per 9-14 giorni, oltre che di tenerli caldi e protetti: passato questo periodo, si unisce al coniuge nel cercar loro il cibo. I piccoli si involano attorno alla quarta settimana di vita, ma tendono a rimanere coi genitori per un'ulteriore settimana (durante la quale continuano ad essere imbeccati) prima di allontanarsene.\nGeneralmente le upupe portano avanti un'unica covata l'anno, ma in casi eccezionali (come la perdita delle uova o dei nidiacei) ve ne pu\u00f2 essere una seconda: nelle popolazioni tropicali e subtropicali la tendenza a portare avanti due covate pare pi\u00f9 accentuata rispetto alle popolazioni delle aree temperate, e potrebbe rappresentare la norma.\nDistribuzione e habitat.\nL'upupa \u00e8 diffusa in un areale assai vasto che comprende la maggior parte delle ecozone paleartica ed afrotropicale: essa \u00e8 infatti diffusa in gran parte dell'Europa (fatta eccezione per le isole britanniche, i Paesi Bassi e la Scandinavia) e dell'Africa, ad est fino al Giappone ed al Sud-est asiatico. Esemplari erratici della sottospecie \"saturata\" sono stati osservati addirittura in Alaska, nei pressi del delta dello Yukon, cos\u00ec come capita che vengano segnalati esemplari di questa specie anche in Inghilterra meridionale e perfino a nord fino all'Islanda.\nL'upupa predilige i luoghi secchi, con suolo sabbioso o terroso, presenza di vegetazione sparsa e superfici verticali (alberi morti, pali, muri, fienili, edifici abbandonati, cassette-nido o cavit\u00e0 fra le rocce) dove poter nidificare: queste caratteristiche sono riscontrabili in un gran numero di \"habitat\" e perci\u00f2 questo uccello \u00e8 osservabile in un gran numero di ecosistemi, dalle lande alla savana, dalla steppa agli spiazzi erbosi nelle foreste. La sottospecie malgascia risulta maggiormente legata alle aree ricoperte di vegetazione, in quanto la si trova spesso associata anche alla foresta primaria. L'upupa si adatta molto bene anche alla convivenza con l'uomo e perci\u00f2 la si pu\u00f2 trovare in una vasta gamma di paesaggi modificati a scopo agricolo, come oliveti, vigne, campi coltivati, pascoli, frutteti e zone verdi urbane; la specie ha per contro abbandonato le monocolture presenti nelle pianure pi\u00f9 fertili.\nIn Italia, questo uccello si trova praticamente ovunque (ad eccezione dell'Arco Alpino e delle zone pi\u00f9 elevate dell'Appennino), colonizzando le aree rurali e quelle suburbane non eccessivamente antropizzate. Si tratta di una specie che tende a migrare verso sud con l'abbassarsi delle temperature, per poi ritornare in primavera: pu\u00f2 capitare tuttavia che qualche esemplare si fermi anche durante l'inverno.\nTassonomia.\nL'upupa viene tradizionalmente classificata nell'ordine dei Coraciformi, nell'ambito del quale occupa una propria famiglia (gli Upupidae) che assieme alle upupe boscherecce della famiglia Phoeniculidae va a formare un clade ben distinto: sebbene la stretta parentela coi Phoeniculidae venga data per assodata in virt\u00f9 di numerose analogie morfologiche (fra cui la peculiare forma delle staffe), tuttavia, attualmente questi animali vengono ritenuti pi\u00f9 affini ai Bucerotiformi, mentre la classificazione fra i Coraciformi viene considerata desueta. Nella tassonomia degli uccelli di Sibley-Ahlquist, l'upupa e le specie affini vengono addirittura classificate in un proprio ordine, gli Upupiformes.\nQuale che sia il criterio di classificazione adottato, l'upupa rappresenta l'unica specie vivente della propria famiglia, sebbene alcuni autori considerino alcune delle sottospecie di questo animale come specie a s\u00e9 stanti. Un'altra specie, l'upupa gigante (\"Upupa antaios\"), vissuta sull'isola di Sant'Elena, si estinse durante il XVI secolo, probabilmente a causa della caccia e della competizione da parte delle specie introdotte dall'uomo.\nL'upupa fa parte dei pochi animali il cui nome scientifico sia rimasto invariato sin dalla prima classificazione effettuata nel \"Systema Naturae\":. Assieme ad essa venivano ascritte al genere altre tre specie, poi riclassificate poich\u00e9 non legate all'upupa da altri caratteri che non fossero il lungo becco ricurvo:\nIl nome scientifico dell'upupa, come anche il nome comune, sono onomatopeici, in quanto derivano dal verso emesso da questo animale: \"Upupa\" \u00e8 il nome in latino di questo animale, mentre \"\u00e9pops\" \u00e8 il suo nome in greco antico.\nGrazie al vasto e vario areale occupato da questa specie, non deve stupire che sia avvenuta nel tempo una diversificazione di alcune popolazioni rispetto al ceppo originario. Attualmente, vengono generalmente riconosciute nove sottospecie di questo uccello, differenti fra loro soprattutto nella taglia e nella tonalit\u00e0 del colore:\nSono state inoltre proposte altre due sottospecie, \"Upupa epops minor\" (comprendente la popolazione sudafricana di \"Upupa epops africana\") ed \"Upupa epops orientalis\" (comprendente la popolazione punjabi di \"Upupa epops epops\".\nMolti autori, infine, negli ultimi tempi hanno sostenuto l'elevazione di tre delle nove sottospecie comunemente accettate al rango di specie vere e proprie:\nLe differenze fra queste tre popolazioni e la sottospecie nominale, tuttavia, spesso non vengono ritenute abbastanza profonde da giustificarne l'elevazione a specie a s\u00e9 stanti: solo la sottospecie \"marginata\", infatti, presenta differenze significative nel comportamento e nelle vocalizzazioni rispetto alla sottospecie nominale.\nRapporti con l'uomo.\nDa sempre piuttosto comune in tutto il suo areale, durante la seconda met\u00e0 del XX secolo l'upupa ha cominciato a declinare in alcune zone, specialmente in Europa.\nCi\u00f2 \u00e8 stato attribuito a una combinazione di fattori, fra i quali la distruzione dell\"'habitat\" e l'uso indiscriminato di pesticidi in agricoltura, che hanno decimato le prede di questi uccelli. L'upupa \u00e8 andata cos\u00ec via via scomparendo dalle isole britanniche, dalla Scandinavia e dal Benelux (dove \u00e8 attualmente considerata estinta), mentre la sua presenza in Europa centrale \u00e8 andata via via rarefacendosi, tanto che in alcuni Paesi (Svizzera, Austria, Repubblica Ceca e Germania) questo uccello appare sulla lista rossa delle specie in pericolo. La popolazione globale europea non \u00e8 tuttavia considerata a rischio, contando un numero di coppie nidificanti stimato in circa un milione.\nNell'ultimo decennio, \u00e8 stata notata una diminuzione della popolazione di questo uccello anche in Grecia orientale e Turchia, mentre la specie sta timidamente (soprattutto grazie alle migrazioni dei giovani individui, che a causa dell'inesperienza o di eventi climatici possono smarrirsi e spingersi oltre le rotte migratorie consuete) ritornando nel sud dell'Inghilterra e della Svezia. L'upupa beneficia specialmente delle aree militari dismesse per reinsediarsi nel vecchio areale.\nLa dieta di questi uccelli, comprendendo inoltre numerose specie considerate nocive per le attivit\u00e0 agricole (ad esempio il grillotalpa o le crisalidi di processionaria del pino), ha fatto s\u00ec che molte organizzazioni si siano battute (spesso con successo) per ottenerne la protezione.\nL'upupa nella cultura.\nGrazie al loro aspetto caratteristico, le upupe compaiono molto spesso nei racconti popolari e nelle storie di numerosissime civilt\u00e0 presenti nel loro areale, non sempre con connotazione positiva.\nNell'antico Egitto, l'upupa veniva considerata un uccello sacro, era proibito ucciderla e spesso veniva raffigurata su tombe e templi: essa godeva di simile considerazione anche nella civilt\u00e0 minoica.\nNella mitologia greca e latina l'upupa \u00e8 invece ritenuta un essere spregevole: nelle \"Metamorfosi\" di Ovidio, ad esempio, il re di Tracia Tereo quando la moglie Procne (venuta a conoscenza dello stupro della sorella Filomela da parte del marito) gli serve delle pietanze cucinate con la carne del loro figlio Iti, tenta di ucciderla e viene tramutato in upupa (\u1f14\u03c0\u03bf\u03c8 \"\u00e9pops\" nel testo, tradotto da alcuni autori, specialmente anglofoni, anche come pavoncella), mentre Procne diviene una rondine e Filomela un usignolo. La scelta dell'upupa da parte degli dei avviene in quanto la cresta di questo uccello indica la regalit\u00e0, mentre il becco lungo e appuntito richiama la natura violenta di re Tereo.\nD'altro canto, per\u00f2, l'upupa \u00e8 anche il re degli uccelli nella commedia di Aristofane \"Gli uccelli\".\nIn Europa centrale le upupe vengono considerate uccelli ladri al pari delle gazze, mentre in Scandinavia l'avvistamento di un'upupa era associato a una guerra imminente, a causa dell'associazione del verso di questi uccelli col grido di guerra \"Hip hip\" Nei Paesi baltici, l'upupa viene considerata in grado di stabilire un contatto fra il regno dei vivi e quello dei morti, ed udirne il canto \u00e8 presagio di morte di uomini o animali. Anche in numerosi altri Paesi sentire il canto dell'upupa al tramonto \u00e8 considerato un presagio di sventura.\nNella Bibbia, l'upupa viene elencata (probabilmente a causa del forte odore che femmine e nidiacei emanano durante la cova) fra gli animali che non andrebbero mangiati: essa compare nuovamente fra gli animali non \"kosher\".\nIn seguito, nel simbolismo cristiano questo uccello \u00e8 stato da alcuni visto come simbolo del peccato.. Filippo di Thaon, monaco e poeta normanno vissuto fra l'XI ed il XII secolo, nel suo \"Bestiario\" ne parla in questi termini:\nNel Corano l'upupa \u00e8 descritta come messaggero che porta a Salomone la notizia dell'esistenza della Regina di Saba e viene a questa rispedita dal re d'Israele per chiederle di convertirsi.\nNell'antica Persia, le upupe venivano viste come simboli di virt\u00f9: nel poema \"Il Verbo degli uccelli\", ad esempio, il capo degli uccelli \u00e8 proprio un'upupa.\nCon l'errata attribuzione di uccello notturno l'upupa compare nei \"Sepolcri\" di Ugo Foscolo, mentre Eugenio Montale ne d\u00e0 un'immagine solare: \"Upupa, ilare uccello, al\u00ecgero folletto\".\nNel 1927 venne progettato un caccia per la marina militare britannica, denominato Hawker Hoopoe (\"upupa\" in inglese), che per\u00f2 non venne mai sviluppato.\nL'upupa \u00e8 l'uccello nazionale dello Stato d'Israele dal maggio 2008, dopo aver superato il bulbul arabo in un \"referendum\" di 155000 votanti il giorno del sessantesimo anniversario della nazione: esso \u00e8 anche l'uccello simbolo dello Stato indiano del Punjab e della LIPU.\nL'upupa nell'arte.\nGrazie ai colori appariscenti, l'upupa \u00e8 stata un soggetto artistico abbastanza ricorrente nei dipinti, almeno fino al XVI secolo, quando l'arrivo di uccelli esotici multicolori ne ha decretata la progressiva sparizione dalle tele.\nin uno dei segmenti del programma Mai Dire TV, la Gialappa's Band si fa beffe del sedicente mago Gabriel, che sull'emittente piemontese TF9 afferm\u00f2 (e dimostr\u00f2, utilizzando tuttavia un comune uovo di gallina ed il montaggio televisivo) che bere l'uovo dell'animale rendesse invisibili.\nL'upupa \u00e8 inoltre presente su vari francobolli.\nL'upupa in araldica.\nL'upupa \u00e8 annoverata tra gli animali araldici, quelli cio\u00e8 idonei a comparire in uno stemma. Il suo significato tuttavia non \u00e8 ben chiaro ed essa compare su un numero limitato di stemmi, spesso con colorazione dorata e sguardo rivolto verso sinistra. Fra gli stemmi in cui viene raffigurato questo animale si ricordano:\nUn'upupa \u00e8 raffigurata anche sul logo dell'universit\u00e0 di Johannesburg, della quale rappresenta anche la \"mascotte\" in ambito sportivo."}
{"id": "200859", "revid": "93556", "url": "https://it.wikipedia.org/wiki?curid=200859", "title": "Croazia", "text": "La Croazia, ufficialmente Repubblica di Croazia (), \u00e8 uno Stato indipendente dell'Unione europea con una popolazione di abitanti nel 2019.\nLa sua capitale \u00e8 Zagabria.\nConfina a nord con la Slovenia, a nord-est con l'Ungheria, a est con la Serbia, a sud con la Bosnia ed Erzegovina e il Montenegro, mentre a ovest \u00e8 affacciata sul mare Adriatico.\nLa sua superficie territoriale \u00e8 di di cui 620 di acque interne.\nLa Croazia \u00e8 una repubblica parlamentare la cui lingua ufficiale \u00e8 il croato.\nLa regione istriana adotta ufficialmente il bilinguismo (croato e italiano), ma la sua attuazione varia a livello comunale.\nTra il 1102 e il 1918 la Croazia fu unita al Regno d'Ungheria, seguendone le sorti; fu successivamente un'unit\u00e0 territoriale della Jugoslavia fino al 1991 \u2014 fatta eccezione per l'effimero Stato Indipendente di Croazia, Paese-fantoccio al soldo della coalizione nazifascista dell'Asse italo-tedesco \u2014 divenendone indipendente all'inizio delle guerre dei Balcani.\nLa Croazia aderisce alla NATO dal e dal \u00e8 il 28\u00ba membro dell'Unione europea.\nAl pari di Cipro, Bulgaria e Romania, la Croazia fa parte di quei Paesi sottoscrittori della convenzione di Schengen pur restando fuori dal relativo spazio per mancanza di adeguamenti tecnici, mantenendo quindi i controlli alle frontiere.\nIl Paese ha due giorni di festa nazionale: il 25 giugno, anniversario dell'indipendenza dichiarata, e l'8 ottobre, anniversario di quella effettiva, dalla Jugoslavia nel 1991.\nStoria.\nFra il II e il I secolo a.C. la regione abitata dagli Illiri cadde in potere dei Romani (province di Pannonia ed Illiria) che la governarono fino al V secolo dell'era volgare.\nNel tardo impero romano fu invasa prima dagli ostrogoti e poi dagli avari. Ristabilita la sovranit\u00e0 romana (Impero Romano d'Oriente) nel VI secolo, fu occupata, nel secolo successivo, dai croati, una trib\u00f9 slava originaria dell'odierna Ucraina. Nel X secolo Tomislao I, principe della Croazia Dalmatica, conquist\u00f2 il Principato della Croazia Pannonica, costituendo un unico regno indipendente, il Regno di Croazia e Dalmazia, di cui divenne il primo sovrano nel 925.\nNel 1102 fu annesso al regno di Ungheria, il cui re era stato chiamato a governarla dal 1091. I re d'Ungheria garantirono ampia autonomia e protezione dalle potenze vicini: (Sacro Romano Impero, Venezia, Bisanzio e pi\u00f9 tardi Mongoli e Turchi).\nIn et\u00e0 moderna, precisamente nel 1527, la Croazia divent\u00f2 parte dell'Impero Asburgico. Come un regno autonomo apparteneva ai territori delle Terre della Corona di Santo Stefano (l'Ungheria in senso stretto con la Transilvania e la Croazia-Slavonia), dal 1868 Regno di Croazia e Slavonia.\nAlcune citt\u00e0 dalmate (eccetto la Repubblica di Ragusa) fecero parte dello Stato da Mar veneto dal 1409 al 1797 (Trattato di Campoformio). Dopo la breve dominazione francese, la Dalmazia nel 1816 divenne un paese della corona austriaca (Regno di Dalmazia). L'Istria costiera occidentale apparteneva sin dal Medioevo alla Repubblica di Venezia, mentre Pisino fu una contea in seno all'Arciducato d'Austria. In seguito al Congresso di Vienna (1815), l'Istria fece parte dell'Impero Asburgico, dal 1860 come Margraviato d'Istria in seno al Litorale austriaco.\nAl termine della prima guerra mondiale, con il Trattato di Versailles, la Croazia-Slavonia e la Dalmazia entrarono a far parte del \"Regno dei Serbi, Croati e Sloveni\", successivamente denominato (1929) Regno di Jugoslavia, mentre l'Istria e la citt\u00e0 di Fiume furono annesse al Regno d'Italia del quale fecero parte integrante fino al termine della seconda guerra mondiale. Nel 1939 la Croazia divenne un'entit\u00e0 autonoma (Banato di Croazia).\nNel 1941, nel corso della seconda guerra mondiale, grazie all'appoggio italo-tedesco, la Croazia si costitu\u00ec in Stato nominalmente indipendente, ma di fatto satellite delle Potenze dell'Asse, con un governo collaborazionista presieduto da Ante Paveli\u0107.\nAl termine del conflitto nel 1945, il territorio croato fu costituito a repubblica all'interno della Repubblica Socialista Federale di Jugoslavia (come Repubblica Popolare di Croazia, dal 1963 Repubblica Socialista di Croazia), sotto la presidenza del maresciallo Tito, che instaur\u00f2 un governo socialista spesso in disaccordo con l'Unione Sovietica, tanto da attirare le deboli simpatie dell'Occidente, in netto contrasto con la politica sovietica. La maggior parte dell'Istria venne incorporata nella Repubblica Socialista Federale di Jugoslavia, e a sua volta spartita tra Slovenia e Croazia dopo la seconda guerra mondiale. Da ci\u00f2 deriv\u00f2 l'esodo delle popolazioni italiane istriane, fiumane e dalmate. Il nazionalismo si fece sentire nella \"Primavera croata\" del 1971, ma fu represso dalle autorit\u00e0 jugoslave.\nCon la morte di Tito e la grave crisi economica degli anni '80, la Lega dei Comunisti di Jugoslavia affront\u00f2 gravi disaccordi interni, con le delegazioni croate e slovene che rivendicavano maggiore autonomia e quella serba, guidata da Slobodan Milo\u0161evi\u0107, di orientamento contrario. I delegati croati e sloveni abbandonarono il XIV congresso del partito nel gennaio del 1990 e nel 1991 Slovenia e Croazia (guidata da Franjo Tudjman) si proclamarono indipendenti. Nonostante il riconoscimento internazionale, anticipato da Islanda, Vaticano, Austria e Germania, la Croazia combatt\u00e9 la propria guerra d'indipendenza contro l'esercito jugoslavo a guida serba tra il 1991 e il 1995, con episodi quali la battaglia di Vukovar nel 1991 e l'Operazione Tempesta nel 1995 per la riconquista della Krajina, che port\u00f2 all'esodo e alla pulizia etnica della popolazione serba di Croazia. Negli stessi anni, la Croazia oper\u00f2 a sostegno dei separatisti croato-bosniaci durante la guerra in Bosnia ed Erzegovina. Questi conflitti jugoslavi si conclusero con gli Accordi di Dayton del 1995 e gli accordi di Erdut per la reintegrazione della Slavonia orientale (cf. UNTAES). Tudjman govern\u00f2 la Croazia con un regime autoritario fino alla democratizzazione dopo la sua morte nel 2000.\nLa Croazia \u00e8 stato membro del Consiglio d'Europa dal 1996 e dell'Unione europea dal 2013.\nGeografia.\nLa Croazia \u00e8 situata nell'Europa meridionale, si affaccia sul Mare Adriatico e il suo territorio comprende parte delle Alpi Dinariche e l'estremo occidentale del bassopiano Pannonico.\nMorfologia.\nDa un punto di vista morfologico il paese pu\u00f2 essere distinto in tre zone con caratteristiche climatiche, geografiche e culturali diverse: la fascia costiera, le catene montuose e la vasta area pianeggiante.\nIl bassopiano pannonico.\nNella parte orientale del paese si trova un'estesa pianura interrotta solo da alcune formazioni collinari, l'area fa parte del bacino dei fiumi Drava e Sava, affluenti del Danubio. In questa zona dal clima continentale, si distinguono la Croazia settentrionale e la Slavonia:\nLa zona montuosa delle Alpi Dinariche.\nLa zona montuosa \u00e8 situata nella parte centrale del paese ed \u00e8 caratterizzata da rilievi medio elevati che costituiscono lo spartiacque fra il bacino del Danubio e l'Adriatico. Il clima \u00e8 alpino.\nFanno parte di quest'area la regione del Gorski Kotar tra Fiume e Karlovac, le valli di Licca e Crobavia tra la catena costiera delle Alpi Bebie e il confine con la Bosnia e una parte dell'entroterra dalmata (Dalmatinska Zagora, ed il monte Biocovo).\nLa zona costiera \u00e8 caratterizzata da clima mediterraneo. L'ampiezza della fascia costiera \u00e8 molto variabile, da pochi chilometri (in corrispondenza dei rilievi del Velebit e di Biocovo) in altre zone si allarga notevolmente nell'entroterra.\nDa nord a sud si possono individuare le seguenti regioni storiche:\nI monti principali sono il monte Dinara (1.831\u00a0m s.l.m.) e il monte Vaganski Vrh (Monte Drago, nella catena delle Bebie) con un'altitudine di 1.758\u00a0m s.l.m.\nAlla Croazia fanno capo formazioni insulari.\nIl clima \u00e8 continentale.\nIdrografia.\nLa gran parte dei fiumi della Croazia appartiene al bacino del Mar Nero (Danubio, Sava, Drava, Kupa e Una), ma un ridotto numero di fiumi sfocia nel Mare Adriatico (Zermagna, Cherca, \u010cikola, Cettina e Narenta). I fiumi nella parte settentrionale del paese hanno problemi di inquinamento, soprattutto la Sava nel tratto compreso tra Zagabria e Sisak.\nI fiumi pi\u00f9 lunghi sono la Sava (562\u00a0km) e la Drava, (505\u00a0km) che delimitano parte del confine tra Croazia e Bosnia-Erzegovina e Ungheria. Entrambi sfociano nel Danubio di cui la Sava \u00e8 l'affluente principale, in ordine di apporto idrico mentre la Drava \u00e8 il quarto. Il Danubio delimita il confine tra la Croazia e la provincia serba della Vojvodina. Il tratto croato del Danubio \u00e8 lungo 188\u00a0km.\nL'alto corso del fiume Kupa (269\u00a0km) forma il confine naturale fra Croazia e Slovenia, sfocia nella Sava a Sisak. Altri affluenti del Danubio sono il Korana, il Krapinica, la Lonja, la Mur e il Vuka.\nI fiumi provenienti dalle Alpi Dinariche e che sfociano nell'Adriatico hanno un corso breve, fatta eccezione per la Narenta.\nLe coste sono caratterizzate da una flora mediterranea mentre i rilievi sono coperti da fitte foreste di latifoglie e conifere.\nTra i laghi sono da segnalare quelli di Plitvice, riconosciuti come patrimonio dell'umanit\u00e0 dall'UNESCO, al confine con la Bosnia-Erzegovina, e quello di Peru\u0107a, ubicato tra le cittadine di Signo e Verlicca. Il Parco nazionale dei laghi di Plitvice \u00e8 una riserva forestale di 295\u00a0km\u00b2, nella Croazia centrale. Sedici laghi terrazzati sono collegati da cascate che si estendono in un canyon calcareo. I viali e i sentieri escursionistici si snodano intorno ai laghi; i quattro inferiori ospitano la \"Veliki Slap\", una cascata di 78 metri.\nClima.\nSi distinguono quattro aree climatiche:\nRegioni storiche e geografiche.\nAccanto alle regioni amministrative, vengono talora individuate alcune regioni storiche e geografiche, prive di \"status\" istituzionale; oltre alle regioni storiche note, ve ne sono alcune proposte in sedi pubblicistiche:\nSociet\u00e0.\nAl censimento del 2011 la Croazia aveva una popolazione pari a 4.290.612 abitanti. Della popolazione censita del 2001, 4.253.713 (99,14 %) persone avevano la cittadinanza croata, 44.340 (1,00 %) delle quali avevano doppia cittadinanza. 17.902 persone (0,40 %) erano di cittadinanza straniera, gli apolidi erano 9.811 (0,22 %) mentre di 10.383 abitanti (0,23 %) non \u00e8 stata accertata la cittadinanza.\nL'emigrazione croata \u00e8 stata consistente: i croati residenti all'estero sono oltre due milioni; la comunit\u00e0 pi\u00f9 numerosa \u00e8 quella insediatasi negli Stati Uniti (\"Hrvatska bratska zajednica\"). Nel parlamento croato vi sono alcuni deputati rappresentanti delle comunit\u00e0 croate all'estero (e dei Croati autoctoni di Bosnia ed Erzegovina).\nDemografia.\nInverno demografico.\nLa popolazione della Croazia \u00e8 sempre aumentata costantemente dai 2,1 milioni nel 1857 fino al 1991 (quando ha raggiunto il picco di quasi 4,8 milioni), ad eccezione dei censimenti effettuati nel 1921 e nel 1948, cio\u00e8 in seguito alle due guerre mondiali, quando la popolazione sub\u00ec un calo a seguito degli eventi bellici. Dal 1991 in poi, il tasso di mortalit\u00e0 della Croazia ha costantemente superato il suo tasso di natalit\u00e0 e, nonostante sin degli anni '90 ci sia stata una migrazione netta positiva in Croazia (raggiungendo un livello di oltre 26.000 immigrati netti nel 2018), la popolazione \u00e8 da allora costantemente diminuita ogni anno. Secondo le ultime stime, nel 2020 la popolazione croata \u00e8 scesa a 4.047.680 abitanti (mai cos\u00ec pochi dal 1956), con appena 849.609 femmine fertili (15-49 anni), meno del 21% della popolazione totale; sempre nello stesso anno 2020, l'incremento naturale della popolazione ha raggiunto il suo minimo storico di -5,2\u2030 (tasso di natalit\u00e0 pari a 8,9\u2030 e tasso di mortalit\u00e0 pari a 14,1\u2030).\nIl tasso di fecondit\u00e0 totale \u00e8 di 1,41 figli per donna, uno dei pi\u00f9 bassi al mondo, al di sotto del tasso di sostituzione di 2,1 e notevolmente al di sotto del massimo di 6,18 figli nati per donna nel 1885. Come conseguenza di tutto ci\u00f2, la Croazia ha una delle popolazioni pi\u00f9 anziane del mondo, con un'et\u00e0 media di 43,9 anni (42 per i maschi e 45,9 per le femmine).\nL'Ufficio di statistica croato prevede che la popolazione potrebbe ridursi a 3,85 milioni entro il 2061, a seconda del tasso di natalit\u00e0 effettivo e del livello di migrazione netta. Negli ultimi anni, il governo croato \u00e8 stato sottoposto a pressioni per aumentare le quote di permessi per i lavoratori stranieri ogni anno, raggiungendo il massimo storico di 68.100 nel 2019. In conformit\u00e0 con la sua politica sull'immigrazione, la Croazia sta anche cercando di invogliare gli emigranti a tornare in patria.\nEtnie.\nI croati (in lingua croata \"Hrvati\") appartengono alla famiglia dei popoli slavi. Provenendo dall'area delle attuali Polonia e Ucraina, i croati sono giunti nell'odierna Croazia attorno al VII secolo d.C. Comunit\u00e0 croate autoctone vivono anche in Bosnia ed Erzegovina, Ungheria, Slovenia, Serbia (Voivodina), Montenegro (Bocche di Cattaro), inoltre si trovano insediamenti storici croati in Austria (Burgenland) e in Italia (i croati del Molise).\nIl paese \u00e8 abitato in prevalenza da croati (89,63%) di religione cattolica. Fra le minoranze vi sono serbi (4,54%), bosgnacchi (0,5%), ungheresi (0,37%) e circa 20.000 italiani (ovvero lo 0,45% circa) sparsi tra Istria, Fiume, Dalmazia (Zara, Spalato), Slavonia (Po\u017eega) e Moslavina (Sisak), quello che \u00e8 rimasto di una presenza italiana che prima dell'inizio della seconda guerra mondiale ammontava - nelle terre attualmente croate - a circa 300.000 persone.\nLa popolazione serba, insediatasi in queste zone dal XVI secolo, in passato era composta per lo pi\u00f9 da funzionari dell'Impero Austroungarico e costituiva una sorta di casta militare scarsamente integrata con il resto della popolazione. Con l'andare dei secoli la situazione cambi\u00f2 e l'etnia serba si integr\u00f2 con la popolazione croata. Alla fine della prima guerra mondiale si costitu\u00ec il Regno dei Serbi, Croati e Sloveni dove le etnie e le varie religioni convissero fra mille tensioni; n'\u00e8 esempio l'omicidio di tre deputati croati in Parlamento nel 1928, episodio che caus\u00f2 l'abbandono permanente dell'aula da parte di tutti i deputati croati. La degenerazione nei rapporti culmin\u00f2 nelle stragi dei serbi durante la seconda guerra mondiale, quando lo stato indipendente della Croazia - capeggiato dal dittatore ustascia Ante Paveli\u0107 - perseguit\u00f2 l'etnia serba (o meglio i cristiano-ortodossi). All'inizio delle guerre \"etniche\" degli anni Novanta dopo l'aggressione serbo-montenegrina alla Croazia, la popolazione serba era concentrata nelle zone della Krajina e della Slavonia, e costituiva il 12% della popolazione complessiva della Croazia. I serbi della Krajina si autoproclamarono indipendenti dalla Croazia, affermando di voler esercitare gli stessi diritti all'autodeterminazione che avevano portato la Croazia a dichiarare la propria indipendenza. Dopo la riconquista della Krajina (con l'Operazione Tempesta), circa 400.000 serbi furono costretti a fuggire, perch\u00e9 incalzati dalle truppe croate. Ci furono numerose stragi di popolazioni civili perpetrate dall'esercito croato.\nNegli ultimi anni il governo croato, sollecitato dall'Unione europea, ha attuato alcune azioni volte a non ostacolare il rientro dei serbi fuggiti dalla Croazia. Una parte della popolazione serba \u00e8 effettivamente ritornata.; la percentuale dei serbi in Croazia risulta ancor oggi diminuita di quasi due terzi.\nIn Bosnia-Erzegovina vivono circa 700.000 croati, che sono una delle tre comunit\u00e0 etno-religiose principali e costituenti questo Paese.\nComposizione della popolazione per nazionalit\u00e0 dichiarata - Censimento 2001:\nLa presenza autoctona di italiani.\nGli Italiani di Croazia rappresentano una minoranza residuale di quelle popolazioni italiane autoctone che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia.\nPer quanto riguarda l'Istria, secondo i censimenti austriaci che raccolsero le dichiarazioni relative alla lingua d'uso nel 1880, 1890, 1900 e 1910, nella regione geografica istriana gli italofoni contavano dal 37,59% (1910) al 41,66% (1880) della popolazione totale, concentrati nella aree costiere occidentali dove raggiungevano anche il 90%. Il numero degli italiani autoctoni dell'Istria sub\u00ec un drastico calo in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nSecondo il linguista Matteo Bartoli, all'inizio delle guerre napoleoniche (1803), l'italiano era l'idioma parlato come prima lingua da circa il 33% della popolazione della Dalmazia. Secondo il censimento austriaco del 1865 la percentuale dei dalmati italiani raggiungeva il 12,5% del totale nella regione. Tale numero \u00e8 progressivamente sceso per poi quasi azzerarsi, dopo la seconda guerra mondiale, a causa dell'esodo giuliano dalmata.\nPer quanto concerne il Quarnaro, la percentuale di italiani presenti nelle isole di Cherso e Lussino nel 1948 corrispondeva al 43,12% della popolazione totale, mentre nella citt\u00e0 quarnerina di Fiume gli italiani erano la maggioranza relativa nel comune (48,61% nel 1910, prima della sua annessione all'Italia), e oltre alla cospicua comunit\u00e0 croata (25,95% nello stesso anno), vi era anche una discreta minoranza ungherese (13,03%). Gli italiani a Fiume salirono, nel 1925, un anno dopo alla sua annessione all'Italia, al 70,7% della popolazione totale. Anche la presenza di italiani autoctoni nel Quarnaro \u00e8 drasticamente diminuita in seguito all'esodo giuliano dalmata.\nIn Croazia nel 2001 risiedevano circa 20.000 cittadini autoctoni appartenenti al gruppo etnico italiano (al censimento del 2001 sono stati in 19.636 a dichiararsi di tale nazionalit\u00e0 e 20.521 di madrelingua italiana), che danno vita a 51 Comunit\u00e0 Nazionali Italiane locali e sono organizzati nell'Unione Italiana con sede a Fiume (Rijeka in croato). Sono insediati principalmente nell'area dell'Istria, di Fiume, delle isole del Quarnaro e della Dalmazia. Solo in parte dell'Istria (regione istriana, che per\u00f2 non include la parte nord-orientale peninsulare), a Fiume e nell'arcipelago dei Lussini sono riconosciuti da alcuni statuti comunali come popolazione autoctona, mentre nel resto del Quarnaro e in Dalmazia non viene riconosciuto loro nessuno status particolare.\nNel gruppo etnico italiano sono inserite sia le popolazioni autoctone venetofone (Istria nord-occidentale e Dalmazia) che quelle istriotofone della costa istriana sud-occidentale. Nel corso del XIX secolo un numero considerevole di artigiani italiani si trasferirono a vivere a Zagabria e in Slavonia (Po\u017eega) dove tuttora abitano molti loro discendenti.\nLe altre popolazioni romanzofone.\nSempre in Istria (Val d'Arsa e Seiane (in istrorumeno \"Jeiani\" o \"Jei\u0103n\")) \u00e8 presente la piccola comunit\u00e0 etnica degli \"istrorumeni\" o \"cicci\", popolazione originaria della Romania la cui lingua, di ceppo latino ed affine al romeno, risulta quasi estinta in favore del croato.\nAltro gruppo etnico originariamente di lingua romanza \u00e8 quello dei Morlacchi, popolazione affine a quella istroromena rappresentata oggi solo da alcune sparute comunit\u00e0, e la cui lingua \u00e8 praticamente estinta.\nReligione.\nLa religione predominante \u00e8 la cristiano-cattolica (87,8%, secondo statistiche cattoliche), seguita da quella cristiano-ortodossa (4,4%) e dall'islam sunnita (1,3%).\nSanti patroni dei croati sono san Giuseppe e san Girolamo.\nLingue.\nLa lingua ufficiale \u00e8 il croato (variante del serbocroato o croatoserbo), una lingua slava del gruppo meridionale (insieme allo sloveno, bulgaro e macedone) che utilizza l'alfabeto latino.\nLe altre lingue (serbo, ungherese e italiano) sono parlate come prima lingua da meno del 5% della popolazione. In Arbanasi, sobborgo di Zara, vive storicamente la minoranza albanese di Croazia.\nLa lingua italiana \u00e8 conosciuta, sia come prima lingua che come lingua straniera, da circa un milione di persone (il 23,91% della popolazione); considerando solo la Regione istriana, la percentuale sale al 32,69%.\nNella Regione istriana vige il bilinguismo ufficiale croato-italiano e l'italiano \u00e8 parlato da buona parte della popolazione, anche se il livello di tutela della minoranza nazionale italiana \u00e8 assai diverso da comune a comune.\nMedia e libert\u00e0 d'informazione.\nLa televisione, le riviste e i giornali in Croazia sono gestiti sia da societ\u00e0 statali, sia da aziende private che dipendono dalla pubblicit\u00e0, dall'abbonamento e da altri ricavi relativi alle vendite. La Costituzione della Croazia garantisce la libert\u00e0 di parola. La Croazia si \u00e8 classificata al 63 \u00b0 posto nel Rapporto sulla libert\u00e0 della stampa 2016 stilato da Reporter senza frontiere, con un calo di 5 posizioni rispetto all'indice del 2015.\nNelle trasmissioni radiotelevisive, la societ\u00e0 croata Radiotelevision (HRT), finanziata dal governo, aveva il monopolio delle trasmissioni trasmesse a livello nazionale fino alla fine degli anni '90, sebbene un certo numero di emittenti radiofoniche e televisive locali iniziarono a nascere dagli anni '80. Negli anni successivi alla caduta del comunismo e alla successiva liberalizzazione del mercato dei media, la HRT \u00e8 stata riorganizzata con il suo ramo infrastrutturale costituito come societ\u00e0 separata \"Transmitters and Communications Ltd\" (OiV) ed \u00e8 stato adottato un sistema in cui le societ\u00e0 private possono acquisire licenze di trasmissione rinnovabili a livello nazionale e di regione. Il primo canale nazionale privato, Nova TV \u00e8 stato quindi lanciato nel 2000, ad esso si \u00e8 aggiunto RTL quattro anni dopo, nel 2004. Sia Nova TV che RTL sono di propriet\u00e0 straniera.\nNel settore della stampa, il mercato \u00e8 dominato dalle societ\u00e0 croate \"Europapress Holding\" e \"Austrian Styria Media Group\" che pubblicano i loro quotidiani di punta Jutarnji list, Ve\u010dernji list e 24sata. Altri quotidiani nazionali ampiamente letti sono \"Novi list\" e \"Vjesnik\" di propriet\u00e0 del governo. Il settimanale pi\u00f9 popolare di attualit\u00e0 \u00e8 Globus, insieme a una serie di riviste specializzate, alcune delle quali sono pubblicate da istituzioni culturali sponsorizzate dal governo. Nel settore dell'editoria, il mercato \u00e8 dominato da diverse case editrici importanti come \"\u0160kolska knjiga\", \"Profil\", \"VBZ\", \"Algoritam\" e \"Mozaik\" e l'evento principale del settore \u00e8 la fiera \"Interliber\" che si tiene annualmente a Zagabria ed \u00e8 aperta al pubblico.\nL'industria cinematografica croata \u00e8 di piccole dimensioni e fortemente assistita dal governo, principalmente attraverso sovvenzioni approvate dal Ministero della Cultura per film spesso co-prodotti da HRT. Il ministero sponsorizza anche il Pula Film Festival, l'annuale premio cinematografico nazionale, nonch\u00e9 una variet\u00e0 di festival cinematografici internazionali specializzati come \"Animafest\" e \"ZagrebDox\", che spesso presentano programmi che contengono opere di registi locali.\nInternet \u00e8 ampiamente utilizzato nel paese, con circa il 63% della popolazione che ha accesso da casa nel 2012.\nOrdinamento dello Stato.\nCostituzione.\nLa Costituzione della Croazia approvata dal Parlamento croato il 22 dicembre 1990 e promulgata lo stesso giorno, \u00e8 la legge fondamentale dello Stato croato. La Costituzione proclama la Repubblica di Croazia uno \"\"stato unitario ed indivisibile, democratico e sociale\" che deriva la sua sovranit\u00e0 dal \"popolo come comunit\u00e0 di cittadini liberi ed uguali\"\". La Costituzione ha subito, nel tempo, numerose modifiche (1997, 2000, 2001, 2010 e 2013). Gli emendamenti costituzionali del 9 novembre 2000 hanno apportato consistenti correttivi che hanno determinato il passaggio da una repubblica semipresidenziale ad una repubblica parlamentare, pur mantenendo l'elezione diretta del presidente. In questo modo \u00e8 stata ridotta la concentrazione di poteri in mano al Presidente prevista dalla precedente versione della Carta costituzionale, costruita su misura dell'ex-presidente Franjo Tu\u0111man.\nHanno diritto a proporre modifiche della Costituzione almeno un quinto dei deputati, il Presidente della Repubblica ed il Governo. Il Parlamento decide a maggioranza dei voti di tutti i deputati se procedere alle modifiche costituzionali e stabilisce con stessa maggioranza i disegni delle modifiche. Le modifiche della Costituzione vengono approvate a maggioranza dei due terzi di tutti i deputati. Anche un decimo degli elettori (cittadini aventi diritto di voto) possono proporre le modifiche della Costituzione e tale revisione \u00e8 sottoposta al \"referendum\" per approvazione. La modifica viene accolta a maggioranza di voti favorevoli dei cittadini votanti.\nIstituzioni.\nParlamento.\nIl Parlamento croato (\"Hrvatski sabor\") \u00e8 un organismo legislativo unicamerale con al massimo 160 rappresentanti (deputati), eletti mediante voto popolare ogni quattro anni (salvo nei casi di scioglimento anticipato) a suffragio universale e diretto (elettorato passivo: tutti i cittadini che hanno raggiunto 18 anni al momento della votazione). Dal 2011, secondo le norme stabilite con la legge elettorale, il Parlamento conta 151 deputati. 143 vengono eletti utilizzando il sistema proporzionale (metodo d'Hondt nei collegi plurinominali, soglia di sbarramento al 5% in ogni circoscrizione-collegio elettorale). Con le modifiche del 17 febbraio 2015, \u00e8 possibile per gli elettori esprimere una preferenza per candidato nella lista votata (non \u00e8 permesso il \"voto disgiunto\": ogni elettore dispone di un voto di lista e di una preferenza nell'ambito della lista indicata). Otto deputati sono rappresentanti delle minoranze nazionali/etniche (tre serbi, un rappresentante degli italiani, uno degli ungheresi, un rappresentante della minoranza ceca e slovacca e due rappresentanti delle altre minoranze) e vengono eletti utilizzando il sistema maggioritario a turno unico (maggioranza relativa). I deputati non hanno mandato vincolante e non sono revocabili.\nIl \"Sabor\" si riunisce per due periodi annuali, dal 15 gennaio al 15 luglio e dal 15 settembre al 15 dicembre.\nI deputati sono organizzati in gruppi parlamentari che, secondo le norme del Regolamento, sono gli strumenti della presenza dei partiti politici (o coalizioni o deputati indipendenti) all'interno del Parlamento e sono definiti \"associazioni di deputati\". La condizione numerica minima, prescritta dal Regolamento, per la costituzione del gruppo \u00e8 di 3 deputati.\nIl presidente del Parlamento, eletto dall'assemblea per tutta la legislatura, presiede e dirige i lavori del Parlamento e della Presidenza parlamentare (composta dal presidente e da cinque vicepresidenti) secondo le norme stabilite con la Costituzione ed il Regolamento del Parlamento.\nLe commissioni parlamentari permanenti sono organi collegiali del Parlamento ai quali vengono assegnati i disegni di legge prima che essi vengano discussi in sede parlamentare. La composizione dei membri delle commissioni deve rispettare le proporzioni tra i vari gruppi parlamentari.\nIl Parlamento adotta la Costituzione, le modifiche costituzionali e il Regolamento parlamentare; emana le leggi ordinarie (a maggioranza semplice, cio\u00e8 a maggioranza dei voti di deputati presenti se il quorum - la met\u00e0 pi\u00f9 uno di tutti i deputati - \u00e8 raggiunto), le leggi organiche (a maggioranza dei voti di tutti i deputati) e le leggi costituzionali che stabiliscono i diritti delle minoranze nazionali/etniche e l'organizzazione della Corte Costituzionale (a maggioranza di due terzi di tutti i deputati); ogni anno approva il bilancio (su proposta del Governo a maggioranza dei voti di tutti i deputati); ratifica i trattati internazionali; concede o revoca la fiducia al Governo e svolge anche altri compiti in conformit\u00e0 alla Costituzione. L'iniziativa legislativa appartiene ai deputati, alle commissioni parlamentari, ai gruppi parlamentari e al Governo.\nIl Parlamento pu\u00f2 essere sciolto a maggioranza dei voti di tutti i deputati (maggioranza assoluta), e su proposta del Governo in casi di fiducia negativa e di voto contrario al bilancio dopo 120 giorni della presentazione dello stesso (in questi casi \u00e8 sciolto formalmente dal Presidente della Repubblica con la controfirma del Primo ministro). Il Presidente della Repubblica ha l'obbligo di sciogliere il Parlamento se il nuovo Governo non pu\u00f2 formarsi.\nAl Parlamento croato spetta anche l'elezione dei giudici della Corte Costituzionale, dei componenti di nomina parlamentare del Consiglio Giudiziario dello Stato e del Consiglio dell'Avvocatura/Procura dello Stato, del Presidente della Corte suprema, dell'Avvocato/Procuratore generale dello Stato, del governatore della Banca nazionale croata, del Difensore civico e d'altri pubblici dirigenti, conformemente alla Costituzione ed alle leggi.\nIl Difensore civico, eletto dal Parlamento per un periodo di otto anni, \u00e8 il delegato del Parlamento croato per la promozione e la tutela dei diritti umani e delle libert\u00e0 stabiliti dalla Costituzione, delle leggi e dagli altri atti giuridichi internazionali approvati dalla Repubblica di Croazia.\nIl Parlamento ha la facolt\u00e0 di indire di propria iniziativa un \"referendum\"; \u00e8 invece obbligato a proporlo qualora lo richieda almeno un decimo degli elettori. Il \"referendum\" pu\u00f2 anche essere indetto dal Presidente della Repubblica con la controfirma del Primo ministro. Nei \"referendum\" la proposta viene accolta a maggioranza di voti favorevoli dei cittadini votanti.\nPresidente della Repubblica.\nIl Presidente della Repubblica (\"Predsjednik Republike\") \u00e8 eletto a suffragio universale diretto (sistema maggioritario con ballottaggio) per un massimo di due mandati della durata di cinque anni. In seguito all'elezione deve rinunciare all'iscrizione a qualsiasi partito politico. Rappresenta l'unit\u00e0 nazionale, promulga le leggi, accredita i diplomatici croati all'estero e riceve le credenziali di quelli stranieri in Croazia.\nIl Presidente della Repubblica \u00e8 inoltre comandante in capo delle Forze armate della Repubblica di Croazia e con il Primo ministro dirige le attivit\u00e0 dei servizi segreti.\nSe il Presidente \u00e8 impedito nell'esecuzione dei propri doveri, il Presidente del Parlamento assume i poteri presidenziali per un massimo di 60 giorni a partire dalla convocazione di nuove elezioni.\nQualora nello svolgimento della propria funzione il Presidente della Repubblica violi la Costituzione, il Parlamento, a maggioranza dei due terzi di tutti i deputati, pu\u00f2 metterlo in stato d'accusa dinanzi alla Corte Costituzionale (per responsabilit\u00e0 speciale o attentato alla Costituzione). La Corte Costituzionale delibera sulla responsabilit\u00e0 speciale del Presidente a maggioranza dei due terzi di tutti i giudici; se \u00e8 colpevole, viene destituito dalla carica.\nGoverno.\nIl Governo (\"Vlada\") si compone del Primo ministro (\"Predsjednik Vlade\", traduzione esatta \u00e8 Presidente del Governo), dei vice primi ministri e dei ministri, secondo le norme stabilite dalla Costituzione e dalla Legge sul Governo. Il Governo, su proposta del Primo ministro, nomina i segretari di Stato (hanno funzioni analoghe ai sottosegretari di Stato nel sistema politico italiano).\nEssendo l'organo principale del potere esecutivo, il Governo ha come scopo primario l'attuazione di una determinata politica nazionale. Propone le leggi ed il bilancio, si occupa della politica interna ed estera del Paese.\nIl Governo \u00e8 responsabile verso il Parlamento. Dopo le elezioni parlamentari, il Presidente della Repubblica, previa consultazione con i rappresentanti designati dai gruppi politici che hanno ottenuto rappresentanza parlamentare, propone un candidato alla Presidenza del Governo che dovrebbe essere il leader del partito di maggioranza o il leader della coalizione di maggioranza. Il candidato presenta al Parlamento il programma politico e i nomi dei ministri del Governo che intende formare e chiede la fiducia del Parlamento. Se il Parlamento a maggioranza assoluta (almeno la met\u00e0 pi\u00f9 uno di tutti i deputati), d\u00e0 fiducia al candidato, il Presidente della Repubblica lo nomina Primo ministro (Presidente del Governo) e, da questo momento, il Primo ministro nomina i ministri. Prima di assumere le funzioni, il Primo ministro e i ministri devono prestare giuramento davanti al Parlamento. Se entro quattro mesi dalla prima proposta nessun candidato ottiene il sostegno del Parlamento, il Presidente della Repubblica scioglie il Parlamento e convoca nuove elezioni. Il Primo ministro pu\u00f2 rimettere al Parlamento la questione di fiducia, il Parlamento accorda la fiducia a maggioranza dei voti di tutti i deputati; il Parlamento potrebbe rimuovere in qualsiasi momento il Primo ministro (e tutto il Governo) o singoli ministri attraverso una mozione di sfiducia, che richiede il sostegno della maggioranza dei voti di tutti i deputati (maggioranza assoluta). Se il nuovo Governo non viene eletto dopo 30 giorni (un mese) dalla delibera di sfiducia (il candidato per la carica di Primo ministro \u00e8 proposto dal Presidente della Repubblica e pu\u00f2 nominare i ministri dopo l'investitura parlamentare), il Presidente della Repubblica deve sciogliere il Parlamento e convocare nuove elezioni. Singoli ministri possono essere destituiti dal Primo ministro e nuovi sono inoltre nominati dal Primo ministro dopo la fiducia parlamentare espressa dalla maggioranza dei voti di tutti i deputati.\nMagistratura e ordinamento giudiziario.\nIl sistema giudiziario della Croazia \u00e8 cos\u00ec modellato: 32 tribunali municipali o comunali (primo grado: giurisdizione civile e penale per i delitti minori; dal 2018 con le sezioni per le trasgressioni (contravvenzioni); i tribunali per le trasgressioni/contravvenzioni, con funzioni analoghe a quelle degli ex pretori italiani,\nsono aboliti nel luglio 2018 eccetto il Tribunale municipale per le trasgressioni di Zagabria e il Tribunale municipale per le trasgressioni di Spalato), 15 tribunali regionali/tribunali delle varie contee (primo grado: giurisdizione penale per i delitti gravi e secondo grado: giurisdizione civile e penale contro le sentenze dei tribunali municipali), la Corte suprema (alta corte d'appello e corte di cassazione). Esistono anche 9 tribunali commerciali (primo grado), l'Alta Corte Commerciale (secondo grado), l'Alta Corte Penale (secondo grado) e l'Alta Corte per le Trasgressioni (secondo grado). La giurisdizione amministrativa \u00e8 demandata a giudici speciali: 4 tribunali amministrativi (primo grado) e l'Alta Corte Amministrativa (corte d'appello amministrativa e corte di cassazione amministrativa).\nSecondo le norme stabilite dalla Costituzione, i giudici sono indipendenti e vengono nominati dal Consiglio Giudiziario dello Stato (Consiglio Superiore della Magistratura) composto da undici membri: sette sono eletti da e tra i giudici, due sono professori ordinari universitari in materie giuridiche eletti dalle facolt\u00e0 di giurisprudenza delle universit\u00e0 croate e due membri sono eletti dal Parlamento (uno tra i deputati della maggioranza ed uno tra i deputati dell'opposizione). I consiglieri durano in carica quattro anni. Il Presidente della Corte Suprema \u00e8 eletto dal Parlamento su proposta del Presidente della Repubblica (sentito il parere della Corte Suprema in seduta plenaria e la Commissione parlamentare Giustizia).\nIn conformit\u00e0 alla Legge sull'Avvocatura dello Stato, il Pubblico ministero (\"Procura e Avvocatura dello Stato\"; \"Dr\u017eavno odvjetni\u0161tvo\", traduzione esatta \u00e8 Avvocatura dello Stato, ma nell'ordinamento croato l'Avvocatura dello Stato svolge le funzioni della Procura e dell'Avvocatura dello Stato nell'ordinamento giudiziario italiano) promuove la repressione dei reati, \u00e8 responsabile della conduzione delle indagini preliminari e rappresenta l'accusa nel processo penale; vigila sull'osservanza delle leggi e sulla regolare amministrazione della giustizia; rappresenta lo Stato nelle controversie legali civili ed amministrative avverso le controparti. In Croazia esistono uffici municipali ed uffici regionali della Procura/Avvocatura dello Stato; un ufficio specializzato (l'Ufficio per la lotta contro la corruzione e la criminalit\u00e0 organizzata, \"USKOK\"); e l\u2019ufficio della Procura/Avvocatura generale dello Stato a Zagabria. I procuratori/avvocati dello Stato e i procuratori/avvocati aggiunti dello Stato (negli uffici municipali, regionali, nel ufficio generale/centrale e nel ufficio speciale) vengono nominati dal Consiglio della Procura/Avvocatura dello Stato (indipendente dal potere esecutivo), eccetto il Procuratore/Avvocato generale dello Stato, che \u00e8 eletto dal Parlamento su proposta del Governo.\nCorte Costituzionale.\nLa Corte Costituzionale (\"Ustavni sud\"), non essendo parte della giurisdizione ordinaria o amministrativa, \u00e8 formata da tredici giudici eletti dal Parlamento a maggioranza dei due terzi di tutti i deputati per un mandato di otto anni. Essa giudica sulla conformit\u00e0 delle leggi alla Costituzione, dei regolamenti alla Costituzione e alle leggi; risolve il conflitto di competenze fra gli organi di potere legislativo, esecutivo e giudiziario; delibera, in conformit\u00e0 alla Costituzione, sulla responsabilit\u00e0 speciale del Presidente della Repubblica; controlla la costituzionalit\u00e0 dei programmi e dell\u2019azione dei partiti politici e pu\u00f2, conformemente alla Costituzione, vietare il loro lavoro; controlla la costituzionalit\u00e0 e la legalit\u00e0 delle elezioni e del referendum statale e delibera sulle cause elettorali che non sono di competenza dei tribunali. Svolge la funzione fondamentale di garantire l'applicazione dei principi e degli articoli della Costituzione.\nSuddivisione amministrativa.\nLa Croazia \u00e8 divisa in 20 regioni (\"\u017eupanije\"), mentre la capitale Zagabria costituisce una propria entit\u00e0.\nCitt\u00e0 principali.\nLa Croazia conta ufficialmente 127 citt\u00e0 (\"grad\") e 424 comuni o municipalit\u00e0 (\"op\u0107ina\"). Le citt\u00e0 principali sono:\nOrdinamento scolastico.\nL'istruzione in Croazia \u00e8 regolata dal Ministero della Scienza e dell'Istruzione.\nLa maggioranza delle scuole croate sono pubbliche, ma esistono anche scuole private (scuole elementari, scuole secondarie, alte scuole e di undici universit\u00e0 croate, tre sono private). Gli enti responsabili per le scuole private possono essere organizzazioni religiose, sociali, sportive, societ\u00e0 di diritto o persone private. L'istruzione pubblica in tutti i cicli \u00e8 gratuita (eccetto il terzo ciclo universitario - dottorato di ricerca).\nIl sistema scolastico \u00e8 formato da diversi cicli di istruzione. \nIstruzione prescolastica.\nL'istruzione prescolastica \u00e8 rappresentata dai nidi d'infanzia (\"jaslice\") e dalle scuole dell'infanzia (\"vrti\u0107i - pred\u0161kolski odgoj\").\nIstruzione primaria.\nL'istruzione primaria comprende la scuola elementare (\"osnovna \u0161kola\"), scuola dell\u2019obbligo che dura otto anni (dai 6 ai 14 anni) ed \u00e8 divisa in due sottocicli:\nDopo il termine degli otto anni della scuola elementare non \u00e8 previsto nessun esame finale e la media dei voti degli ultimi quattro anni costituisce il punteggio per iscriversi alla scuola secondaria.\nIstruzione secondaria.\nL'istruzione secondaria costituisce l'istruzione secondaria superiore (14-18 anni). Le scuole secondarie sono suddivise in quattro macro gruppi di istituti, a loro volta suddivisi in tipologie e indirizzi:\nL'esame di maturit\u00e0 (\"dr\u017eavna matura\") \u00e8 un esame statale obbligatorio per terminare i licei e iscriversi all'universit\u00e0. L'esame di maturit\u00e0 prevede tre materie obbligatorie: croato (oppure, per le minoranze, serbo, ungherese, italiano o ceco) con letteratura, matematica e lingua straniera (che pu\u00f2 essere inglese, italiano, francese, tedesco o spagnolo). Gli studenti frequentanti un liceo classico possono anche scegliere il latino o il greco antico in sostituzione della lingua straniera moderna, oppure come materia addizionale. Le materie opzionali sono invece storia, sociologia, psicologia, filosofia, logica, politica ed economia, arte figurativa e storia dell'arte, musica e storia della musica, seconda lingua straniera, latino, greco antico, geografia, biologia, fisica, chimica, informatica, catechismo e scienza delle religioni (o etica). Le materie obbligatorie possono essere inoltre affrontate ad un livello base (livello B) o pi\u00f9 approfondito (livello A). Gli esami sono condotti dal Centro nazionale per la valutazione esterna dell'istruzione (\"Nacionalni centar za vanjsko vrednovanje obrazovanja\").\nIstruzione superiore.\nDal 2005 il ciclo degli studi all'universit\u00e0 (\"sveu\u010dili\u0161te\"), secondo il processo di Bologna \u00e8 articolato su tre livelli:\nVi \u00e8 inoltre la possibilit\u00e0 di iscriversi a un corso universitario (corso di laurea magistrale) a ciclo unico, avente la medesima validit\u00e0 del \"master\" universitario (300 ECTS; laurea magistrale), della durata di cinque o sei anni (p.e. le facolt\u00e0 di giurisprudenza, medicina, odontoiatria, medicina veterinaria, farmacia). Gli studi professionali sono organizzati da politecnici (\"veleu\u010dili\u0161te\") o scuole alte professionali (\"visoka \u0161kola\") della durata minima di tre anni (\"stru\u010dni prvostupnik\", titolo di bacc.), e possono essere offerti anche nelle universit\u00e0.\nUniversit\u00e0.\nLa pi\u00f9 antica universit\u00e0 croata \u00e8 l'Universit\u00e0 di Zagabria, fondata il 23 settembre 1669., da parte di Leopoldo I d'Asburgo.\nOltre all'Universit\u00e0 di Zagabria, in Croazia esistono otto universit\u00e0 pubbliche:\nTre universit\u00e0 sono private:\nLingue straniere.\nLa prima lingua straniera (inglese) viene insegnata dal 1\u00ba grado della scuola elementare, mentre dal 4\u00ba grado viene insegnata anche una seconda lingua straniera comunitaria (tedesco, italiano, francese o spagnolo). Nei licei linguistici \u00e8 anche obbligatoria una terza lingua straniera (tedesco, italiano, francese, spagnolo, russo, cinese, o giapponese). Una lingua straniera \u00e8 obbligatoria anche in tutti i corsi universitari di 1\u00ba livello. Il latino \u00e8 un insegnamento obbligatorio in tutti i licei (due anni), nel liceo classico la lingua latina \u00e8 studiata per tutti i quattro anni, come il greco antico. \u00c8 possibile studiare latino e greco antico anche nel secondo sottociclo delle scuole elementari (quattro anni di latino e due anni di greco antico).\nSistema sanitario.\nLa Croazia possiede un buon livello sanitario complessivo. Il servizio \u00e8 controllato e gestito dal governo centrale, attraverso gli ospedali (statali) e i centri medici (circoscrizioni periferiche). Il Ministero della Sanit\u00e0 croato ha responsabilit\u00e0 in materia di legislazione, pianificazione sanitaria annuale e nazionale, monitoraggio e controllo, orientamento, ispezione, controllo igienico antisofisticazioni ed educazione.\nPolitica.\nPolitica interna.\nLe ultime elezioni parlamentari si sono tenute l'11 settembre 2016. Le elezioni anticipate sono state precedute dalla sfiducia nei confronti del Governo Ore\u0161kovi\u0107 il 16 giugno 2016 e dallo scioglimento del Parlamento.\nLa IX Legislatura del Parlamento croato ha avuto inizio venerd\u00ec 14 ottobre 2016. La maggioranza parlamentare \u00e8 stata composta dalla coalizione tra Unione Democratica Croata (HDZ) e Ponte delle Liste Indipendenti (Most) dal 14 ottobre 2016 al 27 aprile 2017. Bo\u017eo Petrov (Most) viene eletto Presidente del Parlamento. Il 4 maggio 2017 Petrov ha rassegnato le dimissioni dopo che la coalizione HDZ\n- Most \u00e8 stata terminata, il 5 maggio il Parlamento ha accettato le dimissioni e Petrov \u00e8 destituito dalla carica. Lo stesso giorno Gordan Jandrokovi\u0107, segretario dell'HDZ \u00e8 eletto Presidente del Parlamento croato (dal 14 ottobre 2016 \u00e8 stato uno dei cinque vicepresidenti).\nL'attuale governo \u00e8 guidato da Andrej Plenkovi\u0107, presidente dell'HDZ. Il Governo Plenkovi\u0107 \u00e8 in carica dal 19 ottobre 2016 (ha ottenuto la fiducia al Parlamento la sera del 19 ottobre 2016 con 91 voti favorevoli, 45 contrari e 3 astenuti; 139 presenti da 151 deputati eletti). I membri del governo sono provenuti da due partiti: l'Unione Democratica Croata (Primo ministro e 14 ministri di cui 3 sono stati inoltre vice primi ministri) e il Ponte delle Liste Indipendenti (3 ministri di cui 1 \u00e8 stato inoltre vice primo ministro). Tre ministri sono stati indipendenti (2 quota HDZ, 1 quota Most). Il 27 aprile 2017 il Primo ministro ha destituito tre ministri esponenti del Most, terminando la coalizione HDZ - Most. Venerd\u00ec 28 aprile 2017 tutti quattro ministri esponenti del Most hanno rassegnato le proprie dimissioni. Dal 28 aprile 2017 al 9 giugno 2017 il Governo funzionava come il governo di minoranza dell'HDZ. Nuova coalizione di governo, composta dall'Unione Democratica Croata (HDZ) e dalla maggioranza del Partito Popolare Croato - Liberal Democratici (HNS), \u00e8 formata il 8 giugno 2017 e nuovi ministri (Primo ministro e 18 ministri sono esponenti dell'HDZ da cui 3 sono inoltre vice primi ministri; 1 ministro, anche vice primo ministro, \u00e8 esponente dell'HNS; 2 ministri sono formalmente indipendenti - 1 quota HDZ e 1 quota HNS) hanno ottenuto la fiducia al Parlamento il 9 giugno 2017. Il 12 giugno 2017 vice primo ministro e ministro degli affari esteri ed europei Davor Ivo Stier (HDZ), insoddisfatto della nuova coalizione di governo, ha rassegnato le demissioni; il Parlamento ha confermato Marija Pej\u010dinovi\u0107 Buri\u0107 (HDZ) come nuova vice prima ministra e ministra degli affari esteri ed europei il 19 giugno 2017.\nL'attuale esecutivo (dal 9 giugno 2017) gode dell'appoggio dei seguenti partiti presenti in Parlamento: Unione Democratica Croata (HDZ), Partito Popolare Croato - Liberal Democratici (HNS), Partito Democristiano Croato (HDS), Partito Social-Liberale Croato (HSLS), Alleanza Democratica Croata di Slavonia e Barania (HDSSB), Partito Popolare - Riformisti (Reformisti), Bandi\u0107 Milan 365 - Partito del Lavoro e della Solidariet\u00e0 (BM 365), e dei deputati rappresentanti delle minoranze nazionali/etniche (Partito Democratico Indipendente Serbo - SDSS-\u0421\u0414\u0421\u0421; e cinque rappresentanti di altre minoranze).\nDal febbraio 2015 la Presidente della Repubblica \u00e8 Kolinda Grabar-Kitarovi\u0107.\nPolitica estera.\nRelazioni con l'Unione europea.\n\u00c8 entrata a far parte dell'Unione europea il 1\u00ba luglio 2013.\nQueste le tappe gi\u00e0 percorse del processo di integrazione:\nDifesa e sicurezza.\nForze armate.\nLe Forze armate della Repubblica di Croazia (\"Oru\u017eane snage Republike Hrvatske\") si compongono di questi rami:\nIl comandante in capo di tutte le forze armate croate \u00e8 il Presidente della repubblica. Il Comandante in capo prescrive l'organizzazione delle forze armate croate su proposta del Capo di stato maggiore generale, con il consenso e la controfirma del Ministro della Difesa. Il servizio militare \u00e8 volontario.\nNell\u2019aprile del 2009 la Croazia \u00e8 diventata un membro effettivo della NATO. Attualmente i militari croati sono presenti all\u2019estero in Afghanistan, nell\u2019ambito della missione \"Resolute Support\" della NATO (106 effettivi), e in Kosovo in un'altra operazione dell\u2019Alleanza atlantica, la KFOR (24 effettivi).\nSicurezza pubblica.\nIl corpo della Polizia (\"Policija\") e quello della Guardia costiera (\"Obalna stra\u017ea Republike Hrvatske\") hanno compiti di pubblica sicurezza.\nLa Polizia statale, con la funzione predominante di gestione dell'ordine e della sicurezza pubblica, \u00e8 dipendente dal Direttorato della polizia del Ministero dell'Interno. In ogni regione (contea) \u00e8 presente la Direzione della polizia come ufficio principale della polizia statale.\nLa Guardia costiera fa parte della Marina militare croata. Tra le competenze della Guardia costiera vi sono la sicurezza della navigazione e la sicurezza marittima, lo soccorso in mare ecc. predominante nell'area marittima della Zona di protezione ecologica e della pesca. Nelle acque interne e acque territoriali i compiti dell'autorita della sicurezza marittima svolgono i Capitanati del porto dipendenti dal Ministero degli Affari Marittimi, dei Trasporti e delle Infrastrutture.\nEconomia.\nL'economia croata si basa prevalentemente sul terziario e sull'industria leggera. Il turismo riveste un'importanza crescente negli anni. Il PIL pro-capite del 2012 era di 17.618 dollari USA (a parit\u00e0 di potere d'acquisto).\nL'organizzazione economica croata \u00e8 attualmente post-comunista. Alla fine degli anni ottanta, all'inizio del processo di transizione verso il capitalismo, poi seriamente peggiorate a causa della de-industrializzazione e dei danni della guerra.\nA peggiorare lo stato delle cose contribuirono una forte disoccupazione e l'insufficienza delle riforme economiche. In particolare, preoccupanti erano la stasi del sistema giudiziario e l'inefficienza della pubblica amministrazione (soprattutto in materia di propriet\u00e0 privata della terra).\nNegli ultimi anni il paese ha conosciuto una forte crescita economica e si \u00e8 preparato all'ingresso nell'Unione europea, la quale rappresenta il suo principale partner commerciale.\nNel febbraio 2005, la Croazia ha sottoscritto il Patto di Stabilit\u00e0, Crescita e Sviluppo dell'UE e ha fatto sostanziali passi in avanti verso la completa adesione. Le autorit\u00e0 di Zagabria prevedono una forte crescita economica nei prossimi anni, considerando che attualmente il paese soffre a causa del deficit della bilancia commerciale e del debito pubblico. Alcune grandi compagnie commerciali hanno gi\u00e0 beneficiato della liberalizzazione del mercato croato, mentre si attende una forte espansione della produzione grazie ad un incremento degli investimenti.\nRisulta attualmente in via di negoziazione il processo di adesione del Paese all'area euro.\nRisorse naturali.\nLa Croazia produce gas naturale sfruttando alcuni giacimenti offshore nel mare Adriatico, al limite con le acque italiane, nell'aprile 2014 ha aperto quasi tutto il suo offshore alla ricerca di idrocarburi con la sua prima gara internazionale di aggiudicazione di licenze esplorative e di produzione d'idrocarburi\nTrasporti.\nUno dei settori che ha visto maggiore sviluppo a partire dall'indipendenza \u00e8 quello dei trasporti, in particolare la costruzione di autostrade e superstrade.\nOltre all'importanza che per un'economia basata sul turismo riveste la disponibilit\u00e0 di una efficiente rete di comunicazione, a spingere in questa direzione hanno contribuito potentemente anche fattori storico-nazionalistici. L'interruzione, negli anni settanta, della costruzione dell'autostrada Zagabria-Spalato, ritenuta dal governo centrale jugoslavo troppo \"nazionalistica\", a favore del collegamento diretto con Belgrado, aveva lasciato infatti in Croazia forte risentimento.\nQuesto ha fatto s\u00ec che nel 2001 venisse lanciato un piano di costruzioni autostradali, che vedeva nel completamento del collegamento tra le due citt\u00e0 entro il 2005 il suo punto fondamentale. I lavori di costruzione godettero di un costante appoggio popolare, culminato in manifestazioni di giubilo al completamento 26 giugno 2005 dei lavori nei termini previsti.\nAl termine del 2007 risultano in operativit\u00e0 oltre 1000\u00a0km di autostrade (dai poco pi\u00f9 di 30 iniziali) che collegano i quattro angoli del paese, tutti completati nei termini previsti o con ritardi minimi, raggiungendo nel 2010 i 1500\u00a0km complessivi.\nA questo si aggiunga poi che i lavori sono stati giudicati da osservatori internazionali di eccellente fattura e modernit\u00e0, portando anche a riconoscimenti prestigiosi.\nAnaloghi investimenti sono in corso in altri settori del comparto, in particolare in quello delle ferrovie, gestite da Hrvatske \u017eeljeznice, attualmente il pi\u00f9 arretrato ed il pi\u00f9 danneggiato dalla dissoluzione dello stato jugoslavo.\nCon la presenza nell'Adriatico di numerosissime isole, grande rilevanza hanno i servizi di navigazione, anche grazie al forte turismo balneare della stagione estiva. Il maggiore operatore croato di servizi marittimi \u00e8 la statale Jadrolinija, che opera anche sulla rotta internazionale con l'Italia. Le linee regolari tra Croazia e Italia sono le rotte Spalato-Ancona e Ragusa - Bari.\nIn Croazia ci sono circa una decina di aeroporti civili che effettuano servizio viaggiatori. I pi\u00f9 importanti sono gli scali di Zagabria-Pleso, Ragusa e Spalato, che effettuano anche voli internazionali.\nTurismo.\nIn Croazia, il turismo domina il settore dei servizi rappresentando quasi il 20% del PIL nazionale. Il reddito relativo al 2017 dell'industria turistica \u00e8 stato stimato in 9,5 miliardi di euro. I suoi effetti positivi vengono avvertiti in tutta l'economia croata in termini di aumento del volume di affari osservato nel commercio al dettaglio, negli ordini dell'industria di trasformazione e nell'occupazione stagionale estiva. L'industria \u00e8 considerata un'attivit\u00e0 di esportazione, poich\u00e9 riduce significativamente lo squilibrio del commercio estero del paese. Dalla fine della Guerra d'indipendenza croata, l'industria turistica \u00e8 cresciuta rapidamente, registrando un aumento del quadruplo del numero di turisti, con oltre 11 milioni di ingressi ogni anno. I pi\u00f9 numerosi sono coloro che provengono dalla Germania, dalla Slovenia, dall'Austria, dall'Italia, dalla Polonia e dalla stessa Croazia. Nel 2011, la durata media di permanenza turistica nel paese \u00e8 stata di 4,9 giorni.\nLa maggior parte dell'industria turistica \u00e8 concentrata lungo la costa del Mare Adriatico. Opatija \u00e8 stata la prima localit\u00e0 di villeggiatura. Divenne inizialmente popolare nella met\u00e0 del XIX secolo. Intorno al 1890, era diventata uno dei pi\u00f9 importanti centri di cura europei. Pi\u00f9 tardi un certo numero di resort sorsero lungo la costa e nelle isole, offrendo servizi sia per il turismo di massa che per quello di nicchia. Il pi\u00f9 significativo \u00e8 il turismo nautico, in quanto vi sono numerosi porti turistici con oltre 16.000 ormeggi, il turismo culturale che si \u00e8 sviluppato grazie alle citt\u00e0 costiere medievali e ai numerosi eventi culturali che si svolgono durante l'estate. Le aree interne offrono l'agriturismo, localit\u00e0 montane e centri termali. Anche Zagabria \u00e8 una destinazione turistica importante, che rivaleggia con le principali citt\u00e0 e resort costieri.\nLa Croazia vanta aree marine incontaminate poste in numerose riserve naturali e 116 spiagge con bandiera blu. La Croazia \u00e8 classificata come la diciottesima destinazione turistica pi\u00f9 popolare al mondo. Circa il 15% di questi visitatori, o oltre un milione all'anno, \u00e8 coinvolto nel naturismo, un'industria per la quale la Croazia \u00e8 famosa nel mondo.\nAmbiente.\nLa superficie complessiva delle aree protette del paese \u00e8 pari a 532.063,35 ettari, pari al 6,07% dell'intera superficie e al 9,40% della superficie di terraferma. I parchi nazionali sono otto mentre i parchi naturali sono dieci, vi sono inoltre numerosissime altre aree protette, i parchi nazionali sono:\nRiserve idriche.\nSecondo le analisi della FAO la Croazia fa parte dei 30 stati mondiali pi\u00f9 ricchi d'acqua collocandosi al terzo posto nella classifica europea con un totale di 32.818 m\u00b3 di riserve d'acqua rinnovabili pro capite/anno. Il \"Rapporto Mondiale sullo Sviluppo Idrico (World Water Development Report)\" delle Nazioni Unite stima le riserve a 23.890\u00a0m\u00b3 pro capite/anno.\nFlora e fauna.\nLe regioni della Croazia, essendo cos\u00ec diverse tra di loro, hanno flora e fauna abbastanza differenti: il paese \u00e8 quindi una delle pi\u00f9 ricche in Europa in termini di biodiversit\u00e0. Ci sono quattro tipi di regioni biogeografiche in Croazia: la zona mediterranea che comprende le coste i il suo immediato entroterra, la zona alpina a Lika e Gorski Kotar, la zona pannonica lungo la Drava e il Danubio, e la zona continentale nelle aree rimanenti. Significativi sono gli habitat che includono le aree carsiche sommerse come lungo il fiume Zermagna e i canyon della Cherca. La geologia carsica ospita circa 7.000 grotte e pozzi, alcuni dei quali sono habitat per il proteo, l'unico vertebrato troglobio esistente in territorio europeo.\n\u00c8 da segnalare il fatto che il 44% del territorio nazionale croato (2.490.000 ettari) sia ricoperto da foreste, principalmente di latifoglie (querce), sempreverdi (pino d'Aleppo, lecci) o macchia mediterranea. La Croazia conta 523 specie vegetali endemiche (circa il 6% della flora nota), tra gli endemismi \u00e8 da segnalare in Istria una orchidea (\"Serapias istriaca \").\nIn Croazia vi sono pi\u00f9 di 380 specie animali protette, tra cui quelle maggiormente degne di nota sono il cinghiale, il lupo, l'orso bruno e, principalmente sull'isola di Cherso, il grifone eurasiatico.\nCultura.\nArchitettura.\nL'architettura in Croazia riflette le influenze delle nazioni confinanti. Nel nord e nelle regioni centrali \u00e8 pi\u00f9 visibile influsso austriaco e ungherese, mentre l'architettura trovata lungo le coste della Dalmazia e dell'Istria mostra l'influenze veneziane e bizantine.\nNumerose sono le testimonianze di epoca romana, soprattutto in Istria e sulla costa dalmata (Arena e Arco dei Sergi a Pola, Palazzo di Diocleziano a Spalato, il sito archeologico di Salona). Vi sono anche molte architetture bizantino-romaniche, come la basilica Eufrasiana a Parenzo o la chiesa di Santa Eufemia a Rovigno. Con la conquista veneziana di una parte della costa croata, l'architettura sub\u00ec decisamente l'influenza del gotico-veneziano, presente in molti palazzi e chiese delle citt\u00e0 principali, come la Cattedrale di San Giacomo a Sebenico e citt\u00e0 di Tra\u00f9. Ragusa (\"Dubrovnik\") emerge come uno dei migliori esempi di architettura rinascimentale. Successivamente, l'architettura barocca si svilupp\u00f2 prevalentemente nel nord e nella Slavonia, nei centri di Vara\u017edin e Vukovar (quest'ultimo danneggiato durante la guerra di indipendenza croata). Infine, sotto l'Impero asburgico e l'Austria-Ungheria, furono costruiti fastosi e austeri progetti urbanistici in stile di storicismo, principalmente nelle citt\u00e0 di Zagabria (Cattedrale di Zagabria), Fiume e Pola.\nPatrimoni dell'umanit\u00e0.\nSono 10 i siti della Croazia iscritti nella Lista dei patrimoni dell'umanit\u00e0 dell' UNESCO.\nPittura e scultura.\nTra i pi\u00f9 noti scultori croati del XX secolo spicca Ivan Me\u0161trovi\u0107 (1883-1962), naturalizzato statunitense, con opere, tra le quali, la scultura di Nikola Tesla, Storia dei croati, ecc..\nLetteratura.\nIl primo esponente della letteratura croata \u00e8 considerato Marco Marulo (1450-1524) poeta originario di Spalato; egli \u00e8 famoso per aver scritto il primo documento letterario a stampa in croato, il poema \"Judita\".\nContemporaneamente a Ragusa si era sviluppata una corrente letteraria il cui maggior esponente fu Marino Darsa, che scrisse commedie sui problemi della societ\u00e0 ispirandosi a Boccaccio e ad altri letterati italiani.\nLa citt\u00e0 di Ragusa, grazie anche alla sua florida economia, fu il fulcro della vita culturale croata per tutta l'et\u00e0 barocca; si ricorda il poeta Giovanni Gondola, che scrisse alcuni poemi riguardanti le vicende cittadine.\nNell' '800 si svilupp\u00f2 il Movimento Illirico, che mirava all'unificazione di Croati e Serbi all'interno dell'Impero Austro-ungarico; per questo le opere prodotte dai partecipanti a questo movimento trattano di temi nazionalistici, riflessivi e patriottici, pur facendo parte della corrente romantica; tra gli autori pi\u00f9 rappresentativi si pu\u00f2 ricordare Luka Boti\u0107.\nNel XX secolo la letteratura croata raggiunge una certa notoriet\u00e0 internazionale con Miroslav Krle\u017ea, autore di romanzi a sfondo sociale, e con Josip Kosor, autore di drammi rappresentati con successo in molti paesi europei e di romanzi tradotti in numerose lingue.\nInoltre ricordiamo l'importante opera poetica di Tin Ujevi\u0107, di Dobri\u0161a Cesari\u0107 e di Frano Alfirevi\u0107, oltre che quella saggistica di Milutin Nehajev, e quella drammaturgica di Milan Ogrizovi\u0107 e di Mirko Bogovi\u0107.\nMusica.\nLa musica croata tradizionale viene eseguita con delle zampogne, tra cui il mih, flauti, tra cui il rozenice o sopilo, anche strumenti simili a chitarre e mandolini. Per l'accompagnamento vengono usati il contrabbasso e la fisarmonica. La musica classica invece assomiglia a quella serba e quella austriaca. Tipica musica tradizionale dalmata \u00e8 la klapa.\nTra i maggiori cantanti croati ricordiamo Oliver Dragojevi\u0107 e Severina Vu\u010dkovi\u0107.\nScienza.\nNel XVIII secolo ricordiamo l'importante contributo scientifico di Ruggero Giuseppe Boscovich.\nNel XX secolo si distinse la figura del sismologo Andrija Mohorovi\u010di\u0107 (1857-1936), noto per la Discontinuit\u00e0 di Mohorovi\u010di\u0107 (1909), cio\u00e8 una zona tra la crosta terrestre e il mantello terrestre.\n\u00c8 da ricordare anche Lavoslav Ru\u017ei\u010dka che si \u00e8 occupato delle ricerche sul polietilene e sui terpeni, vincendo il Premio Nobel per la chimica nel 1939.\nCroazia nello spazio.\nNel 2022 \u00e8 previsto il lancio del primo satellite croato, PERUN I .\nSport.\nCalcio.\nLo sport pi\u00f9 popolare \u00e8 il calcio potendo vantare campioni del calibro di Zvonimir Boban, Robert Jarni, Darijo Srna, Davor \u0160uker (capocannoniere della Nazionale croata con 45 reti), Ivan Peri\u0161i\u0107, Mario Mand\u017euki\u0107, Ivan Rakiti\u0107, Luka Modri\u0107 (vincitore del Pallone d'oro 2018 e primo croato ad aggiudicarsi il premio), \u0160ime Vrsaljko e Marcelo Brozovi\u0107.\nLa Nazionale di calcio della Croazia raggiunse nel campionato mondiale di calcio 1998 un sorprendente terzo posto al suo debutto e nel campionato mondiale di calcio 2018 un risultato storico, riuscendo ad arrivare addirittura seconda, sconfitta solo dalla Francia in finale con un risultato di 4-2 per i francesi.\nTennis.\nLa Croazia vanta una buona tradizione tennistica con campioni del calibro di Goran Ivani\u0161evi\u0107, Mario An\u010di\u0107, Ivo Karlovi\u0107, Ivan Ljubi\u010di\u0107 e Marin \u010cili\u0107.\nSci alpino.\nOttimi risultati ha conseguito la Croazia nella disciplina dello sci alpino con Janica Kosteli\u0107, vincitrice, tra l'altro, di ben 5 ori mondiali e Ivica Kosteli\u0107.\nPallacanestro.\nPer il basket ricordiamo la figura di Dra\u017een Petrovi\u0107, uno dei migliori cestisti di sempre, e Toni Kuko\u010d.\nPallanuoto.\nLa Nazionale di pallanuoto maschile della Croazia ha vinto due ori mondiali nel 2007 e nel 2017.\nPallamano.\nLa Nazionale vanta numerosi titoli tra cui un mondiale ed un europeo, ma soprattutto il successo alle Olimpiadi del 1996 e alle Olimpiadi del 2004.\nGiochi olimpici.\nIl primo oro olimpico per la Croazia fu conquistato dalla Nazionale di pallamano maschile della Croazia, ai Giochi olimpici di Atlanta 1996.\nMezzi di informazione.\nMedia.\nTelevisione.\nIn Croazia sono presenti differenti piattaforme televisive: DVB-T nazionale, DVB-T regionali e locali, IPTV (MaxTV, Iskon TV, OptiTV, A1TV), televisione satellitare, televisione mobile, DVB-T Pay TV (Evo TV).\nCanali della televisione digitale terrestre (DVB-T) gratuiti sono i seguenti:\nA ottobre 2010 \u00e8 stato completato il passaggio al televisione digitale terrestre o DVB-T su tutto il territorio croato (lo \"switch-off\": il 5 ottobre 2010).\nGiornali.\nI giornali quotidiani maggiori sono:\nGastronomia.\nLa cucina croata \u00e8 molto variegata ed \u00e8 proprio per questo conosciuta di pi\u00f9 sotto le sue denominazioni regionali; l'Unione europea ha gi\u00e0 riconosciuto e protetto alcuni prodotti tipici sotto la denominazione di prodotti ZOI e ZOZP croati. Le radici affondano nel periodo preslavo e la differenza nella scelta degli ingredienti e nelle preparazioni \u00e8 molto accentuata, se si paragona la parte continentale con quella marittima. Per la cucina continentale, le basi sono state gettate dalla cucina preslava e dai contatti, molto pi\u00f9 recenti, con cucine pi\u00f9 conosciute e rinomate - quella ungherese, viennese e turca. Una delle preparazioni pi\u00f9 originale \u00e8 quella della carne di t\u00ecblizze del Me\u0111imurje, tipica dell'estremo Nord del paese.\nLe regioni della costa sono caratterizzate dagli influssi dei Greci, Romani, Illiri; poi dei Veneziani e pi\u00f9 tardi anche dalle cucine italiana e francese. Alcuni tra i pi\u00f9 famosi piatti tipici sono essenzialmente a base di pesce appena pescato e cotto, servito con contorno di bietola (blitva) o patate (krumpir). Allo stesso modo si servono i frutti di mare, come le vongole (mu\u0161ule), gli scampi (\u0161kampi), le ostriche (kamenice) e i mitili (dagnje).\nUn antipasto estivo molto comune \u00e8 la \"salata od hobotnice\", un'insalata di pollo con patate, cipolline e polpo. Dall'influenza slava, sono comuni in Croazia anche i \u0107evap\u010di\u0107i.\nGli influssi della cucina italiana (e specificatamente di quella veneziana) sono presenti nei risotti (ri\u017eot), come lo crni ri\u017eot, il risotto al nero di seppia, o il ri\u017eot sa \u0161kampima, il risotto ai gamberetti.\nI dolci sono pochi, e il pi\u00f9 comune \u00e8 la pala\u010dinke (crepes), serviti con nocciole, marmellata o cioccolato. Nei dintorni di Ragusa si pu\u00f2 assaporare la ro\u017eata, simile alla cr\u00eame brul\u00e9e, mentre sull'isola di Lissa il dolce tipico \u00e8 la poga\u010da, una focaccia sottile farcita."}
{"id": "200860", "revid": "123035570", "url": "https://it.wikipedia.org/wiki?curid=200860", "title": "Microsoft Outlook", "text": "Microsoft Outlook \u00e8 un programma di Microsoft Corporation e fa parte della suite Microsoft Office. Il software funge da PIM e da client di posta. Pi\u00f9 precisamente contiene:\nOutlook permette anche la sincronizzazione con Personal Digital Assistant.\nCalendario.\nIl calendario \u00e8 simile ad un'agenda cartacea, con il giorno (o i giorni) selezionati suddivisi per 30 minuti (impostazione che pu\u00f2 comunque subire personalizzazioni da parte dell'utente).\nFacendo doppio click si accede alla finestra di creazione di un nuovo appuntamento che parte (l'orario dell'appuntamento) dal punto dove si \u00e8 iniziato il doppio click fino a 30 minuti dopo (anche questa impostazione \u00e8 modificabile). La finestra contiene i campi:\nAgenda delle attivit\u00e0.\nL'agenda delle attivit\u00e0 \u00e8 un'agenda dove si possono aggiungere, modificare o eliminare attivit\u00e0 che non hanno una locazione precisa nel calendario.\nAndando su Attivit\u00e0 (pulsante in basso) si pu\u00f2 accedere ad una tabella indicante le attivit\u00e0. Con il doppio click si aggiunge una nuova attivit\u00e0 (se il doppio click viene fatto in una zona vuota) oppure la modifica (se il doppio click viene fatto sopra una gi\u00e0 esistente).\nLa pagina di aggiunta e modifica dell'attivit\u00e0 \u00e8 molto simile a quella del calendario spiegata sopra, fatta eccezione per la priorit\u00e0 e per lo stato (non iniziata, in corso, completata, in attesa e rinviata). Anche qui \u00e8 possibile attribuire categorie di appartenenza.\nVersioni.\nL'ultima versione del software \u00e8 Outlook 2019, che fa parte della suite Microsoft Office 2019. Le versioni sono:\n\u00c8 presente inoltre in:"}
{"id": "200861", "revid": "599013", "url": "https://it.wikipedia.org/wiki?curid=200861", "title": "Bagnoli di Sopra Merlot", "text": "Il Bagnoli di Sopra Merlot \u00e8 un vino DOC la cui produzione \u00e8 consentita nella provincia di Padova.\nProduzione.\n\"Provincia, stagione, volume in ettolitri\""}
{"id": "200872", "revid": "4327", "url": "https://it.wikipedia.org/wiki?curid=200872", "title": "Barbaresco Riserva", "text": ""}
{"id": "200876", "revid": "599013", "url": "https://it.wikipedia.org/wiki?curid=200876", "title": "Barbera d'Alba", "text": "La Barbera d'Alba \u00e8 un vino DOC la cui produzione \u00e8 consentita nella provincia di Cuneo.\nStoria.\nVino tradizionalmente \"da pasto\", qualche decennio fa considerato sinanche sgarbato e popolare, ultimamente ha avuto un importante miglioramento qualitativo ottenuto mediante processi di vinificazione e scelta delle uve pi\u00f9 accurati, al punto da arrivare a competere sotto il profilo organolettico con vini assai pi\u00f9 blasonati.\nProduzione.\n\"Provincia, stagione, volume in ettolitri\""}
{"id": "200879", "revid": "599013", "url": "https://it.wikipedia.org/wiki?curid=200879", "title": "Barbera d'Asti", "text": "La Barbera d'Asti \u00e8 un vino a DOCG la cui produzione \u00e8 consentita in numerosi comuni delle province di Asti e Alessandria. \nLa Barbera viene prodotta partendo dalle uve dell'omonimo vitigno, indigeno e ampiamente coltivato nell'area collinare compresa tra i 150 e i 400 metri di altitudine, con clima temperato, poco ventoso e con piovosit\u00e0 annuale media di circa 700 mm.\nIl sistema di allevamento privilegiato della cultivar \u00e8 il Guyot, perfettamente adatto alle condizioni climatiche presenti e alle alte richieste in radiazione solare. I terreni sono calcarei e mediamente profondi.\nStoria.\nUna prima traccia della Barbera si riscontra in uno scritto del XVII secolo conservato nel municipio di Nizza Monferrato. Nel 1798, entra ufficialmente nell'elenco dei vitigni piemontesi quando viene redatta la prima Ampelografia dal conte Nuvolone della Societ\u00e0 Agraria di Torino.\nNel 1873 Leardi e Demaria, in \"Ampelografia della Provincia di Alessandria\" citano il vitigno Barbera come \"[...] una delle basi principali dei vini dell'Astigiano e del basso Monferrato, dove \u00e8 indigeno e da lunghissimo tempo coltivato\".\nSi diffonde rapidamente nell'Ottocento e nel Novecento e oggi \u00e8 considerato il principale vitigno a bacca nera del Piemonte.\nDisciplinare di produzione.\nApprovato DOC con DPR 09.01.1970 G.U. 73 -23.03.1970\nApprovato DOCG con DM 08.07.2008 G.U. 169 -21.07.2008\nModificato con DM 17.09.2010 G.U.236 -08.10.2010\nModificato conDM 30.11.2011 G.U.295-20.12.2011 \nModificato conDM 07.03.2014 Pubblicato sul sito ufficiale del MipaafSezione Qualit\u00e0 e Sicurezza Vini DOP e IGP\nApprovato con regolamento di esecuzione (UE) 2019/889 della Commissione Europea del 22 maggio 2019.\nTipologie.\nIn etichetta, oltre alla denominazione storica, \u00e8 consentito apporre la menzione \"vigna\", riservata ad aree molto ristrette e opportunamente registrate: esiste anche la tipologia \"superiore\", a cui sono ascritte le due sottozone \"Tinella\" e \"Colli Astiani\". \nBarbera d'Asti.\nZona di produzione.\nLa zona di produzione comprende l'intero territorio dei seguenti comuni:\nTecniche di produzione.\nI vitigni con cui \u00e8 consentito produrla sono Barbera per almeno il 90%; per la parte restante altri vitigni non aromatici idonei alla coltivazione nella regione Piemonte.\nLa denominazione di origine pu\u00f2 essere accompagnata dalla menzione \"vigna\"\nBarbera d'Asti superiore.\nZona di produzione.\nLa zona di produzione coincide con quella della \"Barbera d'Asti\"\nBarbera d'Asti superiore sottozona Tinella.\nZona di produzione.\nLa zona di produzione comprende l'intero territorio dei comuni di Costigliole d'Asti, Calosso, Castagnole delle Lanze, Coazzolo e Isola d'Asti (per i terreni a destra della strada Asti-Montegrosso)\nBarbera d'Asti superiore sottozona Colli Astiani o Astiano.\nZona di produzione.\nLa zona di produzione comprende l'intero territorio dei comuni di Mongardino, Vigliano d'Asti, Montegrosso d'Asti, Montaldo Scarampi, Rocca d'Arazzo, Azzano d'Asti; le circoscrizioni Montemarzo e San Marzanotto Valle Tanaro nel comune di Asti e il territorio a sinistra della strada Asti -Montegrosso d'Asti nel comune di Isola d'Asti."}
{"id": "200880", "revid": "486946", "url": "https://it.wikipedia.org/wiki?curid=200880", "title": "Barbera d'Asti Superiore", "text": ""}
{"id": "200881", "revid": "599013", "url": "https://it.wikipedia.org/wiki?curid=200881", "title": "Barbera del Monferrato", "text": "La Barbera del Monferrato \u00e8 un vino DOC la cui produzione \u00e8 consentita nelle province di Alessandria e Asti.\nAbbinamenti consigliati.\nCon secondi piatti di carne rossa, ad esempio arrosti.\nProduzione.\n\"Provincia, stagione, volume in ettolitri\""}
{"id": "200883", "revid": "4327", "url": "https://it.wikipedia.org/wiki?curid=200883", "title": "Barbera del Monferrato Superiore", "text": ""}
{"id": "200884", "revid": "599013", "url": "https://it.wikipedia.org/wiki?curid=200884", "title": "Barco Reale di Carmignano", "text": "Il Barco Reale di Carmignano \u00e8 un vino DOC la cui produzione \u00e8 consentita nelle province di Firenze e Prato.\nStoria.\nIl vino prende il nome da un'antica tenuta di caccia istituita dai Medici nel XVI secolo, detta appunto Barco Reale Mediceo. La produzione di vino di tale zona fu la prima al mondo, nel 1716, ad essere regolata da norme restrittive per garantirne la purezza.\nAbbinamenti consigliati.\nPrimi piatti in genere, carni bianche e rosse.\nProduzione.\n\"Provincia, stagione, volume in ettolitri\""}
{"id": "200890", "revid": "287204", "url": "https://it.wikipedia.org/wiki?curid=200890", "title": "Incrociatore leggero", "text": "Un incrociatore leggero \u00e8 una nave da guerra che risponde al principale requisito di un incrociatore, quello di essere in grado di eseguire azioni indipendenti dal punto di vista dell'autonomia, e di norma di dimensioni maggiori di un cacciatorpediniere di pari periodo. Il primo esemplare fu il \"Mercury\" costruito nel Regno Unito nel 1879 e gradatamente divenne pi\u00f9 veloce e potente, con cannoni principali di dimensione uniforme e pi\u00f9 grandi. La Germania prese il vantaggio nella costruzioni di incrociatori leggeri negli anni 1890 costruendo una classe di incrociatori veloci copiata da altre nazioni.\nDescrizione.\nAllo scoppio della prima guerra mondiale gli incrociatori leggeri britannici possedevano o due cannoni da 6 pollici (152\u00a0mm) e forse 8 cannoni da 4 pollici (100\u00a0mm), oppure un armamento uniforme di cannoni da 6 pollici (152\u00a0mm), mentre gli incrociatori tedeschi passarono durante la guerra da cannoni da 4,1 pollici (105\u00a0mm) fino a cannoni da 5,9 pollici (150\u00a0mm).\nIl trattato navale di Londra del 1930 defin\u00ec gli incrociatori leggeri come incrociatori con cannoni da 6,1 pollici (155\u00a0mm) o pi\u00f9 piccoli, mentre gli incrociatori pesanti erano quelli con cannoni fino a 8 pollici (203\u00a0mm).\nAll'epoca della seconda guerra mondiale gli incrociatori leggeri avevano cannoni che andavano dai 5 pollici (127\u00a0mm) ai 6,1 pollici (155\u00a0mm), con la dimensione pi\u00f9 comune che era di 6 pollici (152\u00a0mm), mentre gli incrociatori pesanti avevano di solito una batteria di cannoni da 8 pollici (203\u00a0mm). Negli anni 1920 fu decisamente preferito il tipo pesante, mentre alla fine di questo decennio, e all'inizio del successivo, furono costruiti molti incrociatori leggeri. Questa era una differenza significativa in potere distruttivo, poich\u00e9 i proiettili dei cannoni da 8 pollici pesavano il doppio di quelli dei cannoni da 6 pollici. Ciononostante gli incrociatori leggeri erano utili per il fuoco di supporto e come scorte di flotta e vennero intensamente usati.\nVa anche aggiunto che, soprattutto dopo il 1932/1935, si inizi\u00f2 a costruire degli incrociatori \"leggeri\" che di leggero avevano solo il calibro principale dei cannoni, visto che dislocavano 10000 (o pi\u00f9) tonnellate, erano dotati di buona protezione e corazzatura e superavano gli incrociatori pesanti nel numero dei cannoni. In pratica esistevano incrociatori classificati ufficialmente \"leggeri\" perch\u00e9 armati con cannoni da 6 pollici ma con un peso complessivo della bordata uguale o superiore a quello di un incrociatore pesante. Un esempio fu la configurazione iniziale della classe Mogami giapponese (poi riconvertiti a incrociatori pesanti) o la classe Brooklyn statunitense con 15 cannoni da 152\u00a0mm.\nAnche le altre caratteristiche costruttive si differenziavano molto da progetto a progetto e da marina a marina per tutti gli anni trenta e quaranta, per esempio la marina giapponese tendeva ad avere incrociatori leggeri molto leggeri, con cannoni da 140 o 152\u00a0mm (l'ottimo 155/60 era riservato agli incrociatori pesanti e, come armamento secondario, alle navi da battaglia), scarsa corazzatura, abbondanti idrovolanti da ricognizione e pensava di impiegarli come unit\u00e0 da ricognizione e per la scorta (anti silurante e antiaerea) dei gruppi da battaglia, mentre prefer\u00ec gli incrociatori pesanti per i compiti di combattimento e costru\u00ec dei cacciatorpediniere particolarmente pesanti per molti compiti svolti altrove da incrociatori leggeri. La marina britannica costru\u00ec numerosi incrociatori poco armati (anche se spesso con un discreto armamento antiaereo) e non eccezionalmente veloci, ma molto abitabili, con un'autonomia elevatissima, una buona capacit\u00e0 di reggere il mare anche in tempesta e destinati a scortare i convogli (e occasionalmente ad attaccare i convogli avversari), aggiungendo a questi alcuni incrociatori contro aerei (anche con cannoni di \"piccolo\" calibro, 102 e 133\u00a0mm, ma in numero molto elevato) e, poco prima dell'inizio del conflitto, tutta una serie di classi di incrociatori \"leggeri\" che di leggero avevano solo il calibro (152 mm in torri trinate), mentre per il resto erano paragonabili a incrociatori pesanti. \nAnche la marina americana and\u00f2 verso due tipi di incrociatori, contraerei e contro nave, anche se i modelli anti nave, sin dai Pensacola, erano pesantemente armati, con una buona autonomia e una tenuta del mare inizialmente problematica (ma risolta ottimamente durante la guerra e subito prima), progettati anche con una protezione sufficiente a battere gli incrociatori giapponesi. La marina italiana e quella francese inizialmente costruirono soprattutto incrociatori ad altissima velocit\u00e0, con un armamento di 8-10 cannoni da 152\u00a0mm, la marina nazionale francese in seguito (soprattutto con la classe La Galissoni\u00e8re) ridusse la velocit\u00e0, introdusse torri trinate (portando l'armamento a 9 cannoni) e la poppa a specchio, aumentando notevolmente la protezione e l'armamento antiaereo pesante (anche se quello intermedio e quello leggero rimasero limitati sin a guerra iniziata). \nLa marina italiana rimase \"innamorata\" della velocit\u00e0, anche se progressivamente aument\u00f2 armamento e protezione nelle serie degli incrociatori classe \"Condottieri\" (la prima serie dei \"Condottieri\" era priva di corazzature di sorta) a scapito delle punte velocistiche. La Regia Marina introdusse anche una tipologia di incrociatori intermedi tra il cacciatorpediniere e l'incrociatore (pratica diffusa anche in altre marine, come quella olandese), come la classe \"Capitani Romani\"(che in buona parte non arriv\u00f2 al varo entro il 1943), molto veloci, privi di corazzatura e con un armamento molto leggero (cannoni da 135 mm, molto precisi ma meno potenti e con una gittata inferiore ai 152 mm inglesi e soprattutto francesi, e una velocit\u00e0 di tiro inferiore ai 133 mm inglesi). L'incrociatore leggero fu una tipologia di naviglio particolarmente diffusa nelle marine minori in vari modelli tra le 3 000 e le 9 000 tonnellate di dislocamento; mentre, accanto alle corazzate tascabili, costitu\u00ec la spina dorsale della marina tedesca durante la repubblica di Weimar. Gli incrociatori tedeschi degli anni venti-trenta (sei unit\u00e0 varate tra il 1922 e il 1935) avevano un armamento di cannoni da 15\u00a0cm (149,1 mm, in genere di 8-9 pezzi) e strutture molto leggere, visto che il trattato di Versailles limitava il dislocamento a 6 000 tonnellate. \nNon risultarono particolarmente riuscite (eccetto l'Emden, che per\u00f2 era troppo lento e mal armato), n\u00e9 nella tenuta di mare, n\u00e9 nell'affidabilit\u00e0 dei motori e dell'armamento antiaereo (potente ma soggetto a guasti), n\u00e9 nella stabilit\u00e0. Anzi il mare in tempesta poteva creare dei seri danni a strutture in leghe troppo leggere saldate elettricamente per risparmiare peso. Furono quindi un fallimento e non furono impiegati (come pensato sin dal 1919) per la guerra contro i traffici mercantili. La Germania nazista prefer\u00ec (con decisione discutibile) progettare, costruire e in alcuni casi varare numerosi incrociatori pesanti e da battaglia, molto pi\u00f9 costosi ma in fin dei conti non pi\u00f9 indicati di un incrociatore leggero realmente efficiente nella guerra ai convogli, trovandosi poi nel grosso della guerra priva di incrociatori leggeri realmente efficaci.\nDurante la seconda guerra mondiale questa tipologia di naviglio si dimostr\u00f2 riuscita, soprattutto nei modelli che non avevano sacrificato la protezione (soprattutto subacquea), alla velocit\u00e0 e riuscivano a gestire un buon armamento contro aereo. Assieme ai cacciatorpediniere gli incrociatori leggeri svolsero buona parte dei compiti di scorta, costituirono un elemento importante della protezione antiaerea delle flotte da guerra, condussero operazioni di minamento (confidando nella velocit\u00e0) e di intercettazione dei traffici, parteciparono a missioni di copertura agli sbarchi, sovente operando a breve distanza dalle coste. Viceversa la velocit\u00e0 si dimostr\u00f2 un fattore utile e determinante solo in poche missioni, mentre l'inferiorit\u00e0 dell'armamento artiglieresco rispetto agli incrociatori pesanti e alle navi da battaglia fu un fattore meno importante di quanto pensato negli anni venti, visto che tra le maggiori minacce alle squadre navali si trovavano i sommergibili, gli aerei e le motosiluranti (tutti bersagli pi\u00f9 vulnerabili per un incrociatore che per una corazzata) ed era molto pi\u00f9 facile incontrare in battaglia altri incrociatori leggeri e caccia torpediniere che navi di elevato dislocamento (per altro difficili da produrre in numero elevato per le economie dei paesi coinvolti nel conflitto). \nIn effetti dopo la seconda guerra mondiale (anche per altri fattori) difficilmente furono costruite unit\u00e0 con cannoni di calibro superiore al 152/155 mm, ovvero il calibro tipico degli incrociatori leggeri. Durante il conflitto, anche per l'emergere della portaerei, degli idrovolanti plurimotore e dei ricognitori basati a terra a lunga autonomia, fu sempre meno importante disporre di idro-ricognitori a bordo degli incrociatori, molti quindi vennero sbancati e sostituiti con un'ulteriore quantit\u00e0 di armamento antiaereo, anche perch\u00e9 gli idro-ricognitori erano un bersaglio pericoloso, in quanto concentravano sulle sovrastrutture materiale infiammabile.\nAl giorno d'oggi restano quattro incrociatori di cui due sono preservati come navi museo: lo statunitense USS \"Little Rock\" della classe Cleveland e l'inglese HMS \"Belfast\" della classe Town ancorati rispettivamente a Buffalo e Londra. Un'altra unit\u00e0 britannica, quasi centenaria, l'incrociatore HMS \"Caroline\" della classe C della riserva della Royal Navy \u00e8 ancorato a Belfast dove svolge il ruolo di piattaforma addestrativa galleggiante e nel 2011 avrebbe dovuto essere radiato e trainato a Portsmouth, destinato a nave museo. L'ultimo incrociatore della Marine nationale fu la Colbert (C 611), ritirata dal servizio nel 1991; nasce come incrociatore antiaereo e in seguito viene trasformato in incrociatore missilistico. Nella Marina Militare italiana sono stati in servizio quattro incrociatori leggeri del tipo Condottieri (suddivisi in cinque classi diverse) superstiti della seconda guerra mondiale: il \"Cadorna\", in pessime condizioni, fu usato come nave da addestramento statico e quasi subito radiato; il \"Montecuccoli\", che fu adattato in nave scuola per gli allievi dell'Accademia navale di Livorno; i due classe Duca degli Abruzzi, di cui il \"Garibaldi\" venne trasformato in incrociatore lanciamissili. Due incrociatori leggeri della Regia Marina della classe Capitani Romani vennero trasformati in cacciaconduttori.\nL'ultimo incrociatore leggero in servizio attivo \u00e8 stato il peruviano Almirante Grau, una ex unit\u00e0 olandese classe De Zeven Provinci\u00ebn, che \u00e8 stato radiato nel 2017, dopo aver ricoperto il ruolo di ammiraglia della flotta, aver ricevuto vari ammodernamenti e servito per ben oltre mezzo secolo in due marine militari."}
{"id": "200891", "revid": "1386670", "url": "https://it.wikipedia.org/wiki?curid=200891", "title": "Teoria ingenua degli insiemi", "text": "La teoria ingenua degli insiemi si distingue dalla teoria assiomatica degli insiemi per il fatto che la prima considera gli insiemi come collezioni di oggetti, chiamati \"elementi\" o \"membri\" dell'insieme, mentre la seconda considera insiemi quelli che soddisfano determinati assiomi. Gli insiemi hanno una grande importanza in matematica; infatti, nelle trattazioni formali moderne, la maggior parte degli oggetti matematici (numeri, relazioni, funzioni, etc.) sono definiti in termini di insiemi.\nIntroduzione.\nLa teoria ingenua degli insiemi venne creata alla fine del XIX secolo da Georg Cantor per permettere ai matematici di lavorare in modo consistente con gli insiemi infiniti.\nCome si scopr\u00ec pi\u00f9 tardi, l'assunzione che sia possibile eseguire qualsiasi operazione sugli insiemi porta a antinomie come il paradosso di Russell. La teoria assiomatica degli insiemi fu sviluppata per determinare appunto quali operazioni sono ammesse e quando. Oggi, quando i matematici parlano di \"teoria degli insiemi\" come campo di studio, in genere intendono la teoria assiomatica degli insiemi, ma quando parlano di teoria degli insiemi come strumento da applicare in altri campi della matematica, intendono la teoria ingenua degli insiemi.\nLa teoria assiomatica degli insiemi di solito risulta astrusa e ha poca influenza sulla matematica ordinaria. Quindi \u00e8 utile studiare gli insiemi nell'originale senso ingenuo allo scopo di sviluppare abilit\u00e0 nel lavorare con essi. Inoltre, una buona padronanza della teoria ingenua degli insiemi \u00e8 necessaria per la comprensione della motivazione per la teoria assiomatica.\nIn questo articolo si descrive la teoria ingenua. Gli insiemi sono definiti informalmente e alcune delle loro propriet\u00e0 sono esaminate. I collegamenti in questo articolo a specifici assiomi della teoria degli insiemi mostrano alcuni dei collegamenti fra la qui presente discussione informale e la successiva assiomatizzazione della teoria degli insiemi, ma non si giustifica ogni affermazione su questa base.\nInsiemi, appartenenza e uguaglianza.\nNella teoria ingenua degli insiemi, un insieme \u00e8 descritto come una collezione ben definita di oggetti. Questi oggetti sono chiamati elementi o membri dell'insieme. Gli oggetti possono essere qualsiasi cosa: numeri, persone, altri insiemi, etc. Ad esempio, 4 \u00e8 un elemento dell'insieme dei numeri interi pari.\nCome si vede da questo esempio, gli insiemi possono avere un numero infinito di elementi.\nSe \"x\" \u00e8 un elemento di \"A\", allora si dice che \"x\" appartiene a \"A\", o che \"x\" \u00e8 in \"A\" e scriviamo \"x\"\u00a0\u2208\u00a0\"A\".\nIl simbolo formula_2 \u00e8 talvolta usato per scrivere \"x\"\u00a0\u2209\u00a0\"A\", oppure \"x non \u00e8 in A\".\nDue insiemi \"A\" e \"B\" sono detti uguali quando hanno gli stessi elementi, cio\u00e8 se ogni elemento di \"A\" \u00e8 un elemento di \"B\" e ogni elemento di \"B\" \u00e8 un elemento di \"A\". (Vedi assioma di estensionalit\u00e0). Un insieme \u00e8 determinato dai suoi elementi; la descrizione \u00e8 irrilevante. Ad esempio, l'insieme con elementi 2, 3 e 5 \u00e8 uguale all'insieme dei numeri primi minori di 6.\nIl fatto che \"A\" e \"B\" siano uguali \u00e8 indicato simbolicamente con \"A\"\u00a0=\u00a0\"B\".\nAmmettiamo anche un insieme vuoto, spesso indicato con formula_3: un insieme privo di elementi.\nPoich\u00e9 un insieme \u00e8 determinato dai suoi elementi, pu\u00f2 esistere solo un insieme vuoto. (Vedi assioma dell'insieme vuoto)\nSpecificazione degli insiemi.\nIl modo pi\u00f9 semplice per descrivere un insieme \u00e8 elencare i suoi elementi fra parentesi graffe.\nQuindi {1,2} indica l'insieme i cui elementi sono 1 e 2.\nNota i seguenti punti:\nQuesta notazione pu\u00f2 essere abusata usando un'espressione del tipo {cani} per indicare l'insieme dei cani, ma questo esempio sarebbe interpretato da un matematico come \"l'insieme contenente l'elemento \"cani\"\".\nUn esempio estremo ma corretto di questa notazione \u00e8 {}, che denota l'insieme vuoto.\nPossiamo usare anche la notazione {\"x\"\u00a0:\u00a0\"P\"(\"x\")} (o talvolta {\"x\"\u00a0|\u00a0\"P\"(\"x\")}) per indicare l'insieme contenente gli oggetti per cui vale la condizione \"P\".\nAd esempio, {\"x\"\u00a0: \"x\"\u00a0\u00e8 un numero reale} denota l'insieme dei numeri reali, {\"x\"\u00a0: \"x\"\u00a0ha i capelli biondi} denota l'insieme di chi ha i capelli biondi, e {\"x\"\u00a0: \"x\"\u00a0\u00e8 un cane} denota l'insieme di tutti i cani.\nQuesta notazione \u00e8 chiamata notazione tabulare (o \"notazione per inclusione\", in modo particolare nella programmazione funzionale).\nAlcune varianti della notazione tabulare sono:\nSottoinsiemi.\nDati due insiemi \"A\" e \"B\" diciamo che \"A\" \u00e8 un sottoinsieme di \"B\" se ogni elemento di \"A\" \u00e8 anche un elemento di \"B\".\nOsserva che in particolare \"B\" \u00e8 un sottoinsieme di s\u00e9 stesso; un sottoinsieme di \"B\" che non \u00e8 uguale a \"B\" \u00e8 detto sottoinsieme proprio.\nSe \"A\" \u00e8 un sottoinsieme di \"B\", allora si pu\u00f2 anche dire che \"B\" \u00e8 un sovrainsieme di \"A\", che \"A\" \u00e8 contenuto in \"B\", o che \"B\" contiene \"A\".\nIn simboli, \"A\"\u00a0\u2286\u00a0\"B\" significa che \"A\" \u00e8 un sottoinsieme di \"B\", e \"B\"\u00a0\u2287\u00a0\"A\" significa che \"B\" \u00e8 un sovrainsieme di \"A\".\nAlcuni autori usano i simboli \"\u2282\" e \"\u2283\" per i sottoinsiemi, mentre altri usano questi simboli solo per i sottoinsiemi \"propri\".\nIn questa enciclopedia, \"\u2286\" e \"\u2287\" sono usati per i sottoinsiemi mentre \"\u2282\" e \"\u2283\" sono riservati per i sottoinsiemi propri.\nA titolo illustrativo, sia \"A\" l'insieme dei numeri reali, sia \"B\" l'insieme degli interi, sia \"C\" l'insieme degli interi dispari, e sia \"D\" l'insieme del Presidente d'Italia corrente o precedente.\nAllora \"C\" \u00e8 un sottoinsieme di \"B\", \"B\" \u00e8 un sottoinsieme di \"A\", e \"C\" \u00e8 un sottoinsieme di \"A\".\nNota che non tutti gli insiemi sono comparabili in questo modo.\nAd esempio, \"A\" non \u00e8 un sottoinsieme di \"D\", ma nemmeno \"D\" \u00e8 un sottoinsieme di \"A\".\nSegue immediatamente dalla precedente definizione di eguaglianza di insiemi che, dati due insiemi \"A\" e \"B\", \"A\"\u00a0=\u00a0\"B\" se e solo se \"A\"\u00a0\u2286\u00a0\"B\" e \"B\"\u00a0\u2286\u00a0\"A\". Infatti questa \u00e8 spesso usata come definizione di eguaglianza.\nL'insieme di tutti i sottoinsiemi di un dato insieme \"A\" \u00e8 detto insieme potenza (o insieme delle parti) di \"A\" ed \u00e8 indicato con formula_4 o con formula_5. Se l'insieme \"A\" ha \"n\" elementi, allora formula_5 avr\u00e0 formula_7 elementi. Nota che l'insieme vuoto \u00e8 un sottoinsieme di tutti gli insiemi.\nInsieme universo e complementi assoluti.\nIn determinati contesti possiamo trattare gli insiemi in considerazione come sottoinsiemi di un determinato insieme universo.\nAd esempio, se stiamo esaminando le propriet\u00e0 dei numeri reali R (e dei sottoinsiemi di R), possiamo prendere R come insieme universo. \u00c8 importante capire che un insieme universo \u00e8 definito solo temporaneamente dal contesto; non esiste qualcosa di simile all'insieme universo \"universale\", \"l'insieme di tutto\" (vedi pi\u00f9 sotto la sezione \"paradossi\").\nDato un insieme universo U e un sottoinsieme \"A\" di U, possiamo definire il complemento di \"A\" (in U) come\ndove \u00ac \u00e8 l'operatore di negazione. In altre parole, \"A\"C (talvolta semplicemente \"A ) \u00e8 l'insieme di tutti gli elementi di U\"' che non sono elementi di \"A\".\nQuindi, con gli \"A\", \"B\" e \"C\" definiti nella sezione dei sottoinsiemi, se \"B\" \u00e8 l'insieme universo, allora \"C' \" \u00e8 l'insieme degli interi pari, mentre se \"A\" \u00e8 l'insieme universo, allora \"C' \" \u00e8 l'insieme di tutti i numeri reali che sono o interi pari o che non sono interi.\nLa collezione {\"A\"\u00a0:\u00a0\"A\"\u00a0\u2286\u00a0U} dei sottoinsiemi di un universo U \u00e8 chiamato insieme potenza di U.\n\u00c8 indicato con \"P\"(U); la \"P\" \u00e8 talvolta scritta con un carattere decorato.\nUnioni, intersezioni, e complementi relativi.\nDati due insiemi \"A\" e \"B\", possiamo costruire la loro unione.\nQuesta \u00e8 l'insieme di tutti gli oggetti che sono elementi di \"A\" o di \"B\" o di entrambi (vedi assioma dell'unione). \u00c8 indicata da \"A\"\u00a0\u222a\u00a0\"B\".\nL'intersezione di \"A\" e \"B\" \u00e8 l'insieme di tutti gli oggetti che si trovano sia in \"A\" sia in \"B\". \u00c8 indicata da \"A\"\u00a0\u2229\u00a0\"B\".\nPer finire, il complemento relativo di \"B\" rispetto ad \"A\", noto anche come differenza insiemistica di \"A\" e \"B\", \u00e8 l'insieme di tutti gli oggetti che appartengono ad \"A\" ma \"non\" a \"B\". \u00c8 scritto come \"A\"\u00a0\\\u00a0\"B\".\nSimbolicamente, le definizioni sono rispettivamente\nOsserva che \"A\" non deve essere un sottoinsieme di \"B\" perch\u00e9 \"B\"\u00a0\\\u00a0\"A\" abbia senso; questa \u00e8 la differenza fra il complemento relativo e il complemento assoluto descritto nella precedente sezione.\nPer illustrare queste idee, sia \"A\" l'insieme delle persone mancine, e sia \"B\" l'insieme delle persone bionde.\nAllora \"A\"\u00a0\u2229\u00a0\"B\" \u00e8 l'insieme di tutte le persone bionde mancine, mentre \"A\"\u00a0\u222a\u00a0\"B\" \u00e8 l'insieme delle persone che sono o mancine o bionde o entrambi.\n\"A\"\u00a0\\\u00a0\"B\", d'altra parte, \u00e8 l'insieme delle persone mancine ma non bionde, mentre \"B\"\u00a0\\\u00a0\"A\" \u00e8 l'insieme delle persone bionde non mancine.\nOra sia \"E\" l'insieme degli esseri umani, e sia \"F\" l'insieme degli esser umani di et\u00e0 superiore a 1.000 anni.\nCosa \u00e8 \"E\"\u00a0\u2229\u00a0\"F\" in questo caso?\nNessun essere umano \u00e8 pi\u00f9 vecchio di 1.000 anni, quindi \"E\"\u00a0\"\u2229\"\u00a0'F \u00e8'\u00a0 l'insieme vuoto {}.\nPer ogni insieme \"A\", l'insieme potenza formula_5 \u00e8 una algebra di Boole sotto le operazioni di unione e intersezione.\nCoppie ordinate e prodotto cartesiano.\nIntuitivamente, una coppia ordinata \u00e8 una collezione di due oggetti tali che uno pu\u00f2 essere individuato come \"primo elemento\" e l'altro come \"secondo elemento\", e avente la propriet\u00e0 che due coppie sono uguali se e solo se i loro \"primi elementi\" sono uguali e i loro \"secondi elementi\" sono uguali.\nFormalmente, una coppia ordinata con prima coordinata \"a\" e seconda coordinata \"b\", solitamente indicata da (\"a\", \"b\"), \u00e8 definita come l'insieme .\nSegue che due coppie ordinate (\"a\",\"b\") e (\"c\",\"d\") sono uguali se e solo se \"a\"\u00a0=\u00a0\"c\" e \"b\"\u00a0=\u00a0\"d\".\nAlternativamente, una coppia ordinata pu\u00f2 essere formalmente pensata come un insieme {a,b} dotato di un ordine totale.\nSe \"A\" e \"B\" sono insiemi, allora il prodotto cartesiano (o semplicemente prodotto) \u00e8 definito come:\nCio\u00e8 \"A\"\u00a0\u00d7\u00a0\"B\" \u00e8 l'insieme di tutte le coppie ordinate per le quali la prima coordinata \u00e8 un elemento di \"A\" e la seconda coordinata \u00e8 un elemento di \"B\".\nPossiamo estendere questa definizione a un insieme \"A\"\u00a0\u00d7\u00a0\"B\"\u00a0\u00d7\u00a0\"C\" di triplette ordinate, e pi\u00f9 in generale a insiemi di n-tuple ordinate per ogni intero positivo \"n\".\n\u00c8 addirittura possibile definire prodotti cartesiani infiniti, ma per fare questo abbiamo bisogno di una definizione pi\u00f9 complicata del prodotto.\nI prodotti cartesiani sono stati sviluppati per primi da Ren\u00e9 Descartes nel contesto della geometria analitica.\nSe R denota l'insieme di tutti i numeri reali, allora R2\u00a0:=\u00a0R\u00a0\u00d7\u00a0R rappresenta il piano euclideo e R3\u00a0:=\u00a0R\u00a0\u00d7\u00a0R\u00a0\u00d7\u00a0R rappresenta lo spazio euclideo tridimensionale.\nParadossi.\nAbbiamo fatto riferimento precedentemente alla necessit\u00e0 di un approccio assiomatico e formale.\nQuale problema sorge nella trattazione che abbiamo dato?\nIl problema \u00e8 relativo alla composizione degli insiemi.\nLa prima intuizione \u00e8 che possiamo costruire tutti gli insiemi che vogliamo, ma questo porta a inconsistenze.\nPer ogni insieme possiamo chiedere se \"x\" \u00e8 un elemento di s\u00e9 stesso.\nSi definisce\nOra il problema: \"Z\" \u00e8 un elemento di \"Z\"?\nSe s\u00ec, allora per definizione di \"Z\", \"Z\" non \u00e8 un elemento di s\u00e9 stesso, cio\u00e8 \"Z\" non \u00e8 un elemento di \"Z\".\nQuesto ci costringe ad affermare che \"Z\" non \u00e8 un elemento di \"Z\".\nAllora \"Z\" non \u00e8 un elemento di s\u00e9 stesso, e cos\u00ec, ancora per definizione di \"Z\", \"Z\" \u00e8 un elemento di \"Z\".\nQuindi entrambe le opzioni ci portano a una contraddizione e abbiamo una teoria inconsistente.\nGli sviluppi assiomatici pongono restrizioni al tipo di insiemi che \u00e8 permesso costruire e quindi previene l'insorgere di problemi come il nostro insieme \"Z\" (questo particolare paradosso \u00e8 il paradosso di Russell).\nLo svantaggio \u00e8 uno sviluppo molto pi\u00f9 difficile.\nIn particolare \u00e8 impossibile parlare di un insieme di tutto, oppure, per essere un po' meno ambiziosi, anche di un insieme di tutti gli insiemi.\nInfatti, nell'assiomatizzazione standard della teoria degli insiemi, non esiste l'insieme di tutti gli insiemi.\nIn aree della matematica che sembrano richiedere un insieme di tutti gli insiemi (come la teoria delle categorie), si pu\u00f2 usare un insieme universale cos\u00ec grande che tutta la matematica ordinaria pu\u00f2 essere svolta in esso (vedi universo).\nAlternativamente, si pu\u00f2 fare uso delle classi proprie.\nOppure si pu\u00f2 usare una differente assiomatizzazione della teoria degli insiemi, come la Nuova fondazione di W. V. Quine, che permette un insieme di tutti gli insiemi ed evita il paradosso di Russell in un altro modo.\nLa particolare soluzione scelta raramente porta a grandi differenze."}
{"id": "200892", "revid": "795926", "url": "https://it.wikipedia.org/wiki?curid=200892", "title": "Alieni iuris", "text": "La locuzione latina ellittica alieni iuris veniva utilizzata tecnicamente dai giuristi romani in luogo della pi\u00f9 completa \"alieni iuris subiectae\" per indicare le persone che erano soggette al potere di qualcuno. Contrapposto al concetto di alieni iuris vi era quello di sui iuris, che stava ad indicare, invece, coloro che non erano soggetti al potere di altri individui.\nIl giurista romano Gaio descrive la differenza tra le due espressioni antitetiche in questi termini: G.1.48 \u00ab\"Sequitur de iure personarum alia divisio. Nam quaedam personae sui iuris sunt, quaedam alieno iuri sunt subiectae\"\u00bb (Trad. Segue un'ulteriore distinzione sulla condizione giuridica delle persone. Infatti, alcune persone sono sui iuris, altre sono soggette ad un potere giuridico altrui.\nPi\u00f9 in particolare si poteva divenire alieni iuris:\nLe conseguenze giuriche per gli \"alieni uris\" erano particolarmente svantaggiose. Ad essi infatti non spettava alcun diritto nel campo dello ius privatum."}
{"id": "200895", "revid": "125907855", "url": "https://it.wikipedia.org/wiki?curid=200895", "title": "Hansi K\u00fcrsch", "text": "Biografia.\nAll'anagrafe Hans Jurgen K\u00fcrsch, il futuro cantante cresce a Linn, un sobborgo di Krefeld, assieme ai genitori e tre fratelli e sorelle, frequentando una scuola di economia e commercio.\nDal 1998, anno di uscita del settimo album dei Blind Guardian (\"Nightfall in Middle-Earth\"), non suona pi\u00f9 il basso n\u00e9 negli album in studio n\u00e9 nei concerti per dedicarsi completamente all'attivit\u00e0 canora.\nHa anche partecipato come ospite all'album dei Gamma Ray \"Land of the Free\" (1994), alla \"Vain Glory Opera\" degli Edguy (1998), a \"Deggial\" dei Therion (2000), a \"Temple of Shadows\" degli Angra (2004), a \"01011001\" (2008) e \"The Source\" (2017) del progetto di Lucassen Ayreon e agli Avantasia nell'album Moonglow del 2017.\nSposato con Andrea, ha un figlio di nome Jonas."}
{"id": "200898", "revid": "1782831", "url": "https://it.wikipedia.org/wiki?curid=200898", "title": "Grammatica funzionale", "text": "Con grammatica funzionale, nella linguistica, si intende ogni descrizione teorica che privilegi lo studio delle funzioni comunicative del linguaggio. Un esempio tipico \u00e8 fornito dal modello di grammatica sviluppato da Simon C. Dik; con Talmy Giv\u00f3n, \u00e8 tra le figure di rilievo del funzionalismo della scuola di Praga (distinto da quello di Michael Halliday [1978; 1985]).\nDik (1989) descrive la grammatica funzionale con le seguenti parole:\n\u00abNel paradigma funzionale il linguaggio \u00e8 concepito anzitutto quale strumento interattivo mediante cui stabilire relazioni comunicative. Nell'ambito di tale modello, si cerca di rivelare la strumentalit\u00e0 del linguaggio rispetto a quello che i parlanti fanno e conseguono con esso nella interazione sociale; in altre parole, un linguaggio naturale \u00e8 visto quale parte integrante della competenza comunicativa di chi si serve di tale linguaggio\u00bb (trad. it. p.\u00a03).&lt;br&gt;&lt;br&gt;\nA causa dell'enfasi \u2013 entro il linguaggio \u2013 su concetti quali \"uso\", \"funzione comunicativa\" e \"contesto sociale\", la grammatica funzionale di Dik differisce notevolmente dalle altre teorie linguistiche, che insistono invece su approcci grammaticali puramente formali (come la grammatica generativa di Noam Chomsky). All'opposto, tale grammatica funzionale risulta assai collegata agli studi in tipologia linguistica di Joseph Greenberg."}
{"id": "200907", "revid": "767487", "url": "https://it.wikipedia.org/wiki?curid=200907", "title": "Stormbringer (album)", "text": "Stormbringer \u00e8 il nono album in studio del gruppo musicale inglese Deep Purple, pubblicato nel 1974 dalla Warner Bros.\nIl disco.\nDopo il grande successo di Burn i Purple tornano in studio per un nuovo disco, dando stavolta maggiore spazio al funk e al soul, generi amati da Glenn Hughes, il bassista della band. \nL'album arriva in seconda posizione in Norvegia, in quarta in Austria, in quinta in Francia ed Italia, in sesta in Danimarca, Finlandia e nella Official Albums Chart ed in decima in Germania.\nQuest'album sar\u00e0 anche l'ultimo lavoro della \"Mark III\", poich\u00e9 alla fine del tour Ritchie Blackmore, insoddisfatto della deriva funk adottata dalla band, lascer\u00e0 il posto a Tommy Bolin. \nNel 2009 \u00e8 stata pubblicata l'edizione \"35th Anniversary\" contenente 5 tracce bonus.\nLa copertina ritrae un tornado e un cavallo volante e sullo sfondo un cielo grigio."}
{"id": "200933", "revid": "3295", "url": "https://it.wikipedia.org/wiki?curid=200933", "title": "Teoria na\u00efve degli insiemi", "text": ""}
{"id": "200934", "revid": "77358", "url": "https://it.wikipedia.org/wiki?curid=200934", "title": "Insiemi", "text": ""}
{"id": "200939", "revid": "4507", "url": "https://it.wikipedia.org/wiki?curid=200939", "title": "Joyce Salvatori", "text": ""}
{"id": "200943", "revid": "1632387", "url": "https://it.wikipedia.org/wiki?curid=200943", "title": "Lucian Freud", "text": "Biografia.\nNipote abiatico di Sigmund Freud, \u00e8 figlio dell'architetto Ernst Freud e padre della scultrice Jane McAdam Freud. Nel 1933, poco dopo l'ascesa al potere in Germania di Adolf Hitler, si trasferisce nel Regno Unito con genitori e fratelli, ottenendo qualche anno pi\u00f9 tardi la naturalizzazione britannica.\nRisale al 1937 la sua unica scultura, che gli vale l'ammissione alla Central School of Arts and Crafts di Londra prima, per iscriversi poi alla East Anglian School of Drawings and Paintings di Dedham nell'Essex diretta dal pittore Cedric Morris, che fu il suo primo mentore. I suoi studi vengono interrotti per un servizio su un convoglio di navi da guerra nell'Atlantico settentrionale.\nLe prime prove pittoriche di Freud tendono all'espressivit\u00e0 intensa, deformano volti e oggetti in direzione della Nuova oggettivit\u00e0 ma forse anche tengono in vista Chagall \"surnaturel\". Dai primi passi del suo cammino d'artista, Freud palesa uno straordinario spirito di osservazione del reale e una forte adesione concettuale ad esso, che si far\u00e0 con gli anni sempre pi\u00f9 incisiva.\nTiene la sua prima personale nel 1944, ma gi\u00e0 dieci anni dopo rappresenta la Gran Bretagna alla \"XXVII Biennale di Arti Visive\" di Venezia a fianco di Francis Bacon (pittore con il quale manterr\u00e0 una certa affinit\u00e0 di ricerca) e Ben Nicholson.\nA partire dalla fine degli anni Cinquanta, . Il suo nuovo stile muove da una nuova diversa maniera di vedere, il suo sguardo si volge anche all'interno dell'essere umano. A seguito ha un maggiore successo come pittore e si esibisce in numerose mostre personali, ad esempio in Giappone e negli Stati Uniti. La sua ultima mostra personale si tiene a Parigi al Centre Pompidou nel 2010.\nIl 21 luglio 2011 all'eta di ottantotto anni, dopo una breve malattia, Lucian Freud muore nella sua Casa londinese.\nOnorificenze.\nNel 1951 al \"Festival of Britain\" \u00e8 premiato con \"Arts Council Prize\". 1953-1954 \u00e8 \"visitor professor\" alla Slade School of Fine Art di Londra.\nDal 1979 le mostre si moltiplicano e Freud espone in Giappone e negli Stati Uniti.\nNel 1983 gli viene conferita l'onorificenza di \"Companion of Honour\". \u00c8 \"Accademico Emerito\" dell'Accademia delle arti del disegno nella \"Classe di Pittura\".\nMuore nella sua casa londinese, all'et\u00e0 di ottantotto anni, dopo una breve malattia, il 21 luglio 2011."}
{"id": "200951", "revid": "124573161", "url": "https://it.wikipedia.org/wiki?curid=200951", "title": "Purceddhruzzi", "text": "I Purceuzzi (Purciuzzi in alcune parti del Salento, a Gallipoli Pustradduzzi o Purciadduzzi, Pizzi cunfitti, Cunfritti in alcune parti del brindisino, purc\u01dddd\u00f9zz\u01dd a Villa Castelli), sono tipici dolci natalizi diffusi nel Salento, in Puglia e in tutta la Basilicata. Hanno forma di gnocchetti passati sul rovescio di una grattugia.\nIl nome deriva dal fatto che la loro forma ricorda piccoli porcellini.\nA Lecce si realizzano utilizzando farina, lievito di birra, vino bianco, acqua e sale, a Gallipoli e dintorni non si utilizza il lievito. Per impastare non si usano uova, bens\u00ec succo di arancia, mandarino, limone, cannella, chiodi di garofano e liquore di anice. Sono conditi con miele, anesini e cannella."}
{"id": "200953", "revid": "124175007", "url": "https://it.wikipedia.org/wiki?curid=200953", "title": "Eat the Phikis", "text": "Eat the Phikis \u00e8 un album del 1996 di Elio e le Storie Tese. Pubblicato dopo la partecipazione al Festival di Sanremo 1996, l'album contiene il brano \"La terra dei cachi\", classificatosi al secondo posto nella competizione canora. L'album ha avuto un ottimo successo commerciale in Italia, restando al primo posto della Classifica FIMI Album per quattro settimane consecutive e vendendo circa copie.\nL'artwork dell'album \u00e8 di Barbara Capponi; l'immagine della copertina \u00e8 uno squalo con l'apparecchio per i denti. All'interno del libretto si trovano i ritratti dei membri della band, realizzati in pongo.\nDescrizione delle tracce.\n\"Vincitori o campioni?\".\nIn apertura si sentono le voci di Gennaro Olivieri e Guido Pancaldi, giudici di \"Giochi senza frontiere\", riprese dalla trasmissione \"Quelli che\u2026 il calcio\" (si pu\u00f2 intendere infatti anche Fabio Fazio) che, in francese, annunciano il gruppo impegnato in un'ipotetica gara imminente, con tanto di inizio, nel classico stile che i conduttori usavano durante la loro trasmissione. Seguono brusii di voci dall'Ariston, tra cui spiccano Pippo Baudo e Sabrina Ferilli che precedono l'uscita sul palco degli Elii in occasione del brano successivo. Sembra essere un fuori onda avvenuto durante un intervallo pubblicitario che ipoteticamente precedeva l'esecuzione canora.\n\"La terra dei cachi\".\n\u00c8 la versione eseguita nella serata finale del Festival (quando i membri del gruppo apparvero vestiti da Rockets), mentre la versione di studio era stata pubblicata prima su singolo, poi sarebbe stata inserita l'anno seguente nella raccolta \"Del meglio del nostro meglio Vol. 1\". Arrangiamento e direzione d'orchestra sono di Peppe Vessicchio (suo anche il \"Pronti, partenza, via!\" iniziale). Tra i cantanti dell'orchestra dell'Ariston c'\u00e8 anche Alex Baroni, che avrebbe partecipato all'edizione successiva del Festival tra le Nuove proposte. Nel testo vengono storpiati alcuni titoli di celebri successi della musica nostrana: \"Papaveri e papere\" di Nilla Pizzi, \"La donna cannone\" di Francesco De Gregori (unico brano non sanremese fra i tre) e \"Una lacrima sul viso\" di Bobby Solo diventano rispettivamente \"Papaveri e \"papi\", La donna \"cannolo\", Una lacrima sul \"visto\"\". Ci sono quindi citazioni dell'Aria dalla Suite per orchestra n. 3 BWV 1068 di Johann Sebastian Bach e di \"In the Flesh\" dei Pink Floyd. Il \"visagista delle dive\" di cui si parla \u00e8 Gil Cagn\u00e9; \"l'Italia non ci sta\" \u00e8 riferito a Oscar Luigi Scalfaro. Una finezza dell'arrangiamento sta nel momento in cui, secondo i tipici canoni della canzone italiana, vi dovrebbe essere una modulazione, ma al contrario Elio resta sulla tonalit\u00e0 originale, mentre per alcune battute gli strumenti eseguono accordi completamente dissonanti.\n\"Burattino senza fichi\".\n\u00c8 una parodia \"sui generis\" del Pinocchio di Collodi. Il titolo \u00e8 ripreso da \"Burattino senza fili\" di Edoardo Bennato. L'organo maschile \u00e8 menzionato in molteplici suoi sinonimi. Nel brano sono presenti citazioni a \"Pi\u00f9 ci penso\" di Gianni Bella, al tema, composto da Fiorenzo Carpi, de \"Le avventure di Pinocchio\" di Luigi Comencini e \"It's a Long Way to Tipperary\", canzonetta della prima guerra mondiale pi\u00f9 volte canticchiata da Snoopy quando impersona l'asso dell'aviazione. L'inizio del brano ricorda l'incipit di \"Tell Me What You See\" dei Beatles. Un'altra gustosa \"chicca\" \u00e8 quando Elio canta la frase \"quanto daffare mi do\", le cui ultime quattro sillabe sono intonate sulle note musicali Fa\u266f-Re-Mi-Do. \u00c8 presente inoltre un riferimento a uno spot televisivo dell'operatrice esoterica Famoso Iole replicato pi\u00f9 volte nel corso degli anni novanta dalle tv locali, per quanto riguarda la frase \"sento una forza dentro che neanch'io so come\". Il finale, con la chitarra elettrica e le cornamuse sintetizzate, ricorda molto \"Both Sides of the Story\" dell'ex leader dei Genesis Phil Collins.\n\"T.V.U.M.D.B.\".\n\u00c8 cantata in coppia con Giorgia ed \u00e8 ispirata alle canzoni degli Earth, Wind &amp; Fire, in particolare \"After the love has gone\". Sono citate la colonna sonora de \"Lo squalo\" e \"Buono come il pane\" di Adriano Celentano. Nel testo c'\u00e8 un riferimento a Gary Barlow (il \"cicciobombo dei Take That\" che era sovrappeso); Ciccio bombo viene citato due volte, la seconda volta \u00e8 \"Ciccio Bombo Cannoniere con tre buchi nel sedere\", in quel caso si riferiscono ad una nota filastrocca ormai desueta. \u00c8 campionata la voce dell'attore Carlo Dapporto dal celebre carosello di un dentifricio, gi\u00e0 menzionato in \"Burattino senza fichi\". Vi \u00e8 anche un'autocitazione: il verso \"Senti come grida il peperone\" era gi\u00e0 comparso nel brano \"Piattaforma\" e cos\u00ec il coro \"pam!\" che segue. La frase \"Olfa il gas nervino del santone\" \u00e8 invece riferita a Sh\u014dk\u014d Asahara, leader della setta giapponese Aum Shinri Kyo, che nel 1995 si rese protagonista di un terribile attentato nella metropolitana di Tokyo. Compare la misteriosa parola \"krapac\", in realt\u00e0 un termine senza senso utilizzato da Rocco Tanica per provare il suo vocoder. Al termine della canzone \u00e8 inserito uno sketch di Marcello Schena.\n\"Lo stato A, lo stato B\".\nLa musica \u00e8 ripresa da \"Il concetto di banana\", precedente sigla di \"Mai dire Gol\". Partecipa brevemente Enrico Ruggeri, cantando una parodia di \"Quello che le donne non dicono\", brano di cui \u00e8 autore, portato al successo da Fiorella Mannoia. Tra le altre citazioni vi \u00e8 \"Limb by Limb\" di Cutty Ranks.\n\"El Pube\".\nQualche riferimento al testo de \"La vestaglia\" di Massimo Ranieri. Il lube \u00e8 un lubrificante. Al termine della canzone compare una sorta di messaggio apparentemente subliminale, ma si tratta, in realt\u00e0, di una famosa barzelletta su Pierino; la voce con cui viene raccontata ricorda in modo notevole la voce finale del brano \"Warm Regards\" di Steve Vai. I cori in questo brano sono stati eseguiti da Gevi &amp; Gevi (i fratelli Gevi e Nicola S.), benefattori dell'asta benefica collegata a Radiothon di Radio Deejay i quali con la loro donazione si sono aggiudicati la possibilit\u00e0 di partecipare al disco.\n\"Omosessualit\u00e0\".\n\u00c8 stata premiata da Vladimir Luxuria; l'introduzione riprende \"A chi\" di Fausto Leali e ci sono le imitazioni di Stanlio e Ollio e Amanda Lear. In questa canzone il basso \u00e8 suonato da Elio in quanto Faso ha sempre affermato di detestare l'extreme metal e l'hardcore punk e di non voler suonare brani in questi stili.\n\"Mio cuggino\".\nCita moltissime leggende metropolitane; partecipa anche Aldo di Aldo, Giovanni &amp; Giacomo come voce aggiuntiva; ci sono citazioni di \"Autobahn\" dei Kraftwerk, la voce di Ike Willis in \"Sy Borg\" di Frank Zappa, il percussionista Naco che imita la voce di Tullio De Piscopo.\n\"First Me, Second Me\".\n\u00c8 divisa in due parti, \"First me\" e \"Second me\". La seconda parte \u00e8 un remake di \"The Peak of the Mountain\", canzone inedita composta dal gruppo anni prima del debutto discografico, ed eseguita spesso dal vivo; qui \u00e8 cantata da James Taylor. Il testo, che \u00e8 una traduzione \"parola-per-parola\" dall'italiano all'inglese, \u00e8, ovviamente, pieno di grossolani errori grammaticali e pu\u00f2 risultare totalmente privo di senso per un madrelingua inglese.\nRocco Tanica, in un'intervista ha dichiarato di essere da sempre un grande estimatore di James Taylor. Caso volle che il cantautore statunitense si trovasse nello stesso studio di registrazione di Rocco Tanica che riusc\u00ec a convincerlo a partecipare alla canzone.\n\"Milza\".\nVagamente ispirato al nuovo corso artistico di Franco Battiato. Con i suoi molteplici cambi di tempo e l'assolo di tastiere, ricorda molto lo stile progressive dei Genesis e, nel ritornello, dei Dream Theater. Di seguito al brano si ascolta un intermezzo dialogato, in dialetto veneto con un estemporaneo riferimento al gruppo piemontese Yo Yo Mundi. Le voci sono dei fratelli Gevi e Nicola S. vincitori di un concorso di Radio DeeJay che caldeggiano l'acquisto dell'ultimo disco della band piuttosto che di quello degli Elii.\n\"Li immortacci\".\nCon il testo in romanesco, \u00e8 cantata con Giorgia nell'introduzione, mentre Edoardo Vianello canta il ritornello, su una melodia volutamente molto simile a quella della sua hit \"I Watussi\", tanto che il brano porta anche le firme sua e di Carlo Rossi. Gli \"immortacci\", tutti storici estinti della scena pop-rock mondiale che invece vivrebbero ancora, sotto mentite spoglie, nei quartieri di Roma, sono Jimi Hendrix (er Chitara, detto anche Vuducialdaro, dalla sua \"Voodoo Child\"), Freddie Mercury (er Mafrodito), Bob Marley (er Rastamanno), Elvis Presley (er Pelvicaro), Jim Morrison (er Lucertolaro, che con su' madre vole fa du' zompi, citazione da The End), John Lennon (er Quattrocchi immaginaro), Luigi Tenco (er Vedraro), Ian Curtis (l'Impiccato), Kurt Cobain (er Fucilense), Brian Jones (er Piscina, con annesso riferimento ai Rolling Stones di cui Jones era membro: il testo recita \"se ne vanno (\u2026) dar Piscina a fa' li sassi rotol\u00e0\"); incerta \u00e8 l'identit\u00e0 di \"Er Tromba\", fra Louis Armstrong, Miles Davis e Chet Baker. Sono inoltre citati, Hail\u00e9 Selassi\u00e9, Federico Monti Arduini (il Guardiano del Faro), Lisa Marie Presley, Michael Jackson (\"er Trilleraro, che se chiama Micheletto ma er negretto nun vo' f\u00e0\", all'epoca marito della Presley) e il \"Canaro\", personaggio salito alle cronache per un violento delitto avvenuto verso la fine degli anni ottanta. Musicalmente si ha una citazione da \"We Are the Champions\" dei Queen, e nella parte dedicata a Morrison, il testo richiama \"The End\" dei Doors. \"Mia cugina la Todrara\" invece \u00e8 riferito a Giorgia stessa, che di cognome fa Todrani.\n\"Tapparella\".\nSono citate \"Little Wing\" e \"Hey Joe\" di Jimi Hendrix, \"Madre Dolcissima\" di Zucchero Fornaciari, \"Luglio, Agosto, Settembre (Nero)\" degli Area e \"Impressioni di settembre\" \u201c\u00c8 Festa\u201d della Premiata Forneria Marconi. Il coro \"Forza, Panino\", che fa il verso ai cori da stadio e \u2013 nelle movenze\u00a0\u2013 a quello di Radio Ga Ga dei Queen, \u00e8 diventato il momento culminante di tutti gli show del gruppo. Il \"Panino\" in questione non \u00e8 altri che Feiez. Il finale del pezzo rende omaggio a quello di \"Smoke on the Water\" dei Deep Purple nella versione live di \"Made in Japan\" (che sar\u00e0 anche il titolo del primo disco dal vivo degli Elii). La stessa citazione compare nella versione di studio de La terra dei cachi, ripetuta \"ad libitum\". Nel brano \u00e8 nascosta una traccia fantasma che si pu\u00f2 ascoltare facendo suonare il brano al contrario e rallentandone la velocit\u00e0.\n\"Neanche un minuto di non caco\".\n\u00c8 \"La terra dei cachi\" concentrata in 55 secondi, sempre nel corso del Sanremo, allorch\u00e9, secondo il regolamento di quell'edizione, l'artista partecipante doveva eseguire un estratto del proprio brano della durata di un minuto: Elio e le Storie Tese, dissacranti come al solito, scelsero di suonarlo quasi tutto, in versione velocizzata. Il titolo \u00e8 ripreso dalla canzone \"Neanche un minuto di non amore\" di Lucio Battisti.\nGhost track.\nDopo tre minuti di silenzio dall'ultima traccia indicata sulla copertina, si pu\u00f2 ascoltare un'altra versione di \"T.V.U.M.D.B.\", annunciata da una voce sintetizzata che specifica \"Attenzione, nel prossimo brano c'\u00e8 troppo poco eco\". Al termine, dopo altri tre minuti, sono presenti delle ulteriori ghost track, registrate al contrario ed estremamente velocizzate, e che quindi devono essere decriptate digitalmente (operazione che, nel 1996, risultava meno accessibile rispetto ai giorni nostri). Queste tracce contengono alcune registrazioni del gruppo durante le prove; tra queste, \u00e8 presente una versione embrionale di \"La terra dei cachi\", alcuni dialoghi, una prova di \"Tapparella\" e di quella che poi sarebbe diventata \"Bis\" (brano incluso in \"Craccracriccrecr\", uscito tre anni dopo)."}
{"id": "200956", "revid": "640277", "url": "https://it.wikipedia.org/wiki?curid=200956", "title": "36446 Cinodapistoia", "text": "36446 Cinodapistoia \u00e8 un piccolo asteroide della Fascia principale.\nCinodapistoia fu scoperto il 22 agosto 2000 da Luciano Tesi e Andrea Boattini (GAMP, Gruppo Astrofili Montagna Pistoiese) dall'osservatorio astronomico di San Marcello Pistoiese; fu battezzato cos\u00ec in onore del poeta e giurista toscano Cino da Pistoia (1270 - 1337).\nIl nome fu suggerito a Luciano Tesi dai responsabili di un sito dedicato all'Alto Reno Toscano; Tesi accett\u00f2 di buon grado la proposta e fra tutti gli asteroidi individuati dall'osservatorio di San Marcello Pistoiese (al primo posto in Italia per il numero di pianetini individuati e numerati) scelse quello denominato 2000 QV. Il 23 aprile 2005 invi\u00f2 la proposta al Minor Planet Center, sottoponendola all'approvazione da parte di un'apposita commissione dell'Unione Astronomica Internazionale.\nIl 28 luglio 2005 il Minor Planet Center ha attribuito al corpo celeste 2000 QV il nome ufficiale di Cinodapistoia."}
{"id": "200957", "revid": "6923", "url": "https://it.wikipedia.org/wiki?curid=200957", "title": "Intersezione (teoria degli insiemi)", "text": ""}
{"id": "200958", "revid": "4474", "url": "https://it.wikipedia.org/wiki?curid=200958", "title": "P2p", "text": ""}
{"id": "200959", "revid": "21079", "url": "https://it.wikipedia.org/wiki?curid=200959", "title": "Punto interno", "text": ""}
{"id": "200960", "revid": "3295", "url": "https://it.wikipedia.org/wiki?curid=200960", "title": "Frontiera (matematica)", "text": ""}
{"id": "200975", "revid": "9", "url": "https://it.wikipedia.org/wiki?curid=200975", "title": "Ukase bulgaro", "text": ""}
{"id": "200982", "revid": "767487", "url": "https://it.wikipedia.org/wiki?curid=200982", "title": "I violentatori della notte", "text": "I violentatori della notte (\"Les Pr\u00e9dateurs de la Nuit\") \u00e8 un film del 1988 diretto da Jes\u00fas Franco (come Jess Franco).\nTrama.\nUna ex paziente del Dr. Frank Flamand, la sfigurata Mrs. Francoisis, cerca di vendicarsi del dottore per un intervento mal riuscito gettandogli dell'acido in faccia ma lo manca e prende al suo posto la di lui sorella, Ingrid, in pieno viso, provocandole profonde ustioni.\nDurante un servizio fotografico a Parigi, l'assistente del dottore, Nathalie, droga e rapisce Barbara Hallen rinchiudendola in una stanza nella cantina della clinica di Flamand. Mentre sorvegliano anche altre ragazze rapite, scoppia una zuffa tra Natalie e Gordon, uno psicopatico che vive nella cantina cibandosi di carne che asporta dalle braccia delle ragazze.\nA New York, il padre di Barbara, Terry Hallen, \u00e8 in disperata attesa di ricevere notizie della figlia scomparsa ed assume un investigatore privato per trovarla, Sam Morgan. Giunto a Parigi, Morgan si reca in un obitorio con Brian Wallace della polizia francese per vedere il cadavere di una ragazza decapitata, ma si rende conto che non si tratta di Barbara a causa della diversa corporatura.\nFlamand e Nathalie si recano dal chirurgo Dr. Orloff per parlare di un'operazione in grado di impiantare il viso di Barbara su quello di Ingrid. Orloff dice loro di contattare il medico nazista Karl Heinz Moser. Tornati a casa, scoprono che il dottor Gordon nella sua clinica ha segato e asportato il viso di Barbara con un bisturi.\nMorgan interroga il fotografo di Barbara, Maxence, apprendendo alcune informazioni utili prima di venir messo alla porta sbrigativamente da Doudo, la guardia del corpo di Maxence. Nel frattempo, Flamand rapisce un'altra donna, Melissa, per utilizzarla come cavia per il trapianto di viso. Morgan riferisce a Terry alcune notizie raccolte su Barbara - la ragazza era divenuta una prostituta ed era fuggita con un orologio d'oro rubato a un cliente.\nMoser arriva per effettuare l'operazione, ma, delle complicazioni rendono inutilizzabile il viso asportato a Melissa, e quindi Flamand e Nathalie si mettono alla ricerca di una sostituta. In un locale trovano un'attrice, e con l'inganno la conducono alla clinica, la drogano e nascondono il suo corpo. Morgan rintraccia una carta di credito appartenuta a Barbara Hallen, che lo porta fino alla clinica di Flamand.\nNella clinica Morgan vede un orologio al polso di Natalie e si ricorda di averlo visto al polso di Barbara in una foto. Un'infermiera della clinica entra nei sotterranei e scopre tutte le ragazze tenute prigioniere. Viene catturata ed uccisa da Gordon. Nel frattempo Moser, Flamand e Nathalie asportano il volto dell'attrice e lo mostrano a Ingrid.\nMorgan fa ritorno alla clinica e viene attaccato da Gordon ma riesce ad ucciderlo impalandolo su un gancio. Morgan trova la chiave e localizza le ragazze rapite e Barbara ma viene rinchiuso da Natalie nella cella di Barbara insieme alla ragazza. Quindi, Flamand, Moser e Nathalie procedono a murare la cella. Barbara e Sam si ritrovano intrappolati e sul punto di soffocare murati vivi.\nSam si ricorda di aver inviato a Terry un messaggio con le seguenti parole: \"Terry, ho rintracciato Barbara in questa clinica a Parigi. Andr\u00f2 stasera a cercarla. Se non senti mie notizie nelle prossime 12 ore, manda i marines, Buon Natale\". Terry dice alla sua segretaria di prenotargli il primo volo per Parigi con la speranza di salvarli.\nFinale alternativo.\nIl finale originario del film prevedeva che Sam riuscisse a salvare Barbara, e che arrestasse Flamand, Nathalie, Moser, ed Ingrid, con Terry che si recava a Parigi per riportarli a casa. Jess Franco volle un finale pi\u00f9 aperto ed inquietante, decidendo di menzionare solo il fatto che Terry Hallen sta partendo per Parigi diretto alla clinica, ma lasciando lo spettatore nel dubbio se riuscir\u00e0 o meno a salvare i due.\nProduzione.\nTerminato il periodo spagnolo, nel 1987 Jess Franco rientr\u00f2 nel circuito del cinema commerciale internazionale con \"Dark Mission\". In quell'occasione egli incontr\u00f2 nuovamente Brigitte Lahaie, un'attrice che dopo essersi lasciata alle spalle il cinema hard, aveva fatto una buona carriera ed era diventata l'amante del produttore e distributore Ren\u00e9 Chateau. Con l'intenzione di lanciarla su scala mondiale, il produttore francese affid\u00f2 a Franco il compito di girare un film horror con la Lahaie come protagonista femminile e un cast di star internazionali, tra cui Helmut Berger, Telly Savalas e persino la signora Chabrol, St\u00e9phane Audran.\nInaspettatamente, Franco si trov\u00f2 dunque a passare dal cinema spagnolo di nicchia, a costo zero e girato con una \"troupe\" di pochi amici, ad una grande produzione. Negli anni sessanta il regista aveva gi\u00e0 lavorato in alcune grandi produzioni, come \"Justine and Juliet\", ma conservando una concezione artigianale. Il disagio di fronte a quella che nel frattempo \u00e8 diventata una vera e propria industria, \u00e8 evidente tanto nel modo in cui Franco rievoc\u00f2 l'esperienza in alcune interviste, quanto nel risultato finale, nel quale \u00e8 difficile ravvisare la sua mano, altrove cos\u00ec evidente. E neppure la scelta di un soggetto a lui caro, col quale si era pi\u00f9 volte confrontato nel corso della sua carriera, riusc\u00ec a salvare la situazione.\nLa trama di \"Les Pr\u00e9dateurs de la Nuit\" richiama infatti \"Gritos en la noche\" (1961), il primo horror girato da Franco, e pi\u00f9 ancora l'antecedente \"Occhi senza volto\" di Georges Franju (1959), di cui ripropone la scena raccapricciante dell'intervento chirurgico con cui il dottor Moser, il chirurgo pazzo, stacca letteralmente il volto di una donna, come una maschera di pelle. Ma non \u00e8 questo, truculento e sanguinario, il tipo di film-horror che il regista ama, e il cast di lusso appare altrettanto a disagio, tanto che alla fine l'interpretazione pi\u00f9 convincente \u00e8 proprio quella di Brigitte Lahaie, alla quale \u00e8 riservato il ruolo pi\u00f9 originale."}
{"id": "200983", "revid": "2175", "url": "https://it.wikipedia.org/wiki?curid=200983", "title": "Anelli del potere", "text": ""}
{"id": "200987", "revid": "337298", "url": "https://it.wikipedia.org/wiki?curid=200987", "title": "\u00c1ngel de Saavedra", "text": "Biografia.\nNell'infanzia e giovinezza ebbe una formazione di tipo classico ma all'et\u00e0 di 16 anni fu destinato al servizio militare, partecip\u00f2 alla guerra di indipendenza che serv\u00ec a far cadere Napoleone in favore di Ferdinando VII e a Cadice diviene amico di Antonio Alcal\u00e1-Galiano che ne influenz\u00f2 le opere giovanili.\nInfluenzato dalle idee politiche dell'amico il Duca di Rivas partecip\u00f2 alla rivoluzione del 1820 a Cadice e divenne deputato liberale di sinistra nel 1822; nel 1823 fu costretto all'esilio a causa della condanna a morte che era stata emessa contro di lui, fugg\u00ec dapprima a Londra e poi a Malta.\nA Malta compose \"Al faro de Malta\", la sua prima lirica da dove gi\u00e0 si notano temi fortemente romantici.\nIl romanticismo fu la corrente a cui il Duca di Rivas diede maggiormente il suo contributo, scrisse due \"Leyendas\" medievaleggianti dove spiccano temi tradizionali quali le liti, le vendette, i tradimenti, ecc.\nDa Malta si trasferisce a Parigi dove ritrova l'amico Galiano, qui compone la sua Leyendas pi\u00f9 significativa, \"El moro exp\u00f2sito\" che gi\u00e0 aveva iniziato a Malta ma che completer\u00e0 solo a Parigi nel 1834.\nNel 1833 la vittoria dei liberali gli consente di rientrare in Spagna, muore il fratello ricco e Angel eredita. Il Duca di Rivas diviene un moderato tradizionalista.\nI Romances di Saavedra del 1841 ebbero la caratteristica (difetto secondo alcuni) di mancare di una visione critica della storia e della poesia, i Romances si svolgono sempre in luoghi immaginari e leggendari, la storia \u00e8 statica, vista come insieme di eventi che si susseguono l'uno isolato dall'altro. A differenza dei primi Romances da lui scritti dove si notava apertamente l'esaltazione del patetico.\nAnche nel teatro il Duca di Rivas si dimostr\u00f2 capace, anche qui il patetico viene messo in mostra. In particolare in \"Don Alvaro o La fuerza del sino\" il protagonista, oppresso da un forte sentimento d'infelicit\u00e0 datogli dai suoi continui fallimenti, lotta ma senza mai vincere, contro il crudele destino che gli fa compiere azioni sbagliate anche nei confronti delle persone che ama, la conclusione non pu\u00f2 essere che drammatica, Don Alvaro si suicida gettandosi da una rupe. Sono questi i temi ispirati dalle tematiche di Byron, l'uomo solo, il destino inevitabile, l'indifferenza del cielo verso le disgrazie umane, la novit\u00e0 di quest'opera sta nello stile \u00e8 scritta in prosa e in poesia. \"Don Alvaro\" venne in seguito utilizzato da Francesco Maria Piave per il libretto de \"La forza del destino\", opera di Giuseppe Verdi del 1862.\nQuando mor\u00ec nel 1865 era presidente dell'Accademia Reale di Spagna, dopo aver ricoperto ruoli importanti nel campo della politica e in quello accademico."}
{"id": "200988", "revid": "3295", "url": "https://it.wikipedia.org/wiki?curid=200988", "title": "Dimensione di uno spazio vettoriale", "text": ""}
{"id": "200990", "revid": "1305772", "url": "https://it.wikipedia.org/wiki?curid=200990", "title": "Rango (algebra lineare)", "text": "In matematica, in particolare in algebra lineare, il rango (o caratteristica) di una matrice formula_1 a valori in un certo campo \u00e8 il massimo numero di righe (o colonne) linearmente indipendenti in formula_1.\nIl rango di una matrice pu\u00f2 essere formulato in numerosi modi equivalenti, ed \u00e8 una quantit\u00e0 fondamentale in algebra lineare, utile per risolvere i sistemi lineari e studiare le applicazioni lineari. \u00c8 comunemente indicato con formula_3, formula_4, formula_5, o formula_6, o con le versioni inglesi formula_7 o formula_8.\nDefinizione.\nSia formula_9 una matrice, a valori in un campo formula_10. Le seguenti definizioni di rango di formula_1 sono tutte equivalenti:\nRango di una trasformazione lineare.\nSi pu\u00f2 attribuire un rango anche a una generica applicazione lineare, definendolo come la dimensione dello spazio vettoriale dato dalla sua immagine.\nIn un'esposizione con fini tendenzialmente generali una definizione di questo genere ha il vantaggio di essere applicabile senza la necessit\u00e0 di fare riferimento ad alcuna matrice che rappresenti la trasformazione. Quando invece ci si trova in un ambito di applicazioni concrete, il calcolo effettivo del rango di una trasformazione ben raramente si pu\u00f2 ottenere evitando di operare su una matrice.\nPropriet\u00e0 del rango di una matrice.\nIn quanto segue, formula_21 \u00e8 una matrice formula_22 su un campo formula_10, che descrive una mappa lineare formula_24 come sopra.\nProdotto fra matrici.\nQuesta segue dall'applicazione del teorema del rango alla disuguaglianza\nTeorema del rango.\nIl rango di una matrice pi\u00f9 la nullit\u00e0 della matrice \u00e8 uguale al numero di colonne della matrice (questo \u00e8 il teorema del rango, o \"teorema del rango-nullit\u00e0\").\nSD-equivalenza.\nIl rango \u00e8 un \"invariante completo\" per la equivalenza sinistra-destra tra matrici: due matrici formula_75 formula_21 e formula_77 hanno lo stesso rango se e solo se esistono due matrici invertibili formula_78 e formula_79 tali che formula_80.\nCalcolo.\nAlgoritmo di Gauss.\nIl modo pi\u00f9 semplice per calcolare il rango di una matrice formula_1 \u00e8 dato dall'algoritmo di Gauss. L'algoritmo trasforma la matrice in una matrice a scalini con lo stesso rango, dato dal numero di righe non nulle, o equivalentemente di pivot. Ci\u00f2 \u00e8 vero poich\u00e9 formula_82 , ed eseguire operazioni sulle righe di formula_21 equivale a eseguire operazioni sulle colonne di formula_84.\nSi consideri ad esempio la matrice formula_85\nLa seconda colonna \u00e8 il doppio della prima colonna, e la quarta colonna \u00e8 uguale alla somma della prima e della terza. La prima e la terza colonna sono linearmente indipendenti, quindi il rango di formula_1 \u00e8 due. Questo pu\u00f2 essere confermato dall'algoritmo di Gauss, che produce la seguente matrice a scalini formula_88:\ncon due righe non nulle.\nCriterio dei minori.\nUn altro metodo, in alcuni casi pi\u00f9 diretto, sfrutta le propriet\u00e0 del determinante di una matrice quadrata, e in particolare dei determinanti delle sottomatrici quadrate di formula_1, dette minori. Si basa sul fatto che il rango di formula_1 \u00e8 pari al massimo ordine di un minore invertibile di formula_1.\nAd esempio, la matrice formula_85 data sopra ha determinante nullo, e quindi pu\u00f2 avere rango al massimo 3. Anche tutti i suoi minori formula_94 hanno determinante nullo, e quindi pu\u00f2 avere rango al massimo 2. Infine, esiste almeno un minore invertibile di ordine 2, ad esempio quello in basso a destra\nche ha determinante formula_96. Quindi formula_1 ha rango esattamente 2. Questo criterio pu\u00f2 essere utile ad esempio per verificare rapidamente se il rango di una matrice \u00e8 superiore o inferiore a un certo valore.\nGeneralizzazioni.\nEsistono diverse generalizzazioni del concetto di rango per matrici su anelli arbitrari. In queste generalizzazioni il rango colonna, il rango riga, dimensione dello spazio colonna, dimensione dello spazio riga di una matrice possono essere diversi l'uno dall'altro o non esistere.\nUn'altra generalizzazione riguarda le matroidi, entit\u00e0 che generalizzano le matrici."}
{"id": "200992", "revid": "1982", "url": "https://it.wikipedia.org/wiki?curid=200992", "title": "Selve (Aisne)", "text": ""}
{"id": "201001", "revid": "1982", "url": "https://it.wikipedia.org/wiki?curid=201001", "title": "Sourd", "text": ""}
{"id": "201006", "revid": "3689", "url": "https://it.wikipedia.org/wiki?curid=201006", "title": "Bob Robertson", "text": ""}
{"id": "201007", "revid": "1543377", "url": "https://it.wikipedia.org/wiki?curid=201007", "title": "Siculi (Transilvania)", "text": "I siculi (\"sz\u00e9kelyek\" in ungherese, \"secui\" in rumeno), detti anche \u2014 pi\u00f9 correttamente secondo alcuni autori \u2014 secleri, da non confondere con i siculi di Sicilia, sono un gruppo etnico di lingua ungherese che vive per la maggior parte in Transilvania, con minoranze significative in Voivodina (Serbia). \nA differenza di molti altri gruppi etnici della Romania, i siculi sono principalmente concentrati in un'unica area, la Terra dei Siculi (\"Sz\u00e9kelyf\u00f6ld\", in ungherese).\nSecondo le pi\u00f9 recenti statistiche rumene, circa 670.000 ungheresi vivono nei distretti di Harghita, Covasna e Mure\u0219. I siculi costituiscono una parte importante delle minoranze etniche di lingua ungherese in Romania.\nStoria.\nMedioevo.\nL'origine dei siculi \u00e8 incerta e oggetto di discussione sia tra gli studiosi che tra i siculi stessi. Oggi \u00e8 generalmente accettata la teoria che discendano dai magiari (o da popolazioni turche maghiarizzate) che si insediarono nei Carpazi per proteggere le frontiere. I siculi hanno una forte identit\u00e0 nazionale ungherese. Bench\u00e9 le regioni in cui abitano siano oggi in Transilvania e in Vojvodina (entrambe non pi\u00f9 appartenenti all'Ungheria), la lingua parlata non differisce affatto dall'ungherese. Molti termini arcaici dell'ungherese sono sopravvissuti tra i siculi, soprattutto in Romania, dove non hanno subito l'influenza delle lingue slave. Foneticamente, i siculi hanno un accento tipico.\nEsistono svariate teorie che suggeriscono una discendenza dagli avari, dai gepidi, dagli sciti e dagli unni; alcuni studiosi fanno risalire la loro presenza nei Carpazi orientali a partire dal V secolo. Altri hanno proposto che i siculi, come gli ungheresi, siano semplicemente discendenti dagli ungari e che le differenze culturali siano dovute al relativo isolamento nelle montagne.\nLo studioso ungherese Gyula L\u00e1szl\u00f3, a met\u00e0 del XIX secolo, propose una teoria secondo la quale ci furono due migrazioni ungheresi in Transilvania e nella pianura Pannonica, la prima precedente alla conquista magiara della Pannonia dell'896. Secondo questa teoria, i siculi sarebbero un gruppo ungherese insediatosi in Transilvania durante questa prima migrazione. Tale teoria, per\u00f2 \u00e8 stata superata dagli studi pi\u00f9 recenti.\nUn'altra possibile origine del popolo siculo \u00e8 l'Ungheria stessa: potrebbero essere ungheresi emigrati in Transilvania per proteggere i confini orientali.\nAltri ancora credono che i siculi siano di origine turca oppure cumana. Un piccolo gruppo di studiosi ha proposto che siano legati agli sciti che si sono uniti agli ungheresi nelle migrazioni verso ovest.\nLo studioso romeno Gh. Popa-Lisseanu (\"Originea secuilor \u0219i secuizarea rom\u00e2nilor\") sostiene che i siculi siano romeni magiarizzati, anche se tale teoria \u00e8 molto criticata dagli altri storici.\nIl nome ungherese \"Sz\u00e9kelyek\" proviene dall'espressione \"guardie di frontiera\". Dal XIII secolo i territori dei siculi erano guidati dal \"Conte dei Siculi\" (latino: \"Comes Siculorum\"), inizialmente un membro reale della nobilt\u00e0 ungherese non-sicula che era de facto un margravio; dal XV secolo in poi, i voivodi della Transilvania mantennero la carica essi stessi. I siculi erano considerati un gruppo etnico distinto (\"natio Siculica\") all'interno del Regno d'Ungheria e facevano parte dell\"'Unio Trium Nationum\" (\"Unione delle tre nazioni\"), una coalizione di tre stati della Transilvania, mentre le altre due \"nazioni\" erano la nobilt\u00e0 ungherese non-sicula e i borghesi sassoni. Questi tre gruppi governarono la Transilvania dal 1438 in poi, di solito in armonia, anche se i conflitti non erano molto rari.\nEt\u00e0 Moderna.\nL'esistenza di tre gruppi all'interno della societ\u00e0 sicula divenne evidente nel XV secolo. I popolani (o \"pixidarii\") detenevano piccoli appezzamenti di terra e combattevano come soldati di fanteria. I \"primipili\" pi\u00f9 ricchi erano guerrieri a cavallo. I \"primor\" di alto rango, che spesso possedevano anche tenute al di fuori della Terra dei Siculi, iniziarono ad espandere la loro autorit\u00e0 sui cittadini comuni. I giudici reali, nominati dai conti dei siculi, hanno supervisionato i funzionari eletti dai seggi dal 1460. Non potendo prestare servizio nell'esercito, la gente comune perse l'esenzione fiscale negli anni Cinquanta del Cinquecento. Molti di loro furono ridotti alla servit\u00f9 della gleba dopo che la loro ribellione fu soppressa nel 1562. Anche la posizione dei giudici reali fu rafforzata, limitando l'autonomia dei seggi. D'altra parte, le libert\u00e0 delle citt\u00e0 sicule sono state riconfermate. Sebbene la maggior parte degli siculi rimase cattolica romana, gruppi significativi aderirono al Calvinismo e all'Unitarianismo. I privilegi dei siculi furono ripristinati nel XVII secolo, ma molti cittadini comuni (che non volevano prestare servizio nell'esercito) entrarono volontariamente nella servit\u00f9.\nDurante la lunga guerra contro gli Ottomani, i siculi formarono un'alleanza con il principe di Valacchia Michele il Coraggioso contro l'esercito di Andrea B\u00e1thory, recentemente nominato principe di Transilvania. L'esercito dell'imperatore asburgico Leopoldo I occup\u00f2 la Transilvania alla fine del 1687. Ripristin\u00f2 il governo civile nel 1690, rilasciando il \"Diploma Leopoldinum\" che confermava i privilegi delle Tre Nazioni. Tuttavia, cinque anni dopo, l'esercito imperiale occup\u00f2 nuovamente il principato. Il nuovo governo aument\u00f2 le tasse e rafforz\u00f2 la posizione della Chiesa cattolica romana, che suscit\u00f2 malcontento. L'aumento delle tasse danneggiava particolarmente i villaggi dei siculi, ma il comandante dell'esercito imperiale, Jean-Louis Rabutin de Bussy, represse tutte le rivolte, imprigionando molti ribelli.\nFrancesco II R\u00e1k\u00f3czi (un discendente dei principi R\u00e1k\u00f3czi di Transilvania) divenne il capo dell'opposizione contro Leopoldo. [Dopo aver preso il controllo dell'Alta Ungheria (oggi Slovacchia) e di vasti territori ad est del Tibisco nell'autunno 1703, invi\u00f2 lettere alle Tre Nazioni, esortandole a sostenere la sua guerra per l'indipendenza. I siculi di H\u00e1romsz\u00e9k e Cs\u00edksz\u00e9k furono tra i primi ad unirsi a lui. I sostenitori di R\u00e1k\u00f3czi presero il controllo di Terra dei Siculi all'inizio del 1704.\nLa Dieta proclam\u00f2 principe R\u00e1k\u00f3czi, ma non pot\u00e9 entrare in Transilvania dopo che l'esercito imperiale sconfisse i suoi sostenitori nella battaglia di Zsib\u00f3 l'11 novembre 1705. La Terra dei Siculi fu posta sotto amministrazione militare e centinaia di siculi lasciarono il principato. [Le autorit\u00e0 hanno limitato la libera circolazione e hanno iniziato a raccogliere tutte le armi. I soldati siculi tornarono al comando di L\u0151rinc Pekry nell'estate del 1706. R\u00e1k\u00f3czi, che fu nuovamente eletto principe, conferm\u00f2 i privilegi dei siculi nel 1707.\nIl successore di Leopoldo, Giuseppe I, promise un'amnistia generale a coloro che avrebbero capitolato. Dopo che R\u00e1k\u00f3czi lasci\u00f2 l'Ungheria per la Polonia in cerca di assistenza, i rappresentanti dei ribelli firmarono il Trattato di Szatm\u00e1r nel 1711, riconoscendo il dominio degli Asburgo. Kelemen Mikes fu uno dei pochi nobili siculi che seguirono R\u00e1k\u00f3czi in esilio. Le lettere di Mikes dalla Turchia dimostrano sia la sua educazione in Francia, sia la sua eredit\u00e0 transilvana.\nCentinaia di villaggi furono integrati nella frontiera militare dopo il \"Siculicidium\" (Massacro dei Siculi) a Mad\u00e9falva nel 1764, mentre migliaia di siculi migrarono in Moldavia per evitare il servizio militare. Le guardie di frontiera sicule vivevano secondo rigide regole militari. Maria Teresa dichiar\u00f2 la Transilvania un Gran Principato il 2 novembre 1765. La parziale integrazione della Terra dei Siculi nella frontiera militare ha diviso la societ\u00e0 in una parte militare e una civile in modo molto profondo. Nella frontiera militare, la maggior parte dei popolani e dei \"primipili\" si unirono ai reggimenti asburgici. I comandanti militari hanno supervisionavano l'elezione dei magistrati, cosa che ridusse l'autonomia dei villaggi siculi.\nLe idee dell'Illuminismo si diffusero in Transilvania a partire dal 1770. L'eclettico J\u00f3zsef Benk\u0151, prete calvinista, scrisse un dizionario botanico trilingue e un manuale di speleologia. Ha anche promosso la coltivazione del tabacco e l'uso del sommacco nell'industria della pelle. Il figlio e successore di Maria Teresa, Giuseppe II, voleva trasformare la monarchia asburgica in uno stato unitario. Abol\u00ec i seggi e divise la Transilvania in undici contee nel 1784. Ha reso il tedesco la lingua ufficiale del governo centrale e delle citt\u00e0. I rappresentanti dei nobili e dei siculi scrissero un memorandum comune per convincerlo a ritirare le sue riforme nel 1787, ma revoc\u00f2 la maggior parte dei suoi decreti solo sul letto di morte nel 1790. Alla Dieta che il successore di Giuseppe, Leopoldo II, convoc\u00f2 nel dicembre 1790, il siculo Gy\u00f6rgy Aranka propose l'istituzione della \"Societ\u00e0 filologica ungherese della Transilvania\". D'altra parte, i delegati di Sz\u00e9kely non sostenevano la proposta di unione della Transilvania con l'Ungheria, perch\u00e9 temevano che avrebbe messo a repentaglio le loro libert\u00e0 tradizionali. \nLa cultura della Transilvania fior\u00ec all'inizio del XIX secolo. Farkas Bolyai miglior\u00f2 l'insegnamento delle scienze naturali presso l'universit\u00e0 di Marosv\u00e1s\u00e1rhely. S\u00e1ndor K\u0151r\u00f6si Csoma, che lasci\u00f2 la Terra dei Siculi per l'Asia centrale alla ricerca dell'antica patria degli ungheresi, compil\u00f2 il primo dizionario tibetano-inglese. S\u00e1ndor Farkas B\u00f6l\u00f6ni pubblic\u00f2 un libro sui suoi viaggi in Inghilterra e negli Stati Uniti, descrivendo quest'ultimo come il paese del \"buon senso\". Numerosi nobili e studiosi siculi che adottarono le idee del liberalismo chiesero l'unificazione tra l'Ungheria e la Transilvania. Tuttavia, i nobili conservatori a capo dei seggi si opposero. La descrizione pi\u00f9 completa delle terre e delle tradizioni sicule fu scritta tra il 1859 ed il 1868 da Orb\u00e1n Bal\u00e1zs nella sua opera, \"Descrizione della Terra dei Siculi\".\nIn corrispondenza della Rivoluzione ungherese del 1848, un gruppo di giovani artisti e studiosi pubblic\u00f2 il programma di riforma dei delegati radicali della Dieta ungherese senza autorizzazione ufficiale di Buda (la capitale dell'Ungheria) il 15 marzo. Sei giorni dopo anche i borghesi radicali e gli studenti di Kolozsv\u00e1r accettarono un programma simile, in cui chiedevano anche un rimedio alle lamentele del popolo siculo. In poco tempo, le assemblee dei seggi dei siculi sostituirono i giudici reali conservatori con politici liberali. \nLa Dieta della Transilvania, che era dominata da delegati di etnia ungherese, vot\u00f2 per l'unione della Transilvania con l'Ungheria il 30 maggio. La dieta ha anche abolito la servit\u00f9 il 6 giugno. La nuova legge garantiva un appezzamento di terreno anche per i piccoli contadini, ad eccezione di coloro che si erano stabiliti in una propriet\u00e0 sicula, perch\u00e9 la divisione di questa avrebbe creato migliaia di piccoli proprietari che vivevano al di sotto del livello di sussistenza. La popolazione della Terra dei Siculi era raddoppiata tra il 1767 e il 1846, ma il territorio dei seminativi non poteva essere aumentato. Zsigmond Per\u00e9nyi (nominato dalla Dieta ungherese per studiare il problema) propose che i contadini siculi senza terra dovessero essere stabiliti anche nel Banato. Tuttavia, i romeni e i sassoni si opposero all'unione della regione con l'Ungheria, e ci\u00f2 li port\u00f2 a schierarsi con le truppe asburgiche nella guerra civile, e la rivoluzione ungherese venne soppressa.\nNel 1867, fu stipulato un compromesso (l'Ausgleich) tra Austria e Ungheria sulla creazione della doppia monarchia. Secondo il compromesso, la Transilvania venne unita al Regno d'Ungheria. Un decennio dopo, nel Regno fu introdotto un nuovo sistema di contee, che mise fine alla lunga tradizione dei seggi siculi. Dopo la sconfitta dell'Ungheria nella prima guerra mondiale, la Transilvania con la Terra dei Siculi venne ceduta alla Romania, della quale fece parte fino Secondo arbitrato di Vienna nel 1940, e torn\u00f2 ad essere territorio romeno dopo la seconda guerra mondiale.\nPer distretti della Romania.\nGli ungheresi vivono principalmente nei distretti di Harghita, Covasna e Mure\u0219.\nGenetica.\nUn'analisi autosomica ha mostrato che la mescolanza di origine asiatica la si ritrova al 4,4% tra gli ungheresi, la pi\u00f9 forte concentrazione tra le popolazioni campionate. Questa mescolanza \u00e8 stata inoltre trovata al 3,6% nei bielorussi, al 2,5% nei rumeni, al 2,3% nei bulgari e nei lituani, all'1,9% nei polacchi e circa allo 0% nei greci. Gli autori dello studio hanno affermato che \"questo dato potrebbe corrispondere alla piccola eredit\u00e0 genetica delle invasioni dei popoli delle steppe asiatiche (es. unni, peceneghi, magiari e proto-bulgari) durante il primo millennio d.C.\". Tra 100 uomini ungheresi (90 dei quali provenienti dalla grande pianura ungherese), si ottengono i seguenti aplogruppi e frequenze:\nI risultati delle 97 persone di etnia sicula campionata:\nAutonomia.\nUna regione autonoma dei siculi esisteva tra il 1952 e il 1968. Creata per la prima volta come Provincia Autonoma Ungherese nel 1952, \u00e8 stata ribattezzata Regione Autonoma Magiara del Mure\u0219 nel 1960. Dall'abolizione della Regione Autonoma da parte del regime di Ceau\u0219escu nel 1968, alcuni degli siculi hanno insistito per il ripristino della loro autonomia. Diverse proposte sono state discusse all'interno della comunit\u00e0 ungherese e dalla maggioranza rumena. Una delle iniziative dell'autonomia sicula si basa sul modello della comunit\u00e0 autonoma spagnola della Catalogna. Una grande manifestazione pacifica si \u00e8 tenuta nel 2006 a favore dell'autonomia.\nNel 2013 e 2014, migliaia di etnici ungheresi hanno marciato per l'autonomia il 10 marzo a T\u00e2rgu Mure\u0219 (in ungherese \"Marosv\u00e1s\u00e1rhely\"), considerata la capitale della Terra dei Siculi, in Romania."}
{"id": "201008", "revid": "1982", "url": "https://it.wikipedia.org/wiki?curid=201008", "title": "Thuel", "text": ""}
{"id": "201014", "revid": "1982", "url": "https://it.wikipedia.org/wiki?curid=201014", "title": "Vall\u00e9e-au-Bl\u00e9", "text": ""}
{"id": "201015", "revid": "1982", "url": "https://it.wikipedia.org/wiki?curid=201015", "title": "Vall\u00e9e-Mul\u00e2tre", "text": ""}
{"id": "201016", "revid": "117813511", "url": "https://it.wikipedia.org/wiki?curid=201016", "title": "Mailing", "text": "Con la parola inglese mailing si indica l'invio di corrispondenza a scopo informativo e promozionale, spesso pubblicitario.\nCon lo stesso termine si indica anche l'attivit\u00e0 commerciale che utilizza tale pratica. Gli operatori di \"mailing\" basano la loro attivit\u00e0 sulla creazione di un indirizzario dei potenziali clienti (\"mailing list\").\nNel marketing gli anglosassoni parlano pi\u00f9 specificatamente di \"direct mailing\".\nTalune aziende inviano materiale per conto di terzi, o praticano il commercio di indirizzi, attingendo a banche dati pi\u00f9 o meno selezionate, o servendosi di programmi informatici. Queste attivit\u00e0 sono regolamentate dalla legge sulla privacy italiana. \nAffinch\u00e9 il \"mailing\" dia luogo alle reazioni che il mittente desidera, deve essere mirato (cio\u00e8 diretto a un target conosciuto), deve valersi di una comunicazione efficace e deve essere gradito dal destinatario. In caso contrario la comunicazione viene percepita come indesiderata (\"spam\")."}
{"id": "201017", "revid": "125806152", "url": "https://it.wikipedia.org/wiki?curid=201017", "title": "Snus", "text": "Snus \u00e8 un termine svedese utilizzato per indicare un tabacco umido in polvere per uso orale, prodotto tramite un processo di umidificazione a vapore.\nCaratteristiche.\nProdotto e consumato principalmente in Svezia, Norvegia e Finlandia, il suo uso pi\u00f9 comune consiste nel posizionarlo in bocca tra il labbro e la gengiva superiore, e tenerlo per un periodo di tempo che pu\u00f2 variare da qualche minuto a diverse ore. Esistono due tipi di snus sul mercato:\nLo snus svedese \u00e8 composto da tabacco proveniente da diverse parti del mondo e seccato a getto d'aria. Nel passato il tabacco da utilizzare per lo snus veniva lasciato essiccare all'aperto nelle regioni della Scania e del M\u00e4lardalen. Successivamente sono stati usati anche tabacchi Kentuckyessiccati a getto di fumo. Il tabacco grezzo \u00e8 mischiato con acqua, sale carbonato di sodio e aromi. Viene preparato previo riscaldamento, generalmente tramite un getto di vapore. Lo snus umido contiene pi\u00f9 del 50% di acqua, e il consumo medio in Svezia \u00e8 di circa 800 grammi (16 confezioni) per persona all'anno.\nLo snus \u00e8 venduto principalmente in Svezia e Norvegia, ma pu\u00f2 essere trovato in vendita in altre nazioni frequentate da turisti scandinavi (con l'importante eccezione dei paesi appartenenti all'Unione europea; vedi sotto). \u00c8 venduto in piccole scatole cilindriche, che nel passato erano fatte di porcellana, legno, argento od oro, ma che oggigiorno sono di carta pressata o plastica. Contengono 50 g di snus sfuso o 24 g di snus in porzioni. In Svezia, solitamente, lo snus in porzioni \u00e8 venduto in contenitori di plastica e lo snus sciolto talvolta in contenitori di carta compressa; in Norvegia \u00e8 solo disponibile in contenitori di plastica.\nSi stima che la produzione totale di snus svedese, principalmente per il mercato scandinavo, superi i 300 milioni di confezioni all'anno. Dopo che, nel giugno del 2004, il governo norvegese ha approvato una legge fortemente restrittiva del fumo nei locali pubblici, la vendita di snus \u00e8 salita alle stelle, e diverse nuove varianti del prodotto sono state introdotte nel mercato.\nIl tabacco americano per uso orale \u00e8 paragonabile allo snus, ma \u00e8 un prodotto differente.\nConseguenze sulla salute.\nDal momento che lo snus non \u00e8 presupposto n\u00e9 consigliato per l'inalazione, non ha effetto sull'apparato respiratorio come le sigarette, sebbene contenga pi\u00f9 nicotina. Dal momento che \u00e8 trattato con getti di vapore invece che tostato a fuoco come il tabacco per sigarette o altri tabacchi per uso orale, , secondo studi effettuati dal Dipartimento della Salute dello Stato del Massachusetts. L'Organizzazione mondiale della sanit\u00e0 (OMS) ha riconosciuto che i maschi svedesi hanno il pi\u00f9 basso indice di tumore del polmone in Europa, anche a causa del basso uso di tabacco da fumare. L'OMS non consiglia, in ogni caso, di sostituire alle sigarette lo snus, citando il fatto che i suoi effetti restano ancora poco chiari. .\nL'Unione europea ha vietato la vendita di snus nel 1992, seguendo uno studio dell'OMS effettuato nel 1985, in base al quale \u00e8 stato concluso che \"l'uso di tabacco orale nei tipi usati nel Nord America e nell'Europa Occidentale \u00e8 carcinogeno per gli esseri umani\". . In ogni caso, l'unico paese dell'Unione Europea in cui la vendita di snus \u00e8 ancora permessa \u00e8 la Svezia. Un movimento popolare, durante la campagna referendaria del 1994 per l'ingresso della Svezia nell'UE, ha fatto s\u00ec che l'esenzione dal divieto della vendita di snus fosse parte integrante del trattato di adesione della Svezia all'UE.\nDibattito tra i ricercatori nel campo della sanit\u00e0 pubblica.\nC'\u00e8 un certo dibattito tra i ricercatori della sanit\u00e0 pubblica riguardo all'uso di tabacchi \"pi\u00f9 sicuri\" o sistemi di somministrazione di nicotina; si possono identificare due linee di pensiero principali. Al momento, la maggior parte dei ricercatori sostiene il metodo dell'\"astinenza\", dal momento che credono che nessun tipo di tabacco o nicotina possa essere accettabile o sicuro; il consumo deve quindi essere ridotto al minimo nella popolazione. Una minoranza crescente (principalmente nell'Unione europea e in Canada) crede nella \"riduzione del danno\"; secondo questa prospettiva, il calo della dipendenza da nicotina nella popolazione va perseguito, ma la riduzione del danno alla salute per chi usa nicotina deve venire prima del bisogno di eliminare completamente la dipendenza.\nPer esempio, alcune ricerche reperibili oggigiorno mostrano che l'uso dello snus riduce o elimina il rischio di cancro a cui sono soggetti i consumatori di altri tipi di tabacco, come il \"tabacco da masticare\" (del tipo principalmente usato negli Stati Uniti e in Canada, creato tramite un processo simile a quello per la manifatturazione delle sigarette) e le sigarette. Si ipotizza che il comune uso di snus tra gli uomini in Svezia (circa il 30%, probabilmente anche perch\u00e9 risulta pi\u00f9 economico delle sigarette), discriminando l'uso di tabacco da fumare e altre varianti di tabacco orale, sia causa dei risultati delle statistiche sulla mortalit\u00e0 per cause correlate all'uso del tabacco, che sono per gli uomini svedesi significativamente inferiori rispetto a ogni altra nazione europea; al contrario, poich\u00e9 le donne usano in percentuale molto inferiore lo snus, il tasso di morti causate dall'uso di tabacco per esse \u00e8 simile alle altre nazioni europee.\nLo snus \u00e8 generalmente considerato meno pericoloso di altri prodotti del tabacco; secondo Kenneth Warner, direttore della Rete di Ricerca sul Tabacco dell'Universit\u00e0 del Michigan (University of Michigan Tobacco Research Network):\nGli oppositori della vendita dello snus affermano che anche i bassi livelli di nitrosamine presenti nello snus non possono essere considerati livelli fuori rischio, mentre i sostenitori fanno presente che qualora lo snus venga usato come sostitutivo del fumo o come mezzo per smettere di fumare, il risultato netto \u00e8 positivo, cos\u00ec come avviene con l'uso di cerotti di nicotina.\nIn aggiunta, ovviamente, l'uso di snus elimina anche l'esposizione al fumo passivo, diminuendo ulteriormente i possibili danni causati alla salute dei non fumatori. Questo vale, ovviamente, anche, per le altre terapie di sostituzione della nicotina."}
{"id": "201019", "revid": "1982", "url": "https://it.wikipedia.org/wiki?curid=201019", "title": "Verguier", "text": ""}
{"id": "201020", "revid": "919135", "url": "https://it.wikipedia.org/wiki?curid=201020", "title": "Teorema del rango", "text": "In algebra lineare, il teorema del rango, detto anche teorema di nullit\u00e0 pi\u00f9 rango, o teorema della dimensione, afferma che la somma tra la dimensione dell'immagine e la dimensione del nucleo di una trasformazione lineare \u00e8 uguale alla dimensione del dominio. In modo equivalente, la somma del rango e della nullit\u00e0 di una matrice \u00e8 uguale al numero di colonne della matrice.\nEnunciato.\nIl teorema vale nel contesto delle trasformazioni lineari fra spazi vettoriali, con l'ipotesi che lo spazio vettoriale di partenza abbia dimensione finita. \nData una applicazione lineare fra spazi vettoriali:\nil teorema stabilisce che vale la relazione:\ndove formula_3 e formula_4 sono rispettivamente l'immagine e il nucleo di formula_5 e formula_6 \u00e8 la dimensione di formula_7.\nIn modo equivalente, se formula_8 \u00e8 una matrice formula_9 allora:\nDove formula_11 indica il rango di formula_12 e formula_13 indica la nullit\u00e0 di formula_8, cio\u00e8 la formula_15, o indice di nullit\u00e0.\nL'equivalenza degli enunciati deriva dal fatto che ogni applicazione lineare formula_16, con formula_17 campo arbitrario, pu\u00f2 essere scritta, passando in coordinate rispetto a due basi fissate, nel seguente modo:\ndove formula_8 \u00e8 la matrice di trasformazione associata ad formula_5 rispetto a due date basi dei due spazi vettoriali.\nIl nucleo di formula_5 \u00e8 lo spazio delle soluzioni del sistema di equazioni lineari omogeneo associato alla matrice formula_8, mentre l'immagine \u00e8 lo spazio generato dalle sue colonne formula_23.\nDimostrazione.\nPoich\u00e9 formula_7 ha dimensione finita, il sottospazio vettoriale formula_4 ha anch'esso dimensione finita. Il nucleo ha quindi una base:\nPer il teorema della base incompleta esistono formula_27 tali che:\nsia una base di formula_7. Per concludere \u00e8 sufficiente mostrare che i vettori:\nformano una base di formula_3. L'immagine \u00e8 generata dai vettori:\nI primi formula_33 vettori sono per\u00f2 nulli (per definizione di Ker), quindi l'immagine \u00e8 generata dagli ultimi formula_34 vettori:\nResta quindi da verificare l'indipendenza lineare di questi vettori. Si suppone quindi data una combinazione lineare nulla:\nPer linearit\u00e0 si ottiene:\nQuindi:\nPoich\u00e9 questo vettore sta nel nucleo, \u00e8 esprimibile come combinazione lineare dei vettori formula_39:\nIn altre parole:\nPoich\u00e9 formula_42 \u00e8 una base di formula_7, tutti i coefficienti qui presenti sono nulli. In particolare, formula_44 per ogni formula_45. \nQuindi i vettori formula_46 sono effettivamente indipendenti. L'immagine ha quindi dimensione formula_34. Pertanto:\nDimostrazione con il teorema di isomorfismo.\nIl teorema del rango pu\u00f2 essere visto come corollario al primo teorema di isomorfismo:\ndove formula_5 \u00e8 un omomorfismo di gruppi (in particolare, di spazi vettoriali) che agisce su formula_7. Si ha infatti:\nche \u00e8 l'asserto del teorema.\nApplicazioni lineari iniettive - suriettive - biunivoche.\nData un'applicazione lineare formula_54 con formula_55 e formula_56 essa \u00e8:\nNe segue quindi che, se formula_59, l'applicazione lineare \u00e8 iniettiva se e solo se \u00e8 suriettiva.\nInoltre, in base alle dimensioni formula_61 e formula_6, si ha che:\nCaso di dimensione infinita.\nSupponiamo il caso particolare in cui l'applicazione lineare \u00e8 un endomorfismo, cio\u00e8 una applicazione lineare formula_67 dallo spazio formula_7 in s\u00e9 stesso. La relazione appena dimostrata:\ndice che l'iniettivit\u00e0 e la suriettivit\u00e0 dell'applicazione si implicano a vicenda.\nNel caso infinito questo cessa di essere vero. Ad esempio, considerando:\ncome spazio vettoriale su formula_71 e l'applicazione formula_72 che agisce \"spostando\" in avanti le coordinate e mettendo lo zero in prima posizione, cio\u00e8:\n\u00e8 immediato mostrare che tale applicazione \u00e8 lineare e iniettiva, ma banalmente non suriettiva.\nRiformulazioni e generalizzazioni.\nIn linguaggio pi\u00f9 moderno, il teorema pu\u00f2 essere espresso nel seguente modo. Se:\n\u00e8 una successione esatta corta di spazi vettoriali, allora:\nQui formula_76 gioca il ruolo di formula_77 e formula_78 \u00e8 formula_79.\nNel caso finito-dimensionale questa formulazione \u00e8 suscettibile di generalizzazione. Se: \n\u00e8 una successione esatta di spazi vettoriali a dimensioni finite, allora:\nIl teorema del rango per gli spazi vettoriali di dimensione finita pu\u00f2 anche essere formulato in termini degli \"indici\" di una mappa lineare. L'indice di una mappa lineare formula_82, dove formula_7 e formula_84 sono di dimensione finita, \u00e8 definito da:\nIntuitivamente, formula_86 \u00e8 il numero di soluzioni indipendenti formula_87 dell'equazione formula_88, e formula_89 \u00e8 il numero di restrizioni indipendenti che devono essere poste su formula_90 per rendere formula_91 risolvibile. Il teorema del rango per gli spazi vettoriali di dimensione finita \u00e8 equivalente all'espressione:\nSi vede che possiamo facilmente leggere l'indice della mappa lineare formula_93 dagli spazi coinvolti, senza la necessit\u00e0 di esaminare formula_93 in dettaglio. Questo effetto si trova anche in un risultato molto pi\u00f9 profondo: il teorema dell'indice di Atiyah-Singer afferma che l'indice di determinati operatori differenziali pu\u00f2 essere letto dalla geometria degli spazi coinvolti."}
{"id": "201022", "revid": "599013", "url": "https://it.wikipedia.org/wiki?curid=201022", "title": "Nicola Mingazzini", "text": "Carriera.\nClub.\nGli inizi.\nEsordisce in Serie B con il nella stagione 1998-1999 collezionando 2 presenze. L'anno successivo passa allo Spezia in Serie C2, totalizzando 22 presenze e conquistando la promozione in Serie C1. In tale categoria, sempre con i liguri, colleziona 76 presenze in 3 stagioni (fino al 2003) realizzando un gol nella stagione 2002-2003.\nAtalanta.\nNella stagione 2003-2004 approda in Serie B all'Atalanta (31 presenze), con la quale raggiunge la Serie A al termine del campionato. Dopo una stagione in massima serie (27 presenze) terminata con la retrocessione, nella stagione 2005-2006 \u00e8 di nuovo in Serie B con i nerazzurri, e gioca 17 partite.\nBologna.\nNel gennaio del 2006 passa al Bologna con la formula del prestito con diritto di riscatto della compropriet\u00e0, collezionando in met\u00e0 stagione 16 presenze e 2 gol. A giugno 2006 viene esercitato il diritto di riscatto, e il Bologna paga la quota, fissata a 300.000 \u20ac, per met\u00e0 del suo cartellino, mentre a giugno 2007 gli stessi rossoblu ne rilevano la restante met\u00e0 dall'Atalanta per una cifra fra i 700.000 e gli 800.000 \u20ac.\nSegna il suo primo gol in serie A il 2 febbraio 2009, realizzando l'unica rete dei felsinei in occasione della sconfitta 1-3 contro la . Con la stagione 2009-2010 conclude la sua esperienza rossoblu, svincolandosi alla scadenza del contratto.\nAlbinoleffe.\nIl 19 novembre 2010 firma con l'AlbinoLeffe un contratto di un anno con opzione per il secondo. Esordisce con la nuova maglia nell'incontro di Coppa Italia disputato all'Olimpico contro la (3-0 per la squadra di casa).\nNocerina, Pisa e Lucchese.\nDopo un periodo di prova, il 7 dicembre 2011 firma un contratto fino al termine della stagione con la , in Serie B.\nA fine stagione con la retrocessione del club rimane svincolato.\nIl 17 luglio 2012 firma un contratto biennale con il Pisa, in Lega Pro Prima Divisione.\nDalla stagione 2014-2015 firma un contratto con la Lucchese, in Lega Pro Prima Divisione.\nL'8 maggio 2018 il direttore sportivo del club toscano, Antonio Obbedio, annuncia l'intenzione del giocatore di smettere di giocare, per dedicarsi alla carriera di allenatore. Tre giorni dopo lo stesso Mingazzini conferma il suo ritiro agonistico.\nStatistiche.\nPresenze e reti nei club.\n\"Statistiche aggiornate all'8 maggio 2018.\""}
{"id": "201023", "revid": "1728", "url": "https://it.wikipedia.org/wiki?curid=201023", "title": "Falisco", "text": ""}
{"id": "201024", "revid": "1982", "url": "https://it.wikipedia.org/wiki?curid=201024", "title": "Ville-aux-Bois-l\u00e8s-Dizy", "text": ""}
{"id": "201028", "revid": "1982", "url": "https://it.wikipedia.org/wiki?curid=201028", "title": "Ville-aux-Bois-l\u00e8s-Pontavert", "text": ""}
{"id": "201029", "revid": "1728", "url": "https://it.wikipedia.org/wiki?curid=201029", "title": "Lingue italiche antiche", "text": ""}
{"id": "201031", "revid": "1728", "url": "https://it.wikipedia.org/wiki?curid=201031", "title": "Osco", "text": ""}
{"id": "201035", "revid": "283141", "url": "https://it.wikipedia.org/wiki?curid=201035", "title": "Disuguaglianze di Boole e di Bonferroni", "text": "In teoria della probabilit\u00e0, la disuguaglianza di Boole, nota anche come limite per l'unione, afferma che per ogni collezione finita o numerabile di eventi, la probabilit\u00e0 che accada almeno uno degli eventi \u00e8 minore o uguale alla somma delle probabilit\u00e0 dei singoli eventi. Questa disuguaglianza viene generalizzata da due disuguaglianze di Bonferroni.\nDisuguaglianza di Boole.\nConsideriamo un insieme finito o numerabile di eventi \"A\"1, \"A\"2, \"A\"3, ... . Per esso vale la disuguaglianza \nDisuguaglianze di Bonferroni.\nNel caso di collezioni finite di eventi, la precedente disuguaglianza pu\u00f2 venire generalizzata nelle cosiddette disuguaglianze di Bonferroni le quali forniscono estremi superiori e inferiori alla probabilit\u00e0 per l'unione di tali eventi.\nIntroduciamo le seguenti quantit\u00e0:\ne per 2 &lt; \"k\" \u2264 \"n\",\ndove si intende che la somma sia da effettuare sopra tutte le \"k\"-uple di interi formula_5 soddisfacenti formula_6.\nPer gli interi dispari \"k\" \u2265 1 si dimostra che \nmentre per gli interi pari \"k\" \u2265 2\nLa disuguaglianza di Boole si ottiene come caso particolare relativo a \"k\" = 1."}
{"id": "201039", "revid": "599", "url": "https://it.wikipedia.org/wiki?curid=201039", "title": "Disuguaglianza di Boole", "text": ""}
{"id": "201041", "revid": "599", "url": "https://it.wikipedia.org/wiki?curid=201041", "title": "Disuguaglianze di Bonferroni", "text": ""}
{"id": "201042", "revid": "1305772", "url": "https://it.wikipedia.org/wiki?curid=201042", "title": "Web service", "text": "In informatica un Web service (servizio web), secondo la definizione data dal World Wide Web Consortium (W3C), \u00e8 un sistema software progettato per supportare l'interoperabilit\u00e0 tra diversi elaboratori su una medesima rete oppure in un contesto distribuito.\nStoria.\nIl consorzio OASIS (\"Organization for the Advancement of Structured Information Standards\") ed il W3C sono i principali responsabili dell'architettura e della standardizzazione dei Web service; per migliorare l'interoperabilit\u00e0 tra le diverse implementazioni dei Web service l'organizzazione WS-I sta inoltre sviluppando una serie di \"profili\" per meglio definire gli standard coinvolti.\nDescrizione.\nTale caratteristica si ottiene associando all'applicazione un'interfaccia software (descritta in un formato automaticamente elaborabile quale, ad es., il Web Services Description Language) che espone all'esterno il servizio/i associato/i e utilizzando la quale altri sistemi possono interagire con l'applicazione stessa attivando le operazioni descritte nell'interfaccia (\"servizi\" o richieste di procedure remote) tramite appositi \"messaggi\" di richiesta: tali messaggi di richiesta sono inclusi in una \"busta\" (la pi\u00f9 famosa \u00e8 SOAP), formattati secondo lo standard XML, incapsulati e trasportati tramite i protocolli del Web (solitamente HTTP), da cui appunto il nome \"Web service\". Di fatto dunque il \"web service\" consiste in una chiamata ad un servizio molto simile a una funzione, subroutine o metodo scritta in maniera inusuale rispetto alla norma e con i suddetti metodi di chiamata, utili in termini di interoperabilit\u00e0 in un'architettura tipica complessa di tipo modulare.\nProprio grazie all'utilizzo di standard basati su XML, tramite un'architettura basata sui Web Service (chiamata, con terminologia inglese, \"Service oriented Architecture - SOA\") applicazioni software scritte in diversi linguaggi di programmazione e implementate su diverse piattaforme hardware possono quindi essere utilizzate, tramite le interfacce che queste \"espongono\" pubblicamente e mediante l'utilizzo delle funzioni che sono in grado di effettuare (i \"servizi\" che mettono a disposizione) per lo scambio di informazioni e l'effettuazione di operazioni complesse (quali, ad esempio, la realizzazione di \"processi di business\" che coinvolgono pi\u00f9 aree di una medesima azienda) sia su reti aziendali come anche su Internet: la possibilit\u00e0 dell'interoperabilit\u00e0 fra diversi linguaggi di programmazione (ad esempio, tra Java e Python) e diversi sistemi operativi (come Windows e Linux) \u00e8 resa possibile dall'uso di standard \"aperti\".\nCaratteristiche.\nAlcuni dei vantaggi che \u00e8 possibile ottenere con l'utilizzo dei Web service sono i seguenti:\nDi contro, vi sono i seguenti aspetti da considerare:\nRagioni dell'utilizzo.\nLa ragione principale per la creazione e l'utilizzo di Web service \u00e8 il \"disaccoppiamento\" che l'interfaccia standard esposta dal Web service rende possibile fra il sistema utente ed il Web service stesso: modifiche a una o all'altra delle applicazioni possono essere attuate in maniera \"trasparente\" all'interfaccia tra i due sistemi; tale flessibilit\u00e0 consente la creazione di sistemi software complessi costituiti da componenti svincolati l'uno dall'altro e consente una forte riusabilit\u00e0 di codice ed applicazioni gi\u00e0 sviluppate.\nI Web service hanno inoltre guadagnato consensi visto che, come protocollo di trasporto, possono utilizzare HTTP \"over\" TCP sulla porta 80; tale porta \u00e8, normalmente, una delle poche (se non l'unica) lasciata \"aperta\" dai sistemi firewall al traffico di entrata ed uscita dall'esterno verso i sistemi aziendali e ci\u00f2 in quanto su tale porta transita il traffico HTTP dei web browser: ci\u00f2 consente l'utilizzo dei Web service senza modifiche sulle configurazioni di sicurezza dell'azienda (un aspetto che se da un lato \u00e8 positivo solleva preoccupazioni concernenti la sicurezza).\nUn'ultima ragione che ha favorito l'adozione ed il proliferare dei Web service \u00e8 la mancanza, prima dello sviluppo di SOAP, di interfacce realmente funzionali per l'utilizzo di funzionalit\u00e0 distribuite in rete: EDI, RPC, ed altri tipi di API (\"Application Programming Interface\") erano e rimangono meno conosciute e di facile utilizzo rispetto all'architettura dei Web service.\nPila protocollare.\nLa pila protocollare dei Web service \u00e8 l'insieme dei protocolli di rete utilizzati per definire, localizzare, realizzare e far interagire tra di loro i Web service; \u00e8 principalmente composta di quattro aree:\nUlteriori protocolli standard utilizzati sono:"}
{"id": "201044", "revid": "964", "url": "https://it.wikipedia.org/wiki?curid=201044", "title": "Apollinopolis Magna", "text": ""}
{"id": "201045", "revid": "964", "url": "https://it.wikipedia.org/wiki?curid=201045", "title": "Behedet", "text": ""}
{"id": "201046", "revid": "287204", "url": "https://it.wikipedia.org/wiki?curid=201046", "title": "Echallon", "text": ""}
{"id": "201047", "revid": "287204", "url": "https://it.wikipedia.org/wiki?curid=201047", "title": "Echenevex", "text": ""}
{"id": "201049", "revid": "599", "url": "https://it.wikipedia.org/wiki?curid=201049", "title": "Applicazione lineare", "text": ""}
{"id": "201050", "revid": "287204", "url": "https://it.wikipedia.org/wiki?curid=201050", "title": "Etrez", "text": ""}
{"id": "201051", "revid": "1821847", "url": "https://it.wikipedia.org/wiki?curid=201051", "title": "Vincenzo Cuoco", "text": "Biografia.\nCuoco nacque a Civitacampomarano, un piccolo borgo del Contado di Molise, al secolo parte del Regno di Napoli (attualmente in provincia di Campobasso), figlio di Michelangelo Cuoco, un avvocato e studioso di economia, appartenente ad una famiglia della locale borghesia di provincia, e di Colomba de Marinis.\nRicevuta una prima istruzione nel vivace ambiente illuministico del paese nat\u00eco, animato dalla famiglia Pepe, a cui era imparentato (tra i parenti ebbe come cugino Gabriele Pepe), nel 1787 si rec\u00f2 a Napoli per studiarvi diritto e fu allievo privato di Ignazio Falconieri. Non termin\u00f2 gli studi di legge, ma a partire da questo periodo si interess\u00f2 di questioni economiche, sociali, culturali, filosofiche e politiche, materie che resteranno sempre al centro della sua attivit\u00e0 e dei suoi interessi.\nNell'ambiente culturale napoletano conobbe ed entr\u00f2 in contatto con intellettuali illuminati del Sud, tra i quali anche il conterraneo Giuseppe Maria Galanti (1743-1806), che in una lettera del 4 settembre del 1790 al padre Michelangelo, descrive Vincenzo: \"capace, di molta abilit\u00e0 e di molto talento\", ma \"trascurato\" e \"indolente\", forse non soddisfatto appieno della collaborazione di Vincenzo alla stesura della sua \"Descrizione geografica e politica delle Sicilie\".\nPartecip\u00f2 attivamente alla costituzione della Repubblica Napoletana nel 1799 ed alle sue vicissitudini, ricoprendovi le cariche di segretario del suo ex-docente Ignazio Falconieri e di organizzatore del Dipartimento del Volturno.\nIn seguito alla capitolazione della Repubblica per mano delle truppe sanfediste del cardinale Fabrizio Ruffo ed al susseguente ritorno al potere dei Borboni, conobbe il carcere per alcuni mesi, venendo inoltre condannato alla confisca dei beni e quindi costretto all'esilio, dapprima a Parigi e poi a Milano, dove gi\u00e0 nel 1801 pubblic\u00f2 il suo capolavoro, il \"Saggio storico sulla rivoluzione napoletana\", poi ampliato nella successiva edizione del 1806.\nSempre a Milano, tra il 1802 ed il 1804 diresse il \"Giornale Italiano\", dando un'impronta economica di rilievo al periodico e svolgendo una vivace attivit\u00e0 pubblicistica, che proseguir\u00e0 anche a Napoli con la sua collaborazione al \"Monitore delle Sicilie\".\nNel 1806 pubblic\u00f2 il suo \"Platone in Italia\", originale romanzo utopistico proposto in forma epistolare, e quindi rientr\u00f2 nel Regno di Napoli governato da Giuseppe Bonaparte, ricoprendovi importanti incarichi pubblici, prima come Consigliere di Cassazione e poi Direttore del Tesoro, distinguendosi inoltre come uno dei pi\u00f9 importanti consiglieri del governo di Gioacchino Murat.\nIn questo ambito prepar\u00f2 nel 1809 un \"Progetto per l'ordinamento della pubblica istruzione nel Regno di Napoli\", nel quale l'istruzione pubblica \u00e8 vista come indispensabile strumento per la formazione di una coscienza nazional popolare. Seguace del Pestalozzi, Cuoco prospetta \u00abun'istruzione generale, pubblica ed uniforme\u00bb. \nDal 1810 ebbe l'incarico di Capo del Consiglio Provinciale del Molise e, durante la durata di tale impiego, scrisse nel 1812 \"Viaggio in Molise\", opera storico-descrittiva sulla sua regione natale a cui rest\u00f2 legato grazie anche alla stretta parentela con la famiglia Pepe (Gabriele Pepe), presso la quale si conservano ancora suoi scritti e ritratti.\nMor\u00ec a seguito di lunghi e dolorosi anni funestati dalla follia, che lo colp\u00ec a partire dal 1816 (forse anche a seguito del travaglio interiore scatenato dalla Restaurazione), spingendolo alla distruzione di molti suoi manoscritti, rimasti dunque inediti, e costringendolo a ridurre progressivamente le sue attivit\u00e0 sino alla morte, avvenuta a Napoli nel 1823.\nOpere.\nStudioso di letteratura, giurisprudenza e filosofia, Vincenzo Cuoco si segnala, oltre che per la sua attivit\u00e0 pubblicistica, per il \"Platone in Italia\", originale romanzo utopistico in forma epistolare e, soprattutto, per il \"Saggio storico sulla rivoluzione napoletana del 1799\", opera di fondamentale importanza nella nostra storiografia, forse non studiata e conosciuta quanto meriterebbe.\nLavor\u00f2 ad altri saggi e opere letterarie, rimaste in gran parte incompiute (salvo il saggio \"Viaggio nel Molise\", scritto nel 1812) e da lui stesso distrutte nel corso delle crisi nervose causate dalla malattia che lo accompagn\u00f2 nei suoi ultimi anni.\nSaggio storico sulla rivoluzione napoletana del 1799.\nIl \"Saggio storico sulla rivoluzione napoletana del 1799\" fu scritto durante l'esilio a Parigi e pubblicato a Milano in forma anonima nel 1801.\nL'opera narra gli eventi occorsi a Napoli tra il dicembre del 1798 (fuga di re Ferdinando IV di Borbone in Sicilia) e la caduta della Repubblica Napoletana, comprese le rappresaglie che ne seguirono la fine.\nIl saggio conobbe un vasto successo (fu presto tradotto anche in tedesco) e and\u00f2 abbastanza rapidamente esaurito, tanto da spingere l'autore - anche per scoraggiare i tentativi di ristampa abusiva - a porre mano ad una nuova edizione ampliata, che vide la luce nel 1806.\nNel 1807 il saggio fu tradotto anche in Francese (quasi contemporaneamente ad analoga traduzione del \"Platone in Italia\").\nAccanto alla dimensione puramente storiografica, attraverso la quale vengono ripercorsi gli eventi che condussero alla nascita e alla rapida fine dell'effimero esperimento repubblicano (inquadrati dall'autore nel burrascoso contesto delle invasioni napoleoniche in Italia), l'opera si propone come un commento storico e mira a delineare una lettura critica della vicenda rivoluzionaria.\nIl racconto degli accadimenti viene proposto sotto forma di indagine rigorosa dei fatti e investe l'esposizione dei principi teorici che mossero gli artefici della rivoluzione napoletana.\nSenza indulgere in enfasi e retorica, viene in tal modo offerto al lettore uno spaccato della vivace e avanzata cultura filosofica e politica d'inizio secolo nella capitale del Sud d'Italia (all'epoca in Europa seconda solo a Parigi per estensione), ove gli insegnamenti di Mario Pagano (1748-1799), di Antonio Genovesi, di Gaetano Filangieri (1752-1788), e di Giambattista Vico confluiscono a filtrare e aggiornare la lettura sempre valida de \"Il Principe\" di Niccol\u00f2 Machiavelli.\nPoste a confronto la Rivoluzione francese e quella partenopea, Vincenzo Cuoco indaga le ragioni del fallimento di quest'ultima e ne individua con lucidit\u00e0 e senza pregiudizi le cause: ispirata e poi di fatto imposta dagli stranieri, la rivoluzione coinvolge a Napoli solo una \"\u00e9lite\" molto limitata numericamente (e largamente impreparata alla difficile arte del governo), senza penetrare nella coscienza popolare e senza tenere in alcun conto delle peculiarit\u00e0, tradizioni, necessit\u00e0 reali e aspirazioni pi\u00f9 autentiche che caratterizzavano le genti napoletane:\nSe da un lato, secondo Cuoco, il governo rivoluzionario cadde vittima - prima di tutto - della sua stessa imperizia tecnico-politica, dall'altro l'esperimento era votato in partenza al fallimento in quanto mirava ad applicare ciecamente il modello della Rivoluzione francese, tal quale, senza minimamente preoccuparsi di adattarlo alla realt\u00e0 napoletana e alle sue peculiarit\u00e0.\nD'altra parte, osserva Cuoco con spirito squisitamente moderno e rara acutezza, si pretendeva che il popolo aderisse ciecamente ad una rivoluzione della quale non poteva capire n\u00e9 i valori, n\u00e9 le ragioni: \"\u00abIl vostro Claudio \u00e8 fuggito, Messalina trema\u00bb\u2026 Era obbligato il popolo a saper la storia romana per conoscere la sua felicit\u00e0?\" (\"Saggio...\", cap. XIX)\nLa Rivoluzione fu dunque imposta al popolo, piuttosto che proposta o sorta dalle sue istanze pi\u00f9 autentiche e profonde, determinando pertanto una profonda e insanabile frattura tra gli intellettuali che la guidarono e la popolazione che se ne sent\u00ec sostanzialmente estranea e che spontaneamente seppe riconoscerla per quel che certo essa era a livello geopolitico: un regime imposto dall'interesse di una potenza straniera.\nL'acuta e onest\u00e0 critica di Cuoco - sempre sostenuto nella sua opera da un raro attaccamento al realismo e da una logica incalzante - nel condannare la cieca fiducia delle \"\u00e9lite\" in teorie generali che non tengono nel giusto conto la storia e la cultura pi\u00f9 profonde e vere dei popoli, individua dunque gi\u00e0 all'alba del XIX secolo nella frattura tra classi dirigenti e istanze popolari quello che sar\u00e0 forse il pi\u00f9 grave dramma dell'intera avventura risorgimentale italiana e che tanto dovr\u00e0 pesare sulla storia dell'Italia unita, sino a i giorni nostri.\nCritiche al saggio storico.\nL'opera di Vincenzo Cuoco ricevette aspre critiche per la sua documentazione storiografica. Al di l\u00e0 delle convinzioni politiche, gli \u00e8 stata rimproverata una certa parzialit\u00e0 nella ricerca storiografica. L'abate Domenico Sacchinelli, segretario del cardinale Fabrizio Ruffo, fondatore e comandante dell'Esercito della Santa Fede in Nostro Signore Ges\u00f9 Cristo, principale responsabile della sanguinaria caduta della Repubblica e della restaurazione dei Borboni al trono, critic\u00f2 aspramente la sua opera.\nAl fine di far conoscere la sua versione dei fatti, Domenico Sacchinelli pubblic\u00f2 un'opera intitolata \"Memorie storiche sulla vita del cardinale Fabrizio Ruffo\" (1836), scritta nove anni dopo la morte di Fabrizio Ruffo nella quale, essendo stato segretario del cardinale e possedendo dei documenti del periodo, contestava molte delle notizie su Ruffo e sui sanfedisti. Sacchinelli, nella prefazione, asserisce che Cuoco, a sua differenza, non poteva sapere quello che l'esercito della Santa Fede aveva fatto per filo e per segno, in quali paesi era stato e quali paesi aveva saccheggiato o incendiato.\nAnche Benedetto Croce condann\u00f2 le opere \"patriottarde e umanistiche\" di Vincenzo Cuoco, Carlo Botta e Pietro Colletta, in quanto storicamente incongruenti e non imparziali, pur avendo esse propugnato idee moderne quali l'anticlericalismo, la libert\u00e0 e l'uguaglianza e avendo in tal modo contribuito al progresso.\nPlatone in Italia.\n \nIl \"Platone in Italia\", diviso in due volumi, \u00e8 un originale esempio di romanzo storico scritto in forma epistolare che l'autore finge di aver tradotto dal greco.\nL'opera, scritta prima del suo rientro a Napoli nel 1806 (e pubblicata nello stesso anno), \u00e8 dedicata alla celebrazione del mito di un'immaginata \"Italia pitagorica\", intesa come antico e mitico \"luogo\" della saggezza.\nNel racconto immaginario di Cuoco si descrive il viaggio intrapreso dal giovane \"Cleobolo\", discepolo di Platone, in visita nella Magna Grecia in compagnia del suo maestro: il viaggio fornisce lo spunto per esaltare l'originalit\u00e0 e la natura \"primigenia\" della civilt\u00e0 italiana, vista da Cuoco come pi\u00f9 antica di quella ellenica: \u00e8 nell'Italia meridionale che quelle popolazioni raggiungono per prime l'apice sia nel campo delle istituzioni civili, sia nelle scienze e nelle arti.\nAnche in quest'opera \u00e8 chiaramente rintracciabile l'influsso di \"Vico\" e del suo \"De antiquissima Italorum sapientia\", laddove Cuoco ne coglie non solo la dimensione storica, ma anche quella filosofica.\nImportante dal punto di vista ideologico, l'opera intende affermare la supremazia culturale italiana rispetto alla Francia e al resto d'Europa e pu\u00f2 essere considerata come un preannuncio della corrente d'orgoglio nazionale che si svilupper\u00e0 in tutto il primo Ottocento e che culminer\u00e0 nel celebre \"Del primato morale e civile degli Italiani\" di Vincenzo Gioberti.\nA tratti disorganica e monotona, l'opera non rende giustizia al suo autore da un punto di vista squisitamente letterario, specie se confrontata con lo stile straordinariamente persuasivo, agile ed efficace del \"Saggio\" sulla rivoluzione napoletana."}
{"id": "201052", "revid": "1305772", "url": "https://it.wikipedia.org/wiki?curid=201052", "title": "MFL", "text": ""}
{"id": "201056", "revid": "599", "url": "https://it.wikipedia.org/wiki?curid=201056", "title": "Rango di una matrice", "text": ""}
{"id": "201059", "revid": "287204", "url": "https://it.wikipedia.org/wiki?curid=201059", "title": "Evosges", "text": ""}
{"id": "201060", "revid": "287204", "url": "https://it.wikipedia.org/wiki?curid=201060", "title": "Rango di una trasformazione lineare", "text": ""}
{"id": "201061", "revid": "767487", "url": "https://it.wikipedia.org/wiki?curid=201061", "title": "Swedish Match", "text": "Swedish Match \u00e8 un'azienda svedese con base in Stoccolma che produce prodotti a base di tabacco (come lo snus) e fiammiferi. \u00c8 stata fondata con il nome di \"Svenska T\u00e4ndsticksaktiebolaget\" da Ivar Kreuger nel 1917. L'azienda ha cambiato nome nel 1980. L'azienda possiede anche la \"Svenska Tobaks AB\" fondata nel 1915."}
{"id": "201062", "revid": "767487", "url": "https://it.wikipedia.org/wiki?curid=201062", "title": "Battalions of Fear", "text": "Battalions of Fear \u00e8 l'album di debutto per la band power metal tedesca Blind Guardian. Pubblicato nel 1988 dalla No Remorse Records, \u00e8 stato ristampato nel 1991 dalla Virgin Records.\nIl disco.\n\u00c8 un album tipicamente speed metal ispirato ai lavori degli Helloween (del cui ex-chitarrista Kai Hansen per altro erano molto amici) di quegli anni. Al contrario dei lavori successivi, \"Battalions of Fear\" ha un sound piuttosto grezzo e poco raffinato, dovuto ad una produzione non eccellente e al fatto che i Blind Guardian erano ancora legati al tradizionale sound graffiante del metal tedesco degli anni ottanta.\nI disegni di copertina sono di van Waay Design.\nL'album in questione \u00e8 stato ristampato, in versione rimasterizzata, dalla Virgin Records nel corso del 2007. Come bonus \u00e8 stato inserito il primo demo dei Lucifer's Heritage, gruppo pre-Blind Guardian, \"Symphonies of Doom\".\nCuriosit\u00e0.\nIl penultimo pezzo dell'album, By the Gates of Moria, presenta evidenti richiami al quarto movimento della Sinfonia dal nuovo mondo di Anton\u00edn Dvo\u0159\u00e1k. Anche il gruppo metal Rhapsody of Fire ha utilizzato questo tema nell'ultima traccia del suo quarto disco, Wizard's Last Rhymes da Rain of a Thousand Flames.\nLe tracce By the Gates of Moria, Majesty e Gandalf's Rebirth sono ispirate al romanzo di J. R. R. Tolkien Il Signore degli Anelli mentre la traccia Guardian of the Blind \u00e8 ispirata a It, famoso romanzo di Stephen King."}
{"id": "201066", "revid": "287204", "url": "https://it.wikipedia.org/wiki?curid=201066", "title": "Xiuhcoatl", "text": "Xiuhcoatl (il serpente di fuoco o serpente di turchese) nella mitologia azteca era l'arma fiammeggiante di Huitzilopochtli con la quale uccise i Centzon Huitznahua e Coyolxauhqui rappresentava la siccit\u00e0 e la terra bruciata. \nNegli oggetti artigianali veniva raffigurato come un serpente ed \u00e8 collegato al culto del fuoco di Xiuhtecuhtli.\nPresso gli Xiu \u00e8 probabilmente una versione di Quetzalcoatl e, in tale versione, viene considerato il\n\"figlio della luna\"."}
{"id": "201067", "revid": "767487", "url": "https://it.wikipedia.org/wiki?curid=201067", "title": "Una storia da raccontare", "text": "Una storia da raccontare \u00e8 il ventiquattresimo album dei Nomadi. \u00c8 il primo album con Massimo Vecchi al basso e alla voce, in sostituzione di Elisa Minari e di Francesco Gualerzi.\nDescrizione.\nIl tema principale della title-track \"Una storia da raccontare\" \u00e8 la pena di morte, contro la quale il gruppo si \u00e8 sempre schierato.\nIl \"trentaduesimo parallelo\" citato nell'omonima canzone \u00e8 quello che attraversa la Palestina."}
{"id": "201070", "revid": "339392", "url": "https://it.wikipedia.org/wiki?curid=201070", "title": "Relativit\u00e0 Generale", "text": ""}
{"id": "201074", "revid": "1934238", "url": "https://it.wikipedia.org/wiki?curid=201074", "title": "Kyoga", "text": "Il lago Kyoga \u00e8 un lago dell'Uganda, di grandi dimensioni, ma poco profondo. \nDescrizione.\nIl lago ha una superficie di 1.720\u00a0km\u00b2 e si trova a una altezza di 914 metri sul livello del mare. Il Nilo Vittoria lo attraversa nel suo percorso dal lago Vittoria al lago Alberto, e ne rappresenta la principale fonte d'acqua insieme alla regione del monte Elgon al confine tra Uganda e Kenya. Nonostante il lago Kyoga sia parte del sistema geografico dei grandi laghi africani, non \u00e8 considerato come uno dei grandi laghi.\nIl lago non \u00e8 mai pi\u00f9 profondo di 5,7 metri, e per gran parte della sua estensione non supera mai i 4 metri di profondit\u00e0. Le aree meno profonde di 3 metri sono completamente ricoperte di ninfee, mentre gran parte delle paludose coste del lago \u00e8 ricoperta di papiri e giacinti d'acqua. I papiri formano anche delle isole galleggianti di vegetazione che vengono trascinate dalla corrente tra piccole isole interne al lago. Il lago \u00e8 circondato da grandi aree paludose alimentate da una complessa trama di corsi d'acqua.\nNel lago sono stati individuati fino ad ora 46 specie diverse di pesci, numerosi sono i coccodrilli.\nUna grande quantit\u00e0 di piogge, verificatasi a causa del Ni\u00f1o, tra il 1997 e il 1998 alz\u00f2 in modo eccezionale il livello del fiume, portando le grandi isole di vegetazione presenti sulla superficie ad accumularsi in prossimit\u00e0 dello sbocco del lago, nel Nilo Vittoria. Il blocco delle acque caus\u00f2 un ulteriore innalzamento del livello del lago, che fin\u00ec col tracimare e inondare fino a 580\u00a0km\u00b2 delle terre circostanti, costringendo all'evacuazione gli abitanti delle zone limitrofe e causando gravi danni socio-economici alla regione. Nel 2004, il governo egiziano garant\u00ec all'Uganda un finanziamento di 13 milioni di dollari per liberare il flusso delle acque del lago. Al 2005 lo sbocco del lago \u00e8 ancora in gran parte ostruito.\nStoria.\nIl lago Kyoga fu scoperto nel 1874 da Charles Chaill\u00e9-Long e da questi chiamato \"Ibrahim-See\" da Ibrahim Pascha. Nel 1897 ricevette l'attuale nome grazie ai viaggi di esplorazione di James Ronald Leslie Macdonald."}
{"id": "201075", "revid": "1013865", "url": "https://it.wikipedia.org/wiki?curid=201075", "title": "Huaraz", "text": "Huaraz \u00e8 una citt\u00e0 del Per\u00f9 di circa 119.000 abitanti nell'area urbana, capoluogo della regione di Ancash e della provincia di Huaraz.\nUbicata ad un'altitudine di 3.091 m s.l.m. nella parte settentrionale del paese, si trova sull'altopiano Callej\u00f3n de Huaylas ai piedi della Cordillera Blanca, a poca distanza dallo Huascar\u00e1n che con i 6.768 m della cima sud \u00e8 il pi\u00f9 alto monte del paese.\nHuaraz \u00e8 una destinazione molto importante per praticare gli sport di avventura in montagna. \u00c8 anche conosciuta come \"la muy noble y generosa ciudad\" (la citt\u00e0 molto nobile e generosa), appellativo che risale alla lotta per l'indipendenza del Per\u00f9 e che si merit\u00f2 per la dedizione dimostrata dai suoi abitanti alla causa.\nA seguito del terremoto di Ancash del 31 maggio 1970 che rase al suolo diverse citt\u00e0 del \"Callej\u00f3n de Huaylas\" provocando circa 30.000 vittime e mobilit\u00f2 la solidariet\u00e0 di diversi paesi stranieri, ha ricevuto anche il titolo di \"Capital de la Amistad Internacional\" (Capitale dell'Amicizia Internazionale)."}
{"id": "201076", "revid": "1632387", "url": "https://it.wikipedia.org/wiki?curid=201076", "title": "Follow the Blind", "text": "Follow the Blind \u00e8 il secondo album del gruppo musicale tedesco Blind Guardian, pubblicato nel 1989 dalla No Remorse Records e ristampato nel 1991 dalla Virgin Records.\nIl disco.\nLo stile \u00e8 simile a quello del precedente \"Battalions of Fear\", sebbene l'inventiva compositiva e il bisogno della band di creare uno stile personale ne facciano gi\u00e0 un album pi\u00f9 maturo.\nAlcune canzoni sono ispirate al libro \"Elric di Melnibon\u00e9\" di Michael Moorcock.\nDall'album \u00e8 stato estratto il singolo \"Banish from Sanctuary\", stampato in sole 500 copie distribuite in forma promozionale."}
{"id": "201078", "revid": "486946", "url": "https://it.wikipedia.org/wiki?curid=201078", "title": "Nilo Vittoria", "text": ""}
{"id": "201079", "revid": "1888309", "url": "https://it.wikipedia.org/wiki?curid=201079", "title": "Drumlin", "text": "In geologia, un drumlin (dal gaelico: \"droimn\u00edn\", piccola cresta di un colle, registrata a partire dal 1833) o montecchio \u00e8 un particolare tipo di collina a forma di schiena di balena o di \"schiena d'asino\", allungata nella direzione di movimento del ghiaccio di un ghiacciaio e con l'estremit\u00e0 pi\u00f9 ripida rivolta a monte. \nI \"drumlin\" si formarono per l'azione dei ghiacciai nel corso della glaciazione W\u00fcrm. Sono formati da morene di fondo e da materiali preesistenti sul posto (substrato roccioso), come le tilliti non consolidate, sui quali si \u00e8 esercitata l'azione del ghiacciaio. Possono arrivare a 45 metri d'altezza e 1 km di lunghezza e, solitamente, sono situati fra altri \"drumlin\", nei cosiddetti campi di drumlin dove sono raggruppati in \"sciami\" fino a qualche centinaio, caratterizzati dalla stessa forma e dallo stesso verso; inoltre sono dislocati un po' pi\u00f9 indietro delle morene terminali.\nSono frequenti in Nord America, nell'Irlanda settentrionale, in Estonia e nella Svezia Meridionale. In Italia \u00e8 possibile ammirarne alcuni esempi nell'arco alpino, per esempio nell'Oltradige.\nGeomorfologia.\nL'asse maggiore di un drumlin \u00e8 parallelo al movimento del ghiaccio e la forma \u00e8 in genere simmetrica lungo questo asse. La lunghezza \u00e8 in genere compresa tra 1 e 2 km, la larghezza tra 300 e 600 m, l'altezza inferiore a 50 m. Il rapporto tra larghezza e lunghezza \u00e8 in generale di 2:3,5. \nNormalmente i \"drumlin\" non si trovano isolati, ma raggruppati in campi di drumlin, cio\u00e8 in sciami che possono comprendere fino a un centinaio di esemplari di collinette di forma, dimensione e orientamento simili. I \"drumlin\" hanno spesso una struttura stratificata, il che indica che nuovo materiale \u00e8 stato ripetutamente aggiunto a un nucleo iniziale, che pu\u00f2 essere costituito di roccia o tillite glaciale. La composizione dei drumlin varia in funzione della zona in cui si sono formati e pertanto essi possono essere costituiti dalla stessa tillite delle morene circostanti o essere composti di roccia in posto, sabbia, ghiaia o loro misture di vario grado.\nMolti campi di \"drumlin\" del Pleistocene spesso le collinette hanno una disposizione a ventaglio. Anche i \"drumlin\" di M\u00falaj\u00f6kull hanno una disposizione a ventaglio che copre un arco di 180\u00b0."}
{"id": "201083", "revid": "125849142", "url": "https://it.wikipedia.org/wiki?curid=201083", "title": "Sergio Cusani", "text": "Biografia.\nConsulente finanziario.\nFiglio dell'importante industriale del rame Gabriele Cusani, frequent\u00f2, senza conseguire la laurea, l'Universit\u00e0 Bocconi di Milano, dove svolse militanza politica nel Movimento Studentesco collocandosi nelle correnti di estrema sinistra del Movimento Lavoratori per il Socialismo. Fu imputato per oltraggio a pubblico ufficiale e poi assolto per insufficienza di prove nel processo per l'omicidio di Roberto Franceschi. \nCrebbe professionalmente negli ambienti finanziari milanesi e in particolare presso lo studio del famoso agente di borsa Aldo Ravelli; fu consulente finanziario della famiglia Ferruzzi, prima con il fondatore Serafino, poi con il genero Raul Gardini e infine con Carlo Sama.\nLa sua fama deriva dalla vicenda delle tangenti Enimont, pagate dall'imprenditore Raul Gardini a numerosi esponenti politici in seguito alla vendita dell'azienda. La \"madre di tutte le tangenti\", come fu definita, ammontava a circa 150 miliardi di lire, dati da Montedison per favorire il burrascoso divorzio dall'Eni dopo il fallimento della joint venture.\nRaul Gardini voleva uscire da Enimont, in fretta e con una supervalutazione delle sue azioni; per farlo, secondo l'accusa, occorreva pagare i partiti e Gardini incaric\u00f2 Sergio Cusani di reperire i fondi necessari, ovviamente \"in nero\". A Cusani viene in mente il \"personaggio dalla liquidit\u00e0 spaventosa\" che aveva gi\u00e0 fatto affari immobiliari con la Ferruzzi e con la Montedison ai tempi di Serafino: Domenico Bonifaci, immobiliarista romano. A Bonifaci si chiese di acquistare la societ\u00e0 Sviluppo Linate con una complessa operazione, in cui 60 miliardi furono anticipati dalla stessa Montedison. Bonifaci accett\u00f2 e pag\u00f2 in nero: parte in contanti e parte in CCT, dei quali compil\u00f2 un minuzioso elenco, rivelatosi preziosissimo poi per gli inquirenti quando si tratt\u00f2 di capire dove fossero andati a finire quei soldi. Una parte dei CCT venne portata in Vaticano presso la banca IOR che la trasform\u00f2 in contanti.\nDopo l'inizio delle inchieste di Tangentopoli, Cusani comprese che si avvicinava il momento dell'arresto e liquid\u00f2 la societ\u00e0 di consulenza per dedicarsi alla propria difesa: questa si incentr\u00f2 su un ostinato esercizio della facolt\u00e0 di non rispondere al di fuori dello stretto indispensabile per difendere la memoria del suo mentore Gardini, nel frattempo suicidatosi; questo atteggiamento processuale si tradusse nell'unico vero baluardo che nel turbine di Tangentopoli si frappose alla possibilit\u00e0 di qualificare come corruzione la posizione giudiziaria di Bettino Craxi, che la stampa tendeva a qualificare come finanziatore del Partito Socialista Italiano.\nIl processo Enimont.\nIl Processo Enimont, tenutosi presso il tribunale di Milano e presieduto dal giudice Giuseppe Tarantola, si svolse in dibattimento dopo la richiesta di giudizio immediato e anticip\u00f2 tutti gli assai meno noti processi dell'epoca di Tangentopoli. Il processo vide Antonio Di Pietro accusare Cusani e interrogare molti politici italiani in veste di testimoni o di imputati di reato connesso. Tra questi il gi\u00e0 citato Craxi, Arnaldo Forlani, esponenti della Lega Lombarda tra cui Bossi e Patelli, poi espulso, e del Partito Repubblicano Italiano. \nIl processo ebbe un grande seguito da parte della stampa e vide la condanna di Cusani a 5 anni e 10 mesi di reclusione. Cusani fu difeso dall'avvocato Giuliano Spazzali, ex membro del Soccorso Rosso Militante, che fu soprannominato \"l'anti-Di Pietro\". \nIn tutto rimase in cella quattro anni: tra i molti protagonisti della vicenda Enimont . Dall'ottobre 1998 ottenne l'affidamento in prova ai Servizi Sociali, iniziando a lavorare per l'\"Associazione Liberi\"; il 30 marzo 2001 fin\u00ec di scontare la sua pena. Gi\u00e0 nel corso del processo di primo grado aveva restituito 35 miliardi di lire mentre Bonifaci, in sede di patteggiamento per il reato di falso in bilancio, restitu\u00ec 54 miliardi di lire, evitando cos\u00ec il processo pubblico sui fondi neri ENI Montedison.\nL'attivit\u00e0 di recupero.\n\u00c8 impegnato in progetti di recupero per detenuti presso l'Agenzia di solidariet\u00e0 per il lavoro Agesol e di finanza etica in collaborazione con gli istituti di pena ed ex compagni di detenzione. Nel 2000 con Sergio Segio ha lanciato e organizzato una grande campagna per l'indulto e l'amnistia in occasione del Giubileo del 2000 e per la riforma penitenziaria, con il progetto \"Piccolo piano Marshall per le carceri\".\nSentenza di riabilitazione.\nIl 9 luglio del 2009 il Tribunale di sorveglianza di Milano ha dichiarato \"riabilitato Cusani Sergio da ogni incapacit\u00e0 ed effetto penale derivanti dalle precedenti condanne\"."}
{"id": "201085", "revid": "1075510", "url": "https://it.wikipedia.org/wiki?curid=201085", "title": "Georg Ohm", "text": "Era fratello del matematico Martin Ohm.\nCome insegnante di scuola superiore, Ohm inizi\u00f2 la sua ricerca con la nuova cella elettrochimica, inventata dallo scienziato italiano Alessandro Volta. Utilizzando attrezzature di sua creazione, Ohm si accorse che esiste una proporzionalit\u00e0 diretta tra la differenza di potenziale (o tensione) applicata attraverso un conduttore e la corrente elettrica risultante. Questa relazione \u00e8 nota come legge di Ohm.\nBiografia.\nI primi anni.\nGeorg Simon Ohm nacque in una famiglia protestante di Erlangen, Brandenburg-Bayreuth, (allora parte del Sacro Romano Impero), figlio di Johann Wolfgang Ohm, un fabbro e Maria Elizabeth Beck, figlia di un sarto di Erlangen. Sebbene i suoi genitori non fossero stati educati formalmente, il padre di Ohm era un uomo piuttosto straordinario che si era educato a un alto livello ed era in grado di dare ai suoi figli un'eccellente educazione attraverso i propri insegnamenti. Con tutti i fratelli e le sorelle di Ohm che erano nati egli avrebbe voluto formare una grande famiglia, ma, come era comune a quei tempi, parecchi bambini morirono nella loro infanzia. Dei sette bambini nati a Johann e Maria Ohm solo tre sopravvissero, Georg Simon, suo fratello Martin, che prosegu\u00ec per diventare un famoso matematico e sua sorella Elizabeth Barbara. Sua madre mor\u00ec quando Georg aveva dieci anni.\nQuando erano bambini, Georg Simon e Martin furono istruiti dal padre che li port\u00f2 ad un alto livello nella matematica, fisica, in chimica e filosofia. Questo fu in totale contrasto con la loro educazione scolastica. Georg Simon entr\u00f2 nell'Erlangen Gymnasium all'et\u00e0 di undici anni ma qui ricevette poco riguardo alla formazione scientifica. Di fatto questa parte formale del suo insegnamento fu uno stressante apprendimento senza ispirazione da testi rovinati e mal interpretati. Questo contrast\u00f2 con l'ispirata istruzione che i due ragazzi ricevettero dal padre che l\u00ec port\u00f2 ad un livello di matematica che indusse il professore dell'universit\u00e0 di Erlangen Karl Christian von Langsdorf a compararli alla famiglia Bernoulli.\n\u00c8 notevolmente sottolineato il meraviglioso successo di Johann Wolfgang Ohm, un uomo completamente autodidatta, per essere stato in grado di dare ai suoi figli una cos\u00ec pura educazione scientifica e matematica.\nLa vita all'universit\u00e0.\nNel 1805 Ohm entr\u00f2 all'Universit\u00e0 di Erlangen, ma egli cominci\u00f2 ad allontanarsi dalla vita di studente modello. Piuttosto che concentrato negli studi, egli trascorreva molto tempo danzando, pattinando e giocando a biliardo. Il padre di Ohm era adirato perch\u00e9 suo figlio aveva sciupato l'opportunit\u00e0 educativa che egli stesso non era mai stato abbastanza fortunato da avere e chiese che il figlio lasciasse l'Universit\u00e0 dopo tre semestri. Ohm and\u00f2 in Svizzera, dove nel settembre 1806 ottenne un posto come insegnante di matematica in una scuola a Gottstadt bei Nydau.\nKarl Christian von Langsdorf lasci\u00f2 l'Universit\u00e0 di Erlangen agli inizi del 1809 per occupare un posto all'Universit\u00e0 di Heidelberg per ricominciare i suoi studi matematici. Langsdorf consigli\u00f2 a Ohm di continuare i suoi studi di matematica per conto proprio, consigliandogli di leggere Eulero, Laplace e Lacroix. Piuttosto con riluttanza Ohm segu\u00ec il suo consiglio, ma lasci\u00f2 il suo posto a Gottstadt bei Nydau nel marzo 1809 per diventare un tutore privato a Neuchatel. Per due anni egli esegu\u00ec i suoi doveri come tutore mentre seguiva il consiglio di Langsdorf e continuava i suoi studi privati di matematica. Poi nell'aprile 1811 ritorn\u00f2 all'Universit\u00e0 di Erlangen.\nLa carriera da insegnante.\nI suoi studi privati erano stati di grande utilit\u00e0 per ricevere un dottorato all'Universit\u00e0 di Erlangen il 25 ottobre 1811 e immediatamente si un\u00ec al corpo degli insegnanti come professore di matematica. Dopo tre mesi Ohm abbandon\u00f2 il suo posto all'universit\u00e0. Egli non poteva vedere come poter ottenere una migliore posizione all'Erlangen poich\u00e9 le prospettive erano povere mentre egli viveva completamente nella povert\u00e0 del posto di insegnante. Il governo bavarese gli offr\u00ec un posto come insegnante di matematica e fisica in una scuola di scarsa qualit\u00e0 a Bamberga ed egli vi prese posto nel gennaio 1813.\nQuesta non era la carriera piena di successo immaginata da Ohm e decise che avrebbe dimostrato che valeva molto di pi\u00f9 di un insegnante in una povera scuola. Egli lavor\u00f2 alla scrittura di un libro elementare sugli insegnamenti della geometria mentre rimaneva disperatamente infelice nel suo lavoro. Dopo che Ohm aveva resistito per tre anni a scuola essa chiuse nel febbraio 1816. Il governo bavarese allora lo mand\u00f2 in un'affollata scuola a Bamberg per aiutarlo con l'insegnamento della matematica.\nL'11 settembre 1817 Ohm ricevette un'offerta per un posto di insegnante di matematica e fisica al Jesuit Gymnasium di Colonia. Questa era una scuola assai migliore delle altre in cui Ohm aveva precedentemente insegnato e disponeva di un laboratorio di fisica ben equipaggiato. Come aveva fatto per cos\u00ec tanto tempo nella sua vita, Ohm continu\u00f2 i suoi studi privati leggendo i testi pi\u00f9 importanti dei matematici francesi Lagrange, Legendre, Laplace, Biot e Poisson. Egli avanz\u00f2 nella lettura dei lavori di Fourier e Fresnel e inizi\u00f2 i propri lavori sperimentali nel laboratorio scolastico di fisica dopo aver saputo della scoperta dell'esperimento di Oersted in elettromagnetismo nel 1820. All'inizio i suoi esperimenti erano condotti per i propri benefici educativi poich\u00e9 erano studi privati che fece sui lavori dei pi\u00f9 importanti matematici.\nIl Jesuit Gymnasium di Colonia non riusc\u00ec a mantenere l'alto livello che aveva quando Ohm inizi\u00f2 a lavorare l\u00ec cos\u00ec, dal 1825, egli decise che avrebbe cercato di nuovo di ottenere il lavoro che egli veramente voleva, vale a dire un posto all'universit\u00e0. Capendo che la strada per tale posto sarebbe dovuta essere attraverso pubblicazioni di ricerca, cambi\u00f2 le sue attitudini verso il lavoro sperimentale che stava intraprendendo e inizi\u00f2 regolarmente un lavoro verso la pubblicazione dei suoi risultati.\nDi fatto egli si era convinto della veridicit\u00e0 di ci\u00f2 che oggi noi chiamiamo \"legge di Ohm\", ovvero la relazione che la corrente attraverso molti materiali \u00e8 direttamente proporzionale alla differenza di potenziale applicata attraverso il materiale. Il risultato non era contenuto nel primo giornale di Ohm pubblicato nel 1825, tuttavia, per questo giornale esamina la diminuzione nella forza elettromagnetica prodotta da un filo elettromagnetico poich\u00e9 la lunghezza del filo aumenta. Il giornale deduce relazioni matematiche esatte puramente sulla prova sperimentale che Ohm aveva classificato.\nIn due importanti giornali del 1826, Ohm diede una descrizione matematica della conduzione nei circuiti modellati sullo studio di Fourier sulla conduzione del calore. Questi giornali continuano la deduzione dei risultati di Ohm dalla prova sperimentale e, particolarmente nel secondo egli era in grado di proporre le leggi che spianavano la lunga strada per spiegare i risultati degli altri lavori sull'elettricit\u00e0 galvanica. Il secondo giornale \u00e8 il primo passo in una vasta teoria che Ohm fu in grado di dare nel suo famoso libro pubblicato l'anno seguente.\nOhm si trovava al Jesuit Gymnasium di Colonia quando inizi\u00f2 le sue importanti pubblicazioni del 1825. Gli fu dato un anno libero di lavoro in cui concentrarsi sulla ricerca iniziata nell'agosto 1826 e sebbene ricevette solo la minima offerta di met\u00e0 pagamento, fu in grado di trascorrere l'anno a Berlino lavorando alle sue pubblicazioni. Ohm aveva creduto che le sue pubblicazioni gli avrebbero fatto ricevere una offerta di posto universitario prima di essere ritornato a Colonia, ma quando dovette iniziare di nuovo ad insegnare nel settembre 1827 egli era ancora senza alcuna offerta.\nGli ultimi anni.\nNel 1833 accett\u00f2 un posto a Norimberga e sebbene questo gli diede il titolo di professore, esso non era ancora il posto universitario per il quale aveva lottato tutta la sua vita. Un suo lavoro fu alla fine riconosciuto dalla Royal Society con il premio della Medaglia Copley nel 1841. Egli divent\u00f2 membro straniero della Royal Society nel 1842. Altre Accademie come quelle di Berlino e di Torino lo elessero membro corrispondente, e nel 1845 divent\u00f2 membro completo dell'Accademia bavarese.\nQuesto tardivo riconoscimento fu il benvenuto ma rimane la questione del perch\u00e9 quello che oggi \u00e8 un nome conosciuto per i suoi importanti contributi lott\u00f2 cos\u00ec molto tempo per guadagnare celebrit\u00e0. Questo non dovrebbe avere una semplice spiegazione, ma essere il risultato di un numero di differenti fattori contributivi. Un fattore dovrebbe essere stato l'intimit\u00e0 del carattere di Ohm mentre fu certamente il suo approccio matematico agli argomenti che a quel tempo erano studiati nel suo paese in modo non matematico. C'erano anche indubbiamente discussioni personali con uomini di prestigio che non davano una buona visione a Ohm. Certamente non aveva trovato il favore di Johannes Schultz che era una autorevole figura nel ministero dell'educazione di Berlino, e di Georg Friedrich Pohl, un professore di fisica in quella citt\u00e0.\nNel 1849 Ohm prese posto a Monaco come conservatore della stanza di fisica dell'Accademia bavarese e inizi\u00f2 a tenere un corso di lezioni all'Universit\u00e0 di Monaco. Solo nel 1852, due anni prima della sua morte, Ohm realizz\u00f2 il desiderio di tutta una vita di essere assegnato alla cattedra di fisica nell'Universit\u00e0 di Monaco.\nGeorg Ohm si spense a Monaco di Baviera il 6 luglio 1854, all'et\u00e0 di 65 anni.\nLa scoperta della Legge di Ohm.\nCi\u00f2 che ora \u00e8 conosciuto come la legge di Ohm compare per la prima volta in questo famoso libro \"Die galvanische Kette mathematisch bearbeitet\" (tr., \"il circuito galvanico dimostrato matematicamente\") (1827), in cui egli diede la sua completa teoria sull'elettricit\u00e0. In questo scritto, Ohm ha dichiarato che la sua legge per la forza elettromotrice che agisce tra le estremit\u00e0 della parte di un circuito \u00e8 il prodotto della forza della corrente e la resistenza della parte del circuito.\nIl libro inizia con una base matematica necessaria per la comprensione del resto del lavoro. Noi dovremmo osservare qui che tale base matematica era necessaria anche ai pi\u00f9 importanti fisici tedeschi per capire il lavoro, per l'enfasi di quel tempo continuava un approccio non matematico alla fisica. Noi dovremmo anche considerare che, a dispetto degli sforzi di Ohm in questa introduzione, egli non ebbe realmente successo nel convincere i vecchi fisici tedeschi che l'approccio matematico fosse giusto..\u00c8 interesse che Ohm presenta la sua teoria come un'azione contigua, una teoria che oppone il concetto di azione alla distanza. Ohm credeva che la conduzione di elettricit\u00e0 avvenisse tra \"particelle contigue\" che \u00e8 la durata che Ohm impiega. Il giornale \u00e8 concerne con quest'idea, e in particolare nell'illustrare le differenze nell'approccio scientifico tra Ohm e quello di Fourier e Navier.\nUno studio dettagliato del quadro concettuale utilizzato da Ohm nella produzione della legge \u00e8 stata presentata da Archibald. Lo scritto di Ohm segna l'inizio precoce del tema dell'analisi dei circuiti elettrici, anche se questo non \u00e8 diventato un'importante campo fino alla fine del secolo.\nLa legge acustica di Ohm.\nL'elettricit\u00e0 non fu il solo argomento sul quale Ohm intraprese una ricerca, e neppure l'unico in cui egli fin\u00ec in controversia. Nel 1843 egli determin\u00f2 il principio fondamentale dell'acustica fisiologica, concerne con il modo in cui uno sente una combinazione di toni. Tuttavia le supposizioni che egli fece nella sua derivazione matematica non erano completamente giustificate e questo risult\u00f2 in una aspra discussione con il fisico August Seebeck. Egli riusc\u00ec a screditare le ipotesi di Ohm che era a conoscenza del suo errore.. Tuttavia \u00e8 meglio conosciuta per sua la verit\u00e0 infondata.\nStudi e pubblicazioni.\nI suoi scritti sono stati numerosi. Il pi\u00f9 importante \u00e8 stato il suo opuscolo pubblicato a Berlino nel 1827, con il titolo \"Die galvanische Kette mathematisch bearbeitet\". Questo scritto di cui era apparso nei due anni precedenti, in riviste di Schweigger e Poggendorff, ha esercitato una notevole influenza sullo sviluppo della teoria e le applicazioni della corrente elettrica.\nIn suo onore, il nome di Ohm \u00e8 stato impresso nella terminologia della scienza elettrica nella legge di Ohm (che ha pubblicato la prima volta in \"Die Kette Galvanische\" ...), la proporzionalit\u00e0 della corrente e della tensione in una resistenza, e adottato come unit\u00e0 di misura della resistenza nel Sistema Internazionale, Ohm (simbolo \u03a9).\nAnche se il contributo di Ohm ha fortemente influenzato la storia, in un primo momento \u00e8 stato accolto con poco entusiasmo. I sentimenti di Ohm erano dolorosi, decise di rimanere a Berlino e, nel marzo 1828, egli formalmente rinunci\u00f2 al posto a Colonia. Fece un lavoro temporaneo di insegnante di matematica nelle scuole di Berlino. Successivamente, il suo lavoro \u00e8 stato poi riconosciuto dalla Royal Society con il premio della Medaglia Copley nel 1841. Divenne un membro straniero della Royal Society nel 1842, e nel 1845 divenne membro a pieno titolo dell'Accademia Bavarese delle scienze e umanistiche."}
{"id": "201086", "revid": "1982", "url": "https://it.wikipedia.org/wiki?curid=201086", "title": "Bouchaud", "text": ""}
{"id": "201087", "revid": "125865756", "url": "https://it.wikipedia.org/wiki?curid=201087", "title": "Fratelli Grimm", "text": "Al di fuori della Germania sono conosciuti per aver raccolto e rielaborato le fiabe della tradizione popolare tedesca nelle opere \"Fiabe del focolare\" (\"Kinder- und Hausm\u00e4rchen\", 1812-1822) e \"Saghe germaniche\" (\"Deutsche Sagen\", 1816-1818). Fra le fiabe pi\u00f9 celebri da loro pubblicate vi sono classici del genere come \"H\u00e4nsel e Gretel\", \"Cenerentola\", \"Il principe ranocchio\", \"Cappuccetto Rosso\" e \"Biancaneve\".\nBiografia.\nI fratelli Grimm nacquero nel 1785 (Jacob) e nel 1786 (Wilhelm) a Hanau, vicino a Francoforte da Philip Wilhelm Grimm (1751\u20131796), avvocato, e Dorothea Zimmer (1756\u20131808). Frequentarono il Friedrichs Gymnasium di Kassel e poi studiarono legge all'Universit\u00e0 di Marburgo. Furono allievi e amici del noto giurista tedesco Friedrich Carl von Savigny, del quale rielaborarono il pensiero e gli studi di metodologia della scienza e storiografia giuridiche. Dal 1837 al 1841 si unirono a cinque colleghi professori dell'Universit\u00e0 di Gottinga per protestare contro l'abrogazione della costituzione liberale dello stato di Hannover da parte del sovrano Ernesto Augusto I. Questo gruppo divenne celebre in tutta la Germania col nome \"Die G\u00f6ttinger Sieben\" (\"I sette di Gottinga\"). In seguito alla protesta, tutti e sette i professori furono licenziati dai loro incarichi universitari e alcuni di loro furono persino esiliati. L'opinione pubblica e l'accademia tedesca, tuttavia, si schierarono decisamente a favore dei Grimm e dei loro colleghi. Wilhelm mor\u00ec nel 1859, Jacob nel 1863. Sono sepolti nel cimitero di \"St. Matth\u00e4us Kirchhof\" a Sch\u00f6neberg, un quartiere di Berlino. I Grimm contribuirono a formare un'opinione pubblica democratica in Germania e sono considerati progenitori del movimento democratico tedesco, la cui rivolta fu in seguito repressa nel sangue dal regno di Prussia nel 1848.\nOggi le loro tombe si trovano nell'Alter St.-Matth\u00e4us-Kirchhof (Cimitero Vecchio di San Matteo) di Berlino.\nL'opera letteraria.\nI fratelli Grimm sono diventati celebri per aver raccolto ed elaborato moltissime fiabe della tradizione tedesca ed europea; l'idea fu di Jacob, professore di lettere e bibliotecario. In questa impresa furono sostenuti e coadiuvati dagli amici Clemens Brentano e Achim von Arnim, che a loro volta si adoperavano per la valorizzazione del patrimonio letterario e folcloristico tedesco. Nella prima edizione dei \"Kinder und Hausm\u00e4rchen\" i Grimm pubblicarono anche fiabe francesi, conosciute attraverso un autore ugonotto che costituiva una delle loro principali fonti; ma nelle successive ebbero la tendenza a eliminarle sostituendole con altre di origine prettamente germanica. Tuttavia le fiabe, per loro natura tramandate oralmente, sono di difficile datazione e attribuzione. Alcune delle fiabe, come ad esempio \"Cenerentola\" o \"La bella addormentata nel bosco\", sono parte del patrimonio europeo da molto prima dei fratelli Grimm, e hanno visto una precedente trasposizione letteraria nell'opera in lingua napoletana \"Lo cunto de li cunti\" di Giambattista Basile, che li precede di pi\u00f9 di due secoli. Le loro storie non erano concepite per i bambini: la prima edizione (1812) colpisce per molti dettagli realistici e cruenti e per la ricchezza di simbologia precristiana. Oggi, le loro fiabe sono ricordate soprattutto in una forma edulcorata e depurata dei particolari pi\u00f9 cruenti, che risale alle traduzioni inglesi della settima edizione delle loro raccolte (1857). Non manc\u00f2 il dibattito su questo adattamento: nel volume \"Principessa Pel di Topo e altri 41 racconti da scoprire\" (Donzelli Editore, Roma 2012) si cita una lettera di Jacob Grimm in cui egli manifesta la propria contrariet\u00e0 a edulcorare le storie:\nLe storie dei fratelli Grimm hanno spesso un'ambientazione oscura e tenebrosa, fatta di fitte foreste popolate da streghe, goblin, troll e lupi in cui accadono terribili fatti di sangue, cos\u00ec come voleva la tradizione popolare tipica tedesca. L'unica opera di depurazione che sembra essere stata messa consapevolmente in atto dai Grimm riguarda i contenuti sessualmente espliciti, piuttosto comuni nelle fiabe del tempo e ampiamente ridimensionati nella narrazione dei fratelli tedeschi.\nAnalisi moderna.\nGli psicologi e antropologi moderni sostengono che molte delle storie per bambini della cultura popolare occidentale, incluse quelle narrate dai Grimm, sono rappresentazioni simboliche di sensazioni negative quali la paura dell'abbandono, l'abuso da parte dei genitori, e spesso alludono al sesso e allo sviluppo sessuale. Lo psicoanalista e psicologo infantile Bruno Bettelheim, nel suo libro \"Il mondo incantato\", sostiene che le fiabe dei Grimm siano rappresentazione di miti freudiani e dei passaggi che deve affrontare il bambino, o l'Io in generale, per raggiungere una maturit\u00e0 equilibrata.\nSecondo altri studiosi, le fiabe dei Grimm conterrebbero il retaggio di miti pi\u00f9 antichi e simboli derivati dalla tradizione \"alchemico-ermetica\". Questa lettura si ritrova gi\u00e0 presso alchimisti del Sette e Ottocento. Fra i saggi pi\u00f9 recenti (in lingua italiana) che cercano di rintracciare questo particolare filone, troviamo \"Alchimia della fiaba\" di Giuseppe Sermonti e \"Favole ermetiche\" di Sebastiano B. Brocchi.\nI Grimm e la lingua tedesca.\nAll'inizio del XIX secolo la Germania era frammentata in centinaia di principati e piccole nazioni, unificate solo dalla lingua tedesca. Una delle motivazioni che spinsero i Grimm a trascrivere le varie storie e leggende tradizionali di queste terre, importante retaggio dei popoli di lingua tedesca, fu il desiderio di aiutare la nascita di una comune base culturale per i popoli di lingua germanica.\nI fratelli perseguirono questo scopo anche lavorando alla compilazione di un dizionario di tedesco, che fu un passo essenziale\u00a0\u2013probabilmente il pi\u00f9 importante dopo la traduzione della Bibbia da parte di Martin Lutero \u2013 per creare la lingua che oggi \u00e8 il tedesco. Il \"Deutsches W\u00f6rterbuch\" dei Grimm, in 33 volumi, \u00e8 ancora oggi considerato la fonte pi\u00f9 autorevole per l'etimologia dei vocaboli tedeschi.\nJacob Grimm \u00e8 famoso in linguistica per aver formulato la legge sulla prima mutazione consonantica, legge di Grimm (o \"erste Lautverschiebung\"), nelle lingue germaniche rispetto all'indoeuropeo e, pi\u00f9 in particolare, sull'evoluzione di alcuni dialetti tedeschi rispetto alle altre lingue germaniche (\"zweite Lautverschiebung\"), anticipata dagli studi comparativi del filologo danese Rasmus Rask nel \"Saggio sull'origine dell'antico norvegese o islandese\" pubblicato nel 1819, ma scritto nel 1814. Grimm \u00e8 tuttora considerato il pi\u00f9 importante tra i fondatori della moderna filologia germanica. Egli approfond\u00ec le tematiche studiate da Rask e, nel 1822, le svilupp\u00f2 nella seconda edizione della \"Deutsche Grammatik\"."}
{"id": "201088", "revid": "1632387", "url": "https://it.wikipedia.org/wiki?curid=201088", "title": "Tales from the Twilight World", "text": "Tales from the Twilight World \u00e8 il terzo album del gruppo musicale tedesco Blind Guardian, pubblicato nel 1990 dalla No Remorse Records e ristampato l'anno successivo dalla Virgin Records.\nIl disco.\n\"Tales from the Twilight World\" ha lanciato i Blind Guardian nel panorama metal internazionale ed ha stabilito le basi di quello che sarebbe diventato il tipico sound della band.\n\"Traveler in Time\" \u00e8 ispirata alla saga di fantascienza di \"Dune\" scritta da Frank Herbert. \"Tommyknockers\" e \"Altair 4\" si rifanno entrambe al romanzo \"Le creature del buio\" di Stephen King."}
{"id": "201092", "revid": "110157", "url": "https://it.wikipedia.org/wiki?curid=201092", "title": "Comitato economico e sociale europeo", "text": "Il Comitato economico e sociale europeo (CESE in acronimo), che ha sede a Bruxelles, \u00e8 un organo consultivo dell'Unione europea, istituto con il Trattato di Roma del 1957 nell'ambito dell'allora Comunit\u00e0 Economica Europea.\nComposizione.\nI membri del comitato, nominati in proporzione alla popolazione dei 27 stati membri, rappresentano le categorie economiche esprimenti gli interessi economici, sociali e culturali nei rispettivi paesi. In base all'articolo 257 del Trattato di Roma, come modificato dal Trattato di Nizza: \u00abIl comitato \u00e8 costituito da rappresentanti delle varie componenti di carattere economico e sociale della societ\u00e0 civile organizzata, in particolare dei produttori, agricoltori, vettori, lavoratori, commercianti e artigiani, nonch\u00e9 delle libere professioni, dei consumatori e dell'interesse generale\u00bb.\nI membri del CESE sono eletti dal Consiglio dell'Unione europea in base a candidature presentate dai governi degli stati membri dell'Unione europea e ricevono un incarico quinquennale rinnovabile; ciascun membro del Comitato, una volta eletto, \u00e8 indipendente dal governo che lo ha candidato.\nIl CESE si riunisce una volta al mese a Bruxelles. Presidente, per il periodo 2020-2023, \u00e8 l'austriaca Christa Schweng.\nFunzioni del Comitato.\nIl CESE svolge una doppia funzione consultiva:\nIl CESE in media adotta 150 pareri all'anno, svolgendo un attivo ruolo nella preparazione della politica comunitaria.\nLe materie di consultazione del CESE sono state ampliate dal Trattato di Maastricht e sono le seguenti:\nPer alcune di queste materie il CESE coopera con il Comitato delle regioni.\nIl sito ufficiale del Comitato conserva un database di tutti i \"pareri\" espressi del CESE dal gennaio 1990, in tutte le lingue ufficiali dell'UE."}
{"id": "201094", "revid": "1652635", "url": "https://it.wikipedia.org/wiki?curid=201094", "title": "Arianna (nome)", "text": "Origine e diffusione.\nArianna deriva, tramite il latino \"Ariadna\", dal greco (\"Ari\u00e0dne\"). Si tratta di un nome che, con tutta probabilit\u00e0, \u00e8 di origine pregreca, e quindi non decifrabile; \u00e8 per\u00f2 molto diffusa un'interpretazione, attestata gi\u00e0 tra gli elleni, che lo vuole composto dai termini greci (\"ari\", un prefisso rafforzativo) e (\"adn\u00f2s\", forma cretese di \u1f01\u03b3\u03bd\u03cc\u03c2, \"agnos\", \"puro\", \"sacro\", \"casto\"), con il significato complessivo di \"castissima\", \"purissima\".\n\u00c8 un nome di tradizione classica, portato nella mitologia greca da Arianna, la figlia del re di Creta Minosse e di Pasifae, che s'innamor\u00f2 di Teseo e lo aiut\u00f2 ad uscire dal labirinto di Cnosso dandogli un lungo gomitolo di filo; abbandonata da Teseo, venne poi sposata da Dioniso. Nonostante la provenienza pagana del nome, esso si diffuse probabilmente tra i primi cristiani grazie alla sua interpretazione tradizionale; in tempi pi\u00f9 moderni venne popolarizzato da diverse opere teatrali e letterarie tratte dalla storia dell'Arianna mitologica.\nIn Italia, secondo dati raccolti negli anni Settanta, il nome era pi\u00f9 diffuso al Nord e al Centro, specialmente in Emilia-Romagna; la sua popolarit\u00e0 negli anni pi\u00f9 recenti resta alta e risulta tra il 20\u00ba e il 26\u00ba posto dei nomi pi\u00f9 scelti per le nuove nate dal 2004 al 2017.\nOnomastico.\nL'onomastico ricorre il 18 settembre in ricordo di sant'Arianna, martire in Frigia durante il III secolo (il 17 secondo alcune fonti, e anche il 1\u00ba ottobre su certi calendari)."}
{"id": "201098", "revid": "647919", "url": "https://it.wikipedia.org/wiki?curid=201098", "title": "JPG", "text": ""}
{"id": "201099", "revid": "1982", "url": "https://it.wikipedia.org/wiki?curid=201099", "title": "Brethon", "text": ""}
{"id": "201109", "revid": "6923", "url": "https://it.wikipedia.org/wiki?curid=201109", "title": "Isola Navassa", "text": "L'isola di Navassa (\"Navassa Island\" in inglese, \"La Navasse\" in francese, \"Lanavaz\" o \"Lavash\" in creolo haitiano) \u00e8 una piccola isola disabitata (di circa 5\u00a0km\u00b2) nel mar dei Caraibi, che dipende dalla base militare statunitense di Guant\u00e1namo (situata a circa 160\u00a0km a nord dell'isola di Navassa). In francese \"navasse\" significa \"barcaccia\".\nStoria.\nL'isola (originariamente chiamata \"\"Navaza\"') fu scoperta nel 1504 da Mendoza, il braccio destro di Cristoforo Colombo, durante un viaggio verso Hispaniola. A met\u00e0 del XVII secolo, era divenuta un approdo sicuro, seppur di secondaria importanza, dei pirati caraibici.\nNavassa fu rivendicata inizialmente dagli Stati Uniti nel 1857 per le sue importanti riserve di guano. Attivit\u00e0 organizzate di raccolta del guano ebbero luogo tra il 1865 ed il 1898; durante tale periodo avvennero diversi episodi di violenza, perpetrati dagli agenti delle societ\u00e0 commerciali statunitensi a danno dei carcerati e delle diverse centinaia di operai di colore portati sull'isola ed impegnati nella raccolta di guano. I brutali maltrattamenti degli operai (compresi pestaggi, torture ed uccisioni), trattati come schiavi nonostante la gi\u00e0 avvenuta abolizione della schiavit\u00f9, diedero infine luogo ad una violenta rivolta di questi ultimi, che all'inizio del 1889 uccisero 15 agenti commerciali a colpi di arma bianca, decapitandoli e mutilandoli; la U.S. Navy e la Guardia Costiera statunitense ripresero quindi il controllo dell'isola, ed arrestarono 41 rivoltosi (40 neri ed 1 indiano), che vennero processati poi a Baltimora. I rappresentanti della Baltimore Fertilizer Company e della Navassa Phosphate Company, principali responsabili per le atrocit\u00e0 commesse sull'isola dai propri agenti commerciali, negarono (mentendo) che i maltrattamenti e le torture contro gli operai avessero mai avuto luogo; molti di questi vennero quindi condannati alla pena di morte, poi commutata in ergastolo. Nel 1898, anche in collegamento al peggiorato quadro geopolitico legato alla guerra ispano-americana (i cui teatri operativi si trovavano nella stessa zona), le operazioni di raccolta del guano ebbero termine, e l'isola fu di fatto abbandonata.\nUn faro alto 46 metri, costruito nel 1917, automatizzato nel 1924 (dopo che il guardiano del faro, unico abitante dell'isola, fu ritrovato impazzito nel 1923) e definitivamente chiuso nel 1996, fu inizialmente gestito dalla Guardia costiera statunitense per facilitare la navigazione nelle acque circostanti; acque pericolose e frequentemente attraversate dalle navi dirette o provenienti da Panama.\nAlla chiusura del faro, la Guardia costiera pass\u00f2 poi la gestione dell'isola e delle sue strutture al Dipartimento degli interni. Nel 1998 una spedizione scientifica conferm\u00f2 l'importanza dell'isola di Navassa come importante riserva caraibica di biodiversit\u00e0; nel 1999 venne quindi trasformata in area ambientale protetta, ed ulteriormente studiata da successive spedizioni di ricerca ambientale.\nIl governo degli Stati Uniti la classifica quale proprio territorio non incorporato (non suddiviso in municipalit\u00e0), e l'amministra attraverso il Servizio della pesca e della fauna selvatica degli Stati Uniti.\nL'isola \u00e8 rivendicata da Haiti in base al Trattato di Rijswijk del 1697 tra Francia e Spagna, , ed inoltre da Cuba che, come per la base navale di Guant\u00e1namo, la reputa territorio cubano occupato da una nazione straniera.\nGeografia.\nL'isola si trova nel mar dei Caraibi, 160\u00a0km a sud di Cuba e circa 55\u00a0km a ovest di Haiti (18\u00b0 25' N 75\u00b0 02' O).\nHa un'estensione di 5,4\u00a0km\u00b2, con una linea costiera di 8\u00a0km. Il terreno \u00e8 irregolare, ed \u00e8 composto da rocce e coralli esposti; sono presenti alcune ampie aree erbose, ed una vegetazione costituita prevalentemente da fichi e cactus. L'isola \u00e8 sostanzialmente piatta, con piccoli rilievi di 10-15 metri ed un picco di 77 metri in prossimit\u00e0 del faro. Il clima \u00e8 tropicale.\nA livello di risorse ambientali, oltre alle riserve di guano (in parte gi\u00e0 ampiamente sfruttate), risultano importanti le riserve ittiche: le acque circostanti dell'isola sono infatti particolarmente pescose.\nNavassa, oltre al faro, ospita anche una piccola stazione radiotelegrafica (usata saltuariamente nel corso degli anni da appassionati radioamatori statunitensi) e viene occasionalmente utilizzata come punto d'approdo da gruppi di pescatori haitiani."}
{"id": "201113", "revid": "324026", "url": "https://it.wikipedia.org/wiki?curid=201113", "title": "Garum", "text": "Il garum era una salsa liquida di interiora di pesce e pesce salato che gli antichi Romani aggiungevano come condimento a molti primi piatti e secondi piatti. Il vocabolo \u00e8 di etimologia incerta. Per altro, salse simili erano gi\u00e0 usate precedentemente dai Greci. Una ipotesi quindi \u00e8 che derivi dal nome greco \"garos\" o \"garon\" (\u03b3\u03ac\u03c1\u03bf\u03bd), che era il nome del pesce i cui intestini venivano usati originariamente nella produzione dei condimenti.\nLe notizie su questo condimento sono molto frammentarie e talvolta contraddittorie, di conseguenza c'\u00e8 incertezza su cosa fosse e come si preparasse. Alcuni sostengono fosse simile alla pasta d'acciughe, altri al liquido della salamoia delle acciughe sotto sale, che nella costiera amalfitana e in particolare a Cetara si pu\u00f2 gustare anche oggi con il nome di \"colatura\". Una versione odierna del garum \u00e8 altres\u00ec prodotta a Maratea, in provincia di Potenza, dov'\u00e8 riconosciuta come prodotto agroalimentare tradizionale. Una salsa tuttora esistente, che si presume si avvicini al garum, \u00e8 il Nuoc Mam, una salsa di pesce originaria della cucina vietnamita e abbastanza diffusa in Estremo Oriente. "}
{"id": "201116", "revid": "2050449", "url": "https://it.wikipedia.org/wiki?curid=201116", "title": "Somewhere Far Beyond", "text": "Somewhere Far Beyond \u00e8 il quarto album del gruppo musicale tedesco Blind Guardian, pubblicato nel 1992 dalla Virgin Records.\nIl disco.\nL'album \u00e8 stato acclamato da molti fan del power metal di tutta Europa e anche del Giappone, in cui giunse al primo posto delle classifiche. Segue come stile il precedente \"Tales from the Twilight World\", nonostante il gruppo sia riuscito a conferirgli sostanziali novit\u00e0 che alcuni ritengono siano il punto di inizio della nuova fase creativa del gruppo.\nSono molti i riferimenti letterari e cinematografici (o televisivi) riscontrabili nelle testi di questo lavoro. \"Time What Is Time\" e \"Journey Through the Dark\" si riferiscono a \"Blade Runner\", \"Black Chamber\" a \"I segreti di Twin Peaks\", \"The Quest for Tanelorn\" \u00e8 ispirata al libro di Michael Moorcock \"Elric di Melnibon\u00e9\". Mentre, \"The Bard's Song: In the Forest\" e \"The Bard's Song: The Hobbit\" prendono spunto dal romanzo di J. R. R. Tolkien \"Lo Hobbit\". La canzone che d\u00e0 il titolo all'album (\"Somewhere Far Beyond\") si basa sulla serie di racconti de \"La torre nera\" di Stephen King.\nOltre alle due versioni presenti nell'album di \"Theatre of Pain\", ne esiste una terza che presenta sia elementi orchestrali che i tipici strumenti rock. In questa versione anche il testo \u00e8 lievemente differente.\nInvece, \"Ashes to Ashes\" \u00e8 stata scritta da Hansi dopo che il padre mor\u00ec."}
{"id": "201123", "revid": "1982", "url": "https://it.wikipedia.org/wiki?curid=201123", "title": "Breuil (Rodano)", "text": ""}
{"id": "201124", "revid": "120343859", "url": "https://it.wikipedia.org/wiki?curid=201124", "title": "Gaspare Invrea", "text": "Biografia.\nDi nobile famiglia (era il rampollo di un'illustre casata ligure), ebbe un'educazione tradizionalistica e religiosa. Nel 1867 si arruol\u00f2 negli zuavi pontifici, rimanendo a Roma fino alla Breccia di Porta Pia. In seguito si laure\u00f2 in giurisprudenza e fece carriera nella magistratura militare.\nFu letterato per passione e compose pregevoli opere: poesie, romanzi e novelle, in una forma che si rifaceva al naturalismo, alla scapigliatura, al verismo.\nI suoi interessi letterari lo avvicinarono sempre pi\u00f9 alle poetiche scapigliate e al verismo, pur conservando un accento degli approdi decadentisti grazie a numerosi articoli e recensioni su alcune delle pi\u00f9 note testate giornalistiche e su libri d'illustri maestri del tempo (Verga e Capuana ad esempio). Nella cosiddetta fase scapigliata, dopo un ampio soggiorno a Parigi nel quale entra in contatto con noti esponenti del movimento (Arrigo Boito, Giovanni Camerana, Emilio Praga), collabora nel 1878, al suo rientro in patria, con molteplice riviste socio-scapigliate, spinto dall'amore per la letteratura e la poesia. Tra queste, ricordiamo la genovese il \"Crepuscolo\". Tale passione lo porter\u00e0 a sperimentare gli stili tipici della fine del secolo, equilibrando i movimenti contrastanti e non rinunciando a destreggiarsi tra ironia e descrizione. Nello stesso anno, il suo esordio \u00e8 molto deludente: pubblica \"La carriera di Natalino\" in cui emerge ancora la mancanza verista: caratterizzato da un linguaggio colto, le cui vicende sono coordinate dallo scrittore \u201cdall'alto\u201d, intervenendo direttamente con giudizi personali e rimproveri rivolti al lettore. Tra le opere che spiccano con un maggior rilievo e permettono di approfondire le sue movenze letterali ricordiamo: \"le Poesie grigie\" (1880), \"le Pellegrine\" (1894), \"Olympia\" (1905), composizioni poetiche di carattere religioso-moraleggiante, ma dai tratti ironici e vivaci dal gusto tipicamente scapigliato, senza tralasciare i romanzi come \"La bocca del Lupo\" (1892) e \"L'Apostolo\" (1901). Quest'ultimo, ambientato nella Roma di Leone XIII, narra, con uno psicologismo ossessivo e chiuso, la storia fogazzariana di un giovane aristocratico il cui essere un cattolico \u201cirrequieto\u201d si scontra con i ristretti principi ecclesiastici.\nL'esperienza nell'arma pontificia, non gli imped\u00ec di essere un critico della stessa istituzione, ricorrendo a quell'umorismo e ironia tipici delle sue opere. \"L'Apostolo\" assume maggior valenza come analisi psicologica fondata sul contrasto tra religione e vita che come racconto fine a se stesso, implementando la presenza di una fede personale certa e l'accettazione di principi fatti propri con sincera convinzione, tipica della ferrea formazione ricevuta. In tutte le sue opere la vena satirica, mista ai numerosi influssi scapigliati e naturalistici, sono uniti dall'idealismo religioso che aveva motivato il marchese nelle scelte giovanili. Zena attenua anche attraverso il Cristianesimo i drammi ossessivi dei decadenti. Fu conforme anche al movimento crepuscolare tanto che, alla fine dell'Ottocento, nella sua poesia compare la crisi dei valori che ispirarono gli autori del periodo.\nInoltre, possiamo considerare l'autore un anticipatore del futurismo, grazie ad alcune operare lungimiranti di cui ci forniscono un chiaro esempio \"Le pellegrine\", raccolta di poesie scritte durante il periodo eritreo.\nNella sua esperienza crepuscolare nasce la rivista di letteratura e sport \"Frou-Frou\", di cui Zena fu tra i fondatori e collaboratori, nella quale vengono esaminate e sperimentate la narrativa e le tematiche del verismo. In questi anni, proprio tra Giovanni Verga e Invrea vi fu una corrispondenza tipicamente epistolare se non una diretta conoscenza. Nella rivista rimane elemento fondamentale fino al 1884, anno in cui partecipa al confronto di cambiamento della letteratura italiana, respingendo gli eccessi esasperati e le visioni angoscianti della scapigliatura. Tale movimento contraddice le ideologie dello scrittore, cattolico e conservatore, limitandone la battaglia personale di rinnovamento ad un fatto esclusivamente letterario.\nPer altro, l'adesione al modello scapigliato risulta pi\u00f9 facile, considerandola una soluzione interna al sistema borghese, senza sconfinare dal piano letterario a quello politico, al pari del flusso verista di quei tempi.\nSuccessivamente scrive novelle tra le quali: \"Ismail\", racconto ispirato ai miti orientali e \"Serafina\", che verr\u00e0 rivista profondamente dopo l'impatto con il verismo. Quest'ultima sar\u00e0 una delle quattro novelle facenti parte di \"Anime semplici \u2013 Storie umili\", manifestando la tendenza del poeta verso una maggiore adesione ad una letteratura tipicamente sociale che comincia il passaggio dall'area scapigliata al verismo. La stessa tendenza ripresa poi nella maturit\u00e0 di Zena, in una forma di fusione tra le due correnti ornate da un forte ideologismo religioso. Mentre il Verga esplora le ragioni psicologiche e sociali delle azioni dei personaggi, Zena interviene sugli avvenimenti in modo emotivo e umoristico. Ritrovando un narratore molto colto e ovunque presente, rivela comunque una forma di piet\u00e0 per i protagonisti, facendo in ogni modo risaltare il suo giudizio negativo. Un esempio eccellente \u00e8 fornito da \"Serafina\", ragazza oppressa e sfruttata dai \u201cguitti\u201d, ladri e saltimbanchi per cui la giovane lavora.\nNella novella emerge la volont\u00e0 dell'autore di sbarazzarsi dal proprio senso di colpa per l'appartenenza alla casta dominante, la nobilt\u00e0. Fondamentale per capire l'adesione ai principi del verismo \u00e8 capire la revisione apportata a \"Serafina\" nel 1884: il narratore non \u00e8 l'autore, ma un narratore anonimo e tipicamente popolare, che presenta le vicende ricorrendo ad un linguaggio lontano da quello dello scrittore e dei lettori. Zena, interviene indirettamente, \u201ccoprendo spazi per una ricomparsa sotto mentite spoglie dal punto di vista dell'autore\u201d, secondo gli esempi del Verga verista.\nDi conseguenza, si ha l'impressione di partecipare alla novella, non cogliendo pi\u00f9 il \u201dtrattamento disumano\u201d riservato alla protagonista, ma considerandolo quasi una routine, dai tratti comici. La lingua viene completamente riadattata, eliminando le espressioni tipicamente letterarie con alternanza tra sintassi di apertura a modelli di tipo parlato irregolare e popolare, con coloriture linguistiche tipicamente liguri.\nDa autentico verista, Zena rifiuta l'inverosimiglianza, rivelando una sensibilit\u00e0 all'esigenza del Vero che impone agli scrittori l'arbitrariet\u00e0 nel parlato dei personaggi, mantenendo l'attenzione nell'ambiente e nella tematica genovese. Tanto che lo pseudonimo Zena,in lingua ligure, vuol dire appunto \u201cGenova\u201d.\nL'autore lascia emergere le tematiche veriste nel romanzo \"La bocca del lupo\", dove si immerge nella realt\u00e0 pi\u00f9 povera della Genova del tempo, descrivendola come una realt\u00e0 distante dalla sua nobile provenienza. L'opera ostenta quello stile principale, che permetter\u00e0 al marchese di levarsi come uno dei pi\u00f9 celebri capisaldi della letteratura verista.\n\"La bocca del lupo\", pubblicato nel 1892 dall'editore Treves, definito come il suo primo romanzo, rappresenta la rovina morale e materiale di tante donne del popolo. Il risvolto letterario dell'opera viene tradizionalmente accostato ai modelli veristici di Verga, caratterizzato da un tentativo di regressione verghiana nei personaggi popolari. \nScritto in italiano, ma con un cospicuo apporto a termini del dialetto ligure, fra grida di popolari e sussurri di pettegole chiacchierone in perfida rivalit\u00e0, il testo evidenzia in maniera corale la vita al limite del sopravvivere di persone umili e disperate, oggi pronte ad aiutarsi amorevolmente e domani a \u201csbranarsi\u201d per un pezzo di pane. Oscilla fra i modelli espressivi dei \"Promessi sposi\" del Manzoni e dei \"Malavoglia\" del Verga, di cui Zena fu coevo, non solo per il criterio impersonale del racconto o per la somiglianza che i personaggi hanno con quelli dei Malavoglia, ma per la capacit\u00e0 dello scrittore di raccontare l'ambiente genovese, attraverso l'uso efficace della prosa. La storia supera i confini veristi, grazie alla straordinaria capacit\u00e0 stilistica e poetica dello Zena, che tramuta in una stesura colma di umanit\u00e0 e ironia la visione dei protagonisti astanti nei vicoli portuali.\nStoria di vinti ed emarginati, repressi da una sorte ingrata e frustrati da ambizioni che non potranno mai essere soddisfatte senza incombere nel rischio di finire \u201cnella bocca del lupo\u201d. L'avvio del romanzo \u00e8 al modo di una conversazione che \u00e8 gi\u00e0 cominciata e le parole sono subito calde accompagnate da un linguaggio familiare, arricchito da motti e sapienze popolari\nZena ambienta la novella fra le case e i vicoli ombrosi genovesi, \u201ccaruggi\u201d, che circondano un'ipotetica piazzetta, \u201cla Pece Greca\u201d, vicolo dell'irreale borghesata di Manassola, incrocio tra Manarola e Bonassola. Il contenuto letterario gravita attorno alla figura femminile di Francisca Carbone, conosciuta con lo pseudonimo di \u201cBricicca\u201d, una vedova che nella sua vita gremita di avversit\u00e0, \u201cin casa sono pi\u00f9 i giorni in cui si salta il pasto che quelli in cui si mangia\u201d, vede aggiungersi la morte improvvisa dell'unico figlio maschio per tubercolosi. L'opera comincia dal tempo che precede la sua entrata nel carcere di Sant'Andrea, dove per grazia del re uscir\u00e0 anzitempo. L'autore in seguito sveler\u00e0 attraverso l'epilogo, l'incalzare del destino che si presenter\u00e0 negli anni successivi alla sua scarcerazione.\nBricicca ha 3 figlie da maritare ma \u201cnessuna salir\u00e0 all'altare, eccetto colei che diventer\u00e0 suora\u201d.\nPer far sposare almeno Marinetta, la pi\u00f9 giovane delle tre fanciulle, Bricicca \u00e8 disposta a sacrificare la sorte delle altre due figlie. Angela, figlia maggiore, brava e religiosa, ideale donna di casa. Nutre un affetto silenzioso per Giacomino Tribuno, ma i genitori del giovane non vedono di buon occhio il fidanzamento e, soprattutto le sorelle Testette, faranno di tutto per mandarlo a monte. Ci riusciranno a causa delle disgrazie familiari di casa Carbone, che costringeranno Angela a dar via la sua dote per porre rimedio a tali avversit\u00e0. Aggravatasi la sua debolezza fisica e definitivamente frustrata dal matrimonio di Giacomino, morir\u00e0 di tisi in ospedale, dimenticata dai familiari ma assistita dalle perfide Testette, pentite per l'occasione.\nBattistina, che vive dai nonni a Manassola, considerata dalla madre quasi una bastarda, giudiziosa e triste per quella sua condizione sfortunata di figlia lontana, per guadagnarsi da vivere serve le monache e, per risparmiare, si veste di stracci. Nonostante s'ingegni a mandare qualche risparmio alla madre, quando arriver\u00e0 a Genova per assistere alla comunione della sorella minore, non verr\u00e0 accolta in casa neppure durante i preparativi, e se la dimenticheranno all'uscita dalla chiesa. Dopo essersi persa per Genova, dovr\u00e0 tornare al paese, e quando la sorella minore andr\u00e0 ad alloggiare a Manassola l'eluder\u00e0 a causa delle sue condizioni miserabili. Solo Angela nutre una stima profonda per Battistina. Tra l'indifferenza generale, finir\u00e0 per farsi monaca e partir\u00e0 per la Patagonia assieme ai missionari di Don Bosco.\nMarinetta, gi\u00e0 donna a tredici anni, sotto l'influsso dei suoi due protettori, la Rapallina, donna di mondo, di professione pettinatrice e Costante, che tiene \u201cle fila del lotto clandestino\u201d, si avvia alla carriera di ballerina. Abbandonata quest'ambizione troppo presuntuosa, Marinetta rimarr\u00e0 convinta d'essere destinata a qualcosa di meglio della miseria in cui \u00e8 nata. Comincer\u00e0 a pretendere di vestirsi bene quando Angela e la madre faticano a sfamarla, poi riporr\u00e0 \u201cegoisticamente\u201d da parte i soldi guadagnati col suo lavoro di pettinatrice, grazie alle oscure amicizie che contrae sino all'incontro della signora Barbara, prostituta di professione. Dall'avventura a Manassola conserva un amore non molto serio per Pollino Gabitto a lungo diviso con Camillo che sposer\u00e0 di nascosto per il suo improvviso stato di gravidanza. Dopo il fastoso matrimonio per il quale si dimenticheranno della morente Angela, Marinetta ha le doglie, e la madre sar\u00e0 brava a nascondere il tutto al marito. La ragazza s'avvier\u00e0 inesorabilmente verso la prostituzione: fredda di cuore ed egoista, per lei non ci sar\u00e0 n\u00e9 piet\u00e0, n\u00e9 comprensione.\nPersona colta, lo Zena non ha mancato la scelta di uno stile che subito si addentra all'interno dell'ambiente in cui tramanda tutte le inclinazioni degli umori. Bricicca sempre reattiva e combattiva ma tormentata da mille dubbi e difficolt\u00e0, un po' a causa della fame, un po' a causa di un'evidente stupidit\u00e0, ricorrer\u00e0 a miriadi di strategie, indebitandosi con un malevolo faccendiere, Costante, alleato in questa storia. Bricicca si esporr\u00e0 esageratamente alle critiche invidiose e ai pettegolezzi delle comari che affollano la scena. Verr\u00e0 tradita dall'aver accettato di nascondere dietro l'anonima attivit\u00e0 di \u201cbisagnina\u201d, un banco di verdura di fronte alla bottega della sua rivale la Bardiglia, un banco del \u201cseminario\u201d, gioco d'azzardo clandestino, perseguitato a quell'epoca dalle leggi dello Stato. All'arresto verr\u00e0 abbandonata al suo destino dal Costante, il suo \u201ccaro\u201d co-protagonista.\nZena esteriorizza la miseria umana senza perdere di vista i valori nobili dell'uomo, facendo capire con la sua prosa che all'incrocio tra la corruzione e la povert\u00e0 non vi pu\u00f2 essere altro che un piccolo spazio alla speranza di salvezza e al riscatto. \u201cUn lupo e la sua tana\u201d, suggerisce l'autore, saranno in grado d'accogliere sprovveduti e stolti soprattutto se senza enormi ricchezze. In un finale privo di sconti, pieno di sorprese efficaci e caratterizzato da pura drammaticit\u00e0, mascherata da un disincantato sorriso, la penitenza per Briccica non pu\u00f2 passare che attraverso le sbarre del carcere, lass\u00f9 al piano di Sant'Andrea, all'ombra di quella porta d'accesso alla citt\u00e0 di Genova tanto amata dal marchese, Porta Soprana. Francisca Carbone recriminer\u00e0 il non aver provato alcun affetto materno per la povera Battistina, n\u00e9 quando la smarrisce per Genova il giorno della festa di Marinetta, n\u00e9 quando la figlia parte missionaria; il non essere stata capace di portare sulla retta via la pi\u00f9 vulnerabile delle sue figlie, la bella Marinetta, creer\u00e0 un ossessivo ma allo stesso tempo silenzioso dolore nel cuore e nella mente di Bricicca. Sino all'ultimo non capisce l'umiliante caduta, dimenticando persino Angela, che ha sacrificato la sua felicit\u00e0 e la sua vita per le sorelle. Donna Francisca sar\u00e0 alla continua ricerca di una remissione dei peccati, sottolineando una gratificazione nello scontarli in prigione.\nLe rivali storiche, pronte a godere delle disgrazie altrui come se ci\u00f2 potesse servire ad alleviare le proprie, non avranno miglior fortuna: \u201cnessun maneggio e nessuna giocata al lotto pu\u00f2 variare le vite segnate dal risentimento\u201d. Alla fine non resteranno vincitori di sorta, ma solo vinti. La novella evidenzia un linguaggio ricco di espressioni colorite e felici: \u201cse le lavava con lo sputo\u201d, \u201cmettere il sonaglio al gatto, \u201cil sacco non si stringeva mai\u201d, \u201cli mandava tutti a farsi scrivere\u201d, per fare solo i primi esempi. Simili espressioni diventano il pregio del suo raccontare. Non si trovano, spunti moralistici diretti, di riflessione e di ammonimento, come nel Manzoni. Nascono, invece, non dichiarati, dallo stesso uso del linguaggio, popolare, realista, ma ricco di saggezza. Nel volgere del romanzo, molti sono i richiami ad altre letture, dimostrando quanto sia ricca la sensibilit\u00e0 di Zena, che dalla scrittura estremamente semplificata ha saputo trarre insegnamenti importanti, complessi e talvolta raffinati. Personaggi come la Bricicca, (\u201ctrinciava e squartava a fette l'universo\u201d), le figlie Marinetta, Angela, Battistina e il signor Costante, ricordano un po' le figure dell'Agnese e di Perpetua nei \"Promessi sposi\". L'abilit\u00e0 di Zena \u00e8 di aver calato tal romanzo nello spaccato di una Genova ottocentesca e popolare che resta davvero straordinaria e indimenticabile. L'intrigo avveduto e complice della storia \u00e8 condito dalla miglior salsa dello scrittore anche quando ci s'incammina sulla strada delle lezioni verghiane, ossia verso la destinazione triste e sventurata dei vinti che si cacciano da s\u00e9 nella \u201cbocca del lupo\u201d. La novella \u00e8 caratterizzata da una scrittura spiritosa, arguta e divertita che sa stupire. Lo scrittore risente soprattutto dell'influsso di un tema in particolare, quello della lotta per la sopravvivenza. La critica del narratore \u00e8 un misto di familiarit\u00e0 e di saggezza proverbiale. Soltanto in questo e nell'ambiente genovese il romanzo si differenzia da \"I Malavoglia\" di Verga.\nZena \u00e8 lontano dal pessimismo verghiano, conservatore cattolico, indulge nel paternalismo e nel moralismo.\nMalato agli occhi, trascorse gli ultimi anni della sua vita appartato e lontano dalla societ\u00e0 letteraria.\nMori nel 1917 a Genova."}
{"id": "201125", "revid": "287204", "url": "https://it.wikipedia.org/wiki?curid=201125", "title": "Paulo Roberto Falcao", "text": ""}
{"id": "201127", "revid": "834", "url": "https://it.wikipedia.org/wiki?curid=201127", "title": "Remigio Zena", "text": ""}
{"id": "201131", "revid": "287204", "url": "https://it.wikipedia.org/wiki?curid=201131", "title": "Chungju", "text": "Chungju \u00e8 una citt\u00e0 della Corea del Sud di abitanti del Nord Chungcheong. Si trova al centro della Corea del Sud, circondata da montagne.\nSport.\nDal 25 agosto al 1\u00ba settembre 2013 ha ospitato i campionati del mondo di canottaggio 2013."}
{"id": "201133", "revid": "125437740", "url": "https://it.wikipedia.org/wiki?curid=201133", "title": "Gruppi politici al Parlamento europeo", "text": " \nI gruppi politici al Parlamento europeo sono i gruppi parlamentari, tra loro distinti per orientamento politico, cui aderiscono i deputati eletti nei singoli Paesi dell'Unione europea.\nLa normativa relativa ai gruppi politici \u00e8 esposta nel capitolo 4 del \"Regolamento del Parlamento europeo\" (16\u00aa edizione, luglio 2004), e precisamente:\nAttualmente i gruppi politici sono sette pi\u00f9 il gruppo dei \"non iscritti\".\nI presidenti dei gruppi, assieme al presidente del Parlamento, formano la conferenza dei presidenti.\nStoria dei gruppi.\nFino al 1979: delegati nominati dai Parlamenti nazionali.\nAgli inizi le comunit\u00e0 (CECA, CEE, CEA) avevano come organo che rappresentasse i popoli degli stati membri un'Assemblea Comune, detta poi Assemblea Parlamentare e dal 1962 Parlamento Europeo. Tutti questi organi erano per\u00f2 formati da delegati nominati dai Parlamenti nazionali.\nIl regolamento interno della prima Assemblea non prevedeva i gruppi politici. Esso prescriveva di tener conto di un'equa rappresentanza degli Stati membri e delle tendenze politiche nella composizione della stessa Assemblea. Il regolamento interno previde la costituzione dei gruppi politici a partire dal giugno 1953. I gruppi creatisi furono istituzionalizzati il 16 giugno del 1953 prevedendo la procedura per la creazione dei gruppi: una dichiarazione che conteneva il nome del gruppo, l'elenco dei membri e le informazioni sulla struttura interna del gruppo; numero minimo per creare un gruppo era di nove membri. Nel 1958 il numero minimo fu alzato a diciassette. Fino al 1962 erano tre gruppi politici: \nDal 1962 al 1973 si formano altri tre gruppi: \nDal 1979: eletti direttamente dai corpi elettorali.\nDal 1979, dopo le prime elezioni europee il Parlamento Europeo \u00e8 composto da parlamentari eletti direttamente dai corpi elettorali. Il Parlamento e i Gruppi cos\u00ec rappresentano in modo pi\u00f9 democratico i popoli europei.\nI gruppi sono andati aumentandosi, con la creazione di gruppi Ambientalisti, Regionalisti, Nazionalisti e anche Euroscettici.\nOra il numero minimo di deputati richiesto per costituire un gruppo politico \u00e8 fissato in 25 deputati, provenienti da almeno un quarto degli stati membri (attualmente 7). Coloro che non appartengono a nessun gruppo politico si collocano tra i \"non iscritti\". Un deputato non pu\u00f2 aderire a pi\u00f9 gruppi politici.\nGruppi e ideologie.\nCristianodemocratici e Liberalconservatori.\nCostituiscono il centro-destra europeo.Dal \"Gruppo Democratico Cristiano\", con la creazione del Partito Popolare Europeo, nasce il Gruppo del Partito Popolare Europeo e dal \"Gruppo Conservatore Europeo\" nasce il Gruppo Democratico Europeo. Il primo gruppo, originariamente e storicamente cristianodemocratico, comincia ad accettare le adesioni anche di partiti conservatori con la fine degli anni '80 e nel 1992 il gruppo conservatore aderisce in blocco al primo, creando un sottogruppo: i Democratici Europei. Dal 1999 al 2009 il gruppo popolare diventa cos\u00ec il Gruppo del Partito Popolare Europeo - Democratici Europei. Nel 1994 nasce un nuovo gruppo di centro-destra, il Gruppo Forza Europa, formato dai parlamentari di Forza Italia; nel 1995 tale gruppo si unisce al \"Gruppo dell'Alleanza Democratica Europea\" per formare il \"Gruppo dell'Unione per l'Europa\", ma nel 1998 Forza Italia entra nel PPE. Nel 1999 anche i Gollisti entrano nel PPE.Nel 2009 il gruppo popolare perde i conservatori inglesi e cechi, che formano il Gruppo dei Conservatori e dei Riformisti Europei.\nSocialdemocratici e Progressisti.\nCostituiscono il centro-sinistra europeo.Il \"Gruppo dei Socialisti\", poi detto Gruppo Socialista, nato nel 1953, continua ad esistere anche nel Parlamento Europeo. Intanto i partiti nazionali che formano il gruppo costituiscono la \"Confederazione dei Partiti Socialisti della Comunit\u00e0 Europea\", che poi nel 1992 sar\u00e0 il Partito del Socialismo Europeo. Il Gruppo dal 1993 diventa Gruppo del Partito dei Socialisti Europei, che nel 2004 cambia nome in Gruppo Socialista al Parlamento Europeo. Nel 2009 i Socialisti, per far aderire l'italiano Partito Democratico italiano, il Partito Socialdemocratico Armonia lettone; il Partito Democratico cipriota, creano il Gruppo dell'Alleanza Progressista dei Socialisti &amp; dei Democratici al Parlamento Europeo.\nLiberali.\nCostituiscono il centro per il Parlamento europeo.\u00c8 un gruppo eterogeneo, comprendendo partiti che fanno riferimento al liberalismo classico, al liberalismo sociale e anche al radicalismo, sia partiti di sinistra e di destra. Il \"Gruppo dei Liberali e Alleati\" diventa nel 1976 Gruppo Liberale e Democratico, e poi nel 1985 Gruppo Liberale e Democratico Riformista. Con la nascita del Partito Europeo dei Liberali, Democratici e Riformatori diventa nel 1994 Gruppo del Partito dei Liberali Democratici e Riformatori Europei. Questo nel 2004 si allea col Partito Democratico Europeo e forma il Gruppo dell'Alleanza dei Liberali e Democratici per l'Europa, cambiato poi il 1\u00ba luglio 2019 in Rigenerare l'Europa con l'ingresso di La R\u00e9publique En Marche. Tra il 1994 e il 1999 i Radicali Italiani e francesi hanno dato vita al Gruppo dell'Alleanza Radicale Europea, poi confluito nell'ELDR.\nAmbientalisti e Regionalisti.\nCostituiscono un raggruppamento eterogeneo, ambientalisti e movimenti delle nazioni senza stato, che si collocano nel centro-sinistra progressista.Gli ambientalisti entrano per la prima volta in Parlamento nel 1984 e costituiscono il Gruppo Arcobaleno insieme a movimenti di ispirazione regionalista. Nel 1989 gli ambientalisti lasciano il \"Gruppo Arcobaleno\" e ne fondano uno proprio: nasce il Gruppo Verde. Nel 1994 il gruppo \"Arcobaleno\" muta in \"Alleanza Radicale Europea\"; quest'ultima, a sua volta, cessa di esistere nel 1999. Nel 1999 l'Alleanza Radicale Europea si ricongiunge ai Verdi: nasce il gruppo dei Verdi Europei - Alleanza Libera Europea.\nNazionalconservatori.\nCostituivano la destra gollista, conservatrice e nazionale.Nel 1965 i gollisti francesi si distaccano dal \"Gruppo Liberale\" e formano il Gruppo dell'Unione Democratica Europea. Nel 1973, con l'arrivo dei repubblicani irlandesi, il gruppo diventa Gruppo dei Democratici Europei Progressisti e poi ancora Gruppo dell'Alleanza Democratica Europea. Questo, insieme al \"Gruppo Forza Europa\", d\u00e0 vita al Gruppo Unione per l'Europa. Mentre nel 1998 Forza Italia e nel 1999 il Raggruppamento per la Repubblica passano al PPE, il Fianna F\u00e0il con Alleanza Nazionale fonda il Gruppo dell'Unione per l'Europa delle Nazioni, espressione del partito europeo Alleanza per l'Europa delle Nazioni. Il gruppo si scioglier\u00e0 nel 2009, poich\u00e9 tutti suoi partiti pi\u00f9 rappresentativi hanno cambiato gruppo: il Fianna F\u00e0il nell'ALDE, AN nel PPE (come PdL), la Lega Nord nel gruppo EFD ed il polacco Diritto e Giustizia nel gruppo ECR.\nComunisti ed Ecosocialisti.\nCostituiscono l'estrema sinistra al Parlamento Europeo.Nel 1973 nasce il Gruppo Comunista e Apparentati. Nel 1989 il gruppo si scinde in: Gruppo della Coalizione delle Sinistre e il Gruppo della Sinistra Unitaria Europea. Questo si sciolse nel 1993 quando il Partito Comunista Italiano divent\u00f2 Partito Democratico della Sinistra e pass\u00f2 al \"Gruppo Socialista\". Dal 1994 il gruppo della sinistra diventa Gruppo Confederale della Sinistra Unitaria Europea e nel 1995 Gruppo Confederale della Sinistra Unitaria Europea/Sinistra Verde Nordica.\nEuroscettici.\nRaggruppano coloro che sono contrari alle politiche dell'Unione europea, all'allargamento della giurisdizione comunitaria negli affari nazionali e all'introduzione dell'euro come moneta unica.Il primo gruppo euroscettico nasce nel 1994 ed \u00e8 Europa delle Nazioni, fino al 1996. Il suo successore \u00e8 Indipendenti per l'Europa delle Nazioni, fino al 1999. Il gruppo si riorganizza nel 1999 e viene chiamato Europa delle Democrazie e delle Diversit\u00e0. Nel 2004 diventa Indipendenza e Democrazia, espressione dei partiti Alleanza dei Democratici Indipendenti in Europa e EUDemocrats. Nel 2009 gli euroscettici si riorganizzano in Europa della Libert\u00e0 e della Democrazia. Nel 2014 diventa Europa della Libert\u00e0 e della Democrazia Diretta. Il gruppo si scioglie nel 2019.\nUltranazionalisti.\nCostituiscono l'estrema destra al Parlamento europeo.Nel 1984 il partito francese Fronte Nazionale e il Movimento Sociale Italiano fondano il Gruppo delle Destre Europee. Nel 1989 i nazionalisti francesi, tedeschi e belgi fondano il Gruppo Tecnico della Destra Europea, fino al 1994. Nel 2007 i nazionalisti francesi, italiani, romeni, bulgari e belgi riescono a creare il Gruppo Identit\u00e0, Tradizione, Sovranit\u00e0, che si scioglier\u00e0 tuttavia alla fine dello stesso anno.\nGruppi nelle legislature del Parlamento europeo.\nVI Legislatura (2004-2009).\nNella VI Legislatura il \"PPE-DE\" si conferm\u00f2 primo gruppo e secondo il gruppo del \"PSE\".\nTerzo il nuovo gruppo nato dall'unione tra i liberali e democratici, \"l'Alleanza dei Liberali e dei Democratici per l'Europa\". Si confermarono gli ambientalisti e regionalisti del gruppo \"Verdi-Alleanza Libera Europea\", i conservatori nazionali de \"Unione dell'Europa delle Nazioni\" e i comunisti del \"GUE-NGL\".\nSi formano anche: il gruppo \"Indipendenza/Democrazia\", che raccoglieva vari partiti euroscettici e indipendentisti; e nel 2007 si form\u00f2 il gruppo \"Identit\u00e0 Tradizione Sovranit\u00e0\", che raccoglieva i nazionalisti e i partiti dell'ultra-destra, che per\u00f2 nacque all'inizio del 2007 e si sciolse alla fine dello stesso anno.\nIn questa Legislatura parteciparono anche i partiti degli stati che hanno aderito all'Unione nel 2004 e fu deciso che dalla prossima un gruppo per potersi formare dovesse avere come minimo 25 parlamentari che rappresentino almeno 7 stati.\nVII Legislatura (2009-2014).\nCon la fuoriuscita dei Conservatori britannici dal gruppo PPE, il 30 maggio 2009, \u00e8 stata annunciata la creazione del Gruppo dei Conservatori e dei Riformisti Europei, composto dagli stessi britannici, dai polacchi del PiS (Diritto e Giustizia) e dai cechi dell'ODS. Il 22 giugno questo gruppo cambia leggermente nome e dichiara 55 deputati provenienti da 8 Stati diversi (4\u00ba o 5\u00ba gruppo al Parlamento europeo). L'Unione delle Forze Democratiche (Bulgaria), che fa sempre parte del PPE, non sembra pi\u00f9 avere intenzioni di lasciare questo partito per gli antifederalisti, come era stato detto nel 2007.\nIn conseguenza, il gruppo del Partito popolare europeo (Democratici-cristiani) e dei Democratici europei (PPE/DE) ritorna al suo nome originario di PPE (1979).\nL'11 giugno, il segretario del PD Dario Franceschini ha annunciato che \u00e8 stato trovato un accordo tra il PD ed il PSE per la nascita dell'Alleanza dei Socialisti e Democratici per l'Europa, con il compito di raccogliere in un solo gruppo riformisti sia di estrazione socialista, che di estrazione democratica. Il 23 giugno, questo gruppo si chiama Alleanza Progressista dei Socialisti e dei Democratici (APSD): comprende tutti i partiti membri del PSE e il PD italiano.\nVIII Legislatura (2014-2019).\nIl 17 maggio 2015 Raffaele Fitto, dopo la rottura con Forza Italia, annuncia la sua adesione al gruppo dei Conservatori e riformisti europei. Fino ad allora l'Italia non aveva rappresentanza in tale gruppo."}
{"id": "201136", "revid": "124123", "url": "https://it.wikipedia.org/wiki?curid=201136", "title": "Nathan Rosen", "text": "Fu coautore (con Albert Einstein e Boris Podolsky) del noto articolo del 1935 pubblicato su \"Physical Review\", dal titolo \"Can Quantum-Mechanical Description of Physical Reality Be Considered Complete?\" (\"Pu\u00f2 la descrizione della realt\u00e0 fisica della meccanica quantistica considerarsi completa?\"), che nella meccanica quantistica individu\u00f2 il noto paradosso EPR. Fu inoltre uno dei due ideatori del cosiddetto Ponte di Einstein-Rosen nella relativit\u00e0 generale e fond\u00f2 l'Istituto di Fisica \"Technion\" di Haifa, Israele. In tale istituzione, oggi si tiene una serie di conferenze a suo nome."}
{"id": "201150", "revid": "2194347", "url": "https://it.wikipedia.org/wiki?curid=201150", "title": "Isola Norfolk", "text": "L'isola Norfolk \u00e8 l'isola principale dell'omonimo piccolo arcipelago dell'oceano Pacifico, con il quale forma il Territorio dell'Isola Norfolk.\nIl territorio \u00e8 situato ad est dell'Australia, tra la Nuova Zelanda e la Nuova Caledonia. Ha una superficie di 34\u00a0km\u00b2 e fa parte dei territori esterni australiani.\nL'arcipelago \u00e8 formato dall'Isola di Norfolk (32,5\u00a0km\u00b2), dalla vicina Phillip Island (2\u00a0km\u00b2) (), e dalla piccolissima Nepean Island, situata tra le prime due. Norfolk \u00e8 l'unica isola del territorio ad essere abitata.\nAi fini elettorali fa parte, dal 2016, della Divisione di Bean, nel Territorio della Capitale.\nIl pino dell'isola Norfolk (\"Araucaria heterophylla\"), che figura nella bandiera locale, \u00e8 una pianta endemica imparentata con due specie presenti in Australia.\nStoria.\nI primi segni di presenza umana nell'isola Norfolk sono collocabili tra il XIV ed il XV secolo ad opera di popolazioni polinesiane provenienti dalle Isole Kermadec che si trovano a nord della Nuova Zelanda e dall'Isola del Nord, una delle due principali isole della Nuova Zelanda.\nIl primo europeo che scopr\u00ec e chiam\u00f2 in tal modo l'isola, all'epoca disabitata, fu il capitano James Cook l'8 ottobre del 1774. Chiam\u00f2 l'isola in tal modo in ricordo della scomparsa Duchessa di Norfolk moglie del 9\u00ba Duca di Norfolk Edward Howard. Nell'anno 1788 l'isola fu inclusa nella colonia del Nuovo Galles del Sud; le autorit\u00e0 britanniche decisero di instaurarvi una colonia penale, la quale fu abbandonata nell'anno 1814. Nel 1824 fu deciso di costituire una seconda colonia penale abbandonata a sua volta nel maggio del 1855. Intanto nel 1844 l'isola era stata aggregata alla colonia della Terra di van Diemen, la futura Tasmania.\nL'8 giugno del 1856 l'isola fu colonizzata per la terza volta, dai 194 abitanti dell'isola di Pitcairn eredi degli ammutinati del Bounty, giunti con il vascello mercantile \"Morayshire\", commissionato dalle autorit\u00e0 britanniche. Questi furono costretti a trasferirsi nell'isola di Norfolk a causa della scarsezza delle risorse della piccola isola di Pitcairn, e per l'eccessiva crescita demografica. Tuttora \u00e8 molto forte il rapporto con i pochi coloni ritornati a Pitcairn tra il 1858 e il 1863. Inoltre \u00e8 molto sentito il legame culturale con la prima comunit\u00e0 stanziatasi nell'isola Pitcairn nata sotto la guida morale di John Adams, ultimo sopravvissuto tra gli ammutinati del Bounty. Ad esempio ancora oggi ogni anno l'8 giugno si tiene la festa denominata \"Bounty Day\", per ricordare il viaggio che compirono i loro avi.\nDal 1856 divenne un possedimento distinto dalle colonie australiane, amministrato da un proprio governatore, che nella fattispecie fu identificato con quello del Nuovo Galles del Sud. Tale ufficio fu successivamente abolito nel 1897, in previsione di una futura annessione ad una colonia esistente: nel frattempo il governatore del Nuovo Galles del Sud continuava a svolgere l'amministrazione dell'isola, anche dopo il 1901, quando venne formato il Commonwealth of Australia. Con il Norfolk Act del 1913 fu stabilito che l'isola divenisse un territorio esterno dell'Australia, con efficacia dal luglio 1914. \nDurante la Seconda guerra mondiale divenne una base aerea ed un punto di rifornimento strategico tra l'Australia e la Nuova Zelanda. Dal 1979 l'Australia ha concesso all'isola una discreta autonomia politica ed amministrativa.\nIl 4 ottobre 2015, l'isola di Norfolk ha deliberato il cambiamento di fuso orario da a UTC+11.\nAutonomia.\nDal 1979 l'Australia aveva garantito all'isola un limitato autogoverno, caso unico fra i territori esterni. Fu istituita un'assemblea legislativa di nove membri, che poteva deliberare per gli affari locali, mentre il governo centrale manteneva la sua autorit\u00e0 tramite un amministratore.\nMa dal 2015, come annunciato, il governo australiano ha messo in pratica una serie di riforme generali relative all'amministrazione dell'isola. A partire dal 17 giugno 2015, l'Assemblea legislativa dell'isola di Norfolk \u00e8 dichiarata disciolta e il territorio \u00e8 governato dall'amministratore assistito da un Consiglio. Le elezioni del nuovo Consiglio regionale sono state celebrate il 28 maggio 2016 e il nuovo organo si \u00e8 insediato il 1\u00ba luglio 2016.\nDa questa data, la maggior parte delle leggi del Commonwealth australiano sono state estese all'isola; questo significa che la tassazione, la sicurezza sociale, l'immigrazione, le dogane e l'organizzazione sanitaria sono applicate sulla base dei regolamenti in vigore in Australia continentale. I residenti dell'isola sono diventati elettori del ACT di Canberra.\nNel territorio dell'isola si \u00e8 sviluppato un forte movimento di resistenza a questi cambiamenti, che si \u00e8 appellato anche alle Nazioni Unite per chiedere l'inclusione nella lista dell'ONU dei territori non autonomi.\nGeografia.\nIl territorio dell'isola di Norfolk si trova nell'Oceano Pacifico meridionale, a est della terraferma australiana. La stessa isola di Norfolk \u00e8 l'isola principale del gruppo di isole che il territorio comprende e si trova a 29 \u00b0 02\u2032S 167 \u00b0 57\u2032E. Ha una superficie di 34,6 chilometri quadrati, senza corpi idrici interni di grandi dimensioni e 32 km di costa. Norfolk si \u00e8 formata da diverse eruzioni vulcaniche tra 3,1 e 2,3 milioni di anni fa.\nIl punto pi\u00f9 alto dell'isola \u00e8 il Monte Bates che raggiunge i 319 metri sul livello del mare, situato nel quadrante nord-ovest dell'isola. La maggior parte del terreno \u00e8 adatto per l'agricoltura e altri usi agricoli. Phillip Island, la seconda isola pi\u00f9 grande del territorio, si trova a 29 \u00b0 07\u2032S 167 \u00b0 57\u2032E, sette chilometri a sud dell'isola principale.\nLa costa dell'isola di Norfolk \u00e8 costituita, a vari livelli, da pareti rocciose. Esiste un pendio verso il basso verso Slaughter Bay ed Emily Bay, il sito dell'insediamento coloniale originale di Kingston. Non ci sono strutture portuali sicure sull'isola di Norfolk, con moli di carico esistenti a Kingston e Cascade Bay. Tutte le merci non prodotte internamente vengono portate via nave, di solito a Cascade Bay. Emily Bay, protetta dall'Oceano Pacifico da una piccola barriera corallina, \u00e8 l'unica area sicura per il nuoto ricreativo, sebbene le onde da surf si possano trovare ad Anson e Ball Bays.\nIl clima \u00e8 subtropicale e mite, con poca differenziazione stagionale. L'isola \u00e8 il residuo eroso di un vulcano basaltico attivo da 2,3 a 3 milioni di anni fa, con aree interne ora costituite principalmente da pianure ondulate. Forma il punto pi\u00f9 alto del Norfolk Ridge, parte del continente sommerso Zealandia.\nL'area che circonda il Monte Bates \u00e8 preservata come Parco nazionale dell'isola di Norfolk. Il parco, che copre circa il 10% del territorio dell'isola, contiene i resti delle foreste che originariamente coprivano l'isola, compresi i popolamenti della foresta pluviale subtropicale.\nIl parco comprende anche le due isole minori a sud dell'isola di Norfolk, Nepean Island e Phillip Island. La vegetazione di Phillip Island \u00e8 stata devastata dall'introduzione durante l'era penale di animali infestanti come maiali e conigli, conferendole un colore rosso-marrone visto dal Norfolk; tuttavia, il lavoro di disinfestazione e bonifica da parte del personale del parco ha recentemente apportato alcuni miglioramenti all'ambiente di Phillip Island.\nIl principale insediamento sull'isola di Norfolk \u00e8 Burnt Pine, situato prevalentemente lungo Taylors Road, dove si trovano il centro commerciale, l'ufficio postale, il negozio di bottiglie, la centrale telefonica e la sala della comunit\u00e0. L'insediamento esiste anche su gran parte dell'isola, costituito in gran parte da fattorie ampiamente separate.\nGovernment House, la residenza ufficiale dell'amministratore, si trova a Quality Row in quello che era l'insediamento penale di Kingston. Qui si trovano anche altri edifici governativi, tra cui il tribunale, l'Assemblea legislativa e l'amministrazione. Il ruolo di Kingston \u00e8 in gran parte un cerimoniale, tuttavia, con la maggior parte dell'impulso economico proveniente da Burnt Pine.\nAmbiente.\nBio-regione.\nNorfolk Island fa parte della Regionalizzazione biogeografica provvisoria per la regione australiana \"Isole subtropicali del Pacifico\" (PSI) e forma la sottoregione PSI02, con un'area di 3.908 ettari (9.660 acri).\nFlora.\nL'isola di Norfolk ha 174 piante autoctone; 51 di loro sono endemiche. Almeno 18 specie endemiche sono rare o minacciate. La palma dell'isola di Norfolk (\"Rhopalostylis baueri\") e la felce arborea liscia (\"Cyathea brownii\"), la felce arborea pi\u00f9 alta del mondo, sono comuni nel Parco nazionale dell'isola di Norfolk ma rari in altre parti dell'isola. Prima della colonizzazione europea, la maggior parte dell'isola Norfolk era ricoperta da foresta pluviale subtropicale, la cui chioma era composta da \"Araucaria heterophylla\" (pino dell'isola di Norfolk) nelle aree esposte, e la palma \"Rhopalostylis baueri\" e le felci arboree \"Cyathea brownii\" e \"C. australis\" in zone umide protette le zone. Il sottobosco era denso di liane e felci che coprivano il suolo della foresta. Solo un piccolo tratto, 5 km\u00b2 (1,9 miglia quadrate), di resti della foresta pluviale, che \u00e8 stato dichiarato Parco nazionale dell'isola di Norfolk nel 1986.\nQuesta foresta \u00e8 stata infestata da diverse piante introdotte. Le scogliere e le ripide pendici del Monte Pitt sostenevano una comunit\u00e0 di arbusti, piante erbacee e rampicanti. Sono stati preservati alcuni tratti di vegetazione sulla cima di una scogliera e sulla costa. Il resto dell'isola \u00e8 stato ripulito da pascoli e abitazioni. Il pascolo e le erbacce introdotte minacciano attualmente la flora autoctona, spostandola in alcune zone. In effetti, ci sono pi\u00f9 specie di erbe infestanti che specie autoctone sull'isola di Norfolk.\nFauna.\nEssendo un'isola oceanica relativamente piccola e isolata, Norfolk ha pochi uccelli terrestri ma un alto grado di endemicit\u00e0 tra di loro. L'isola di Norfolk ospita una radiazione di circa 40 specie endemiche di lumache. Molte delle specie e sottospecie di uccelli endemiche si sono estinte a seguito della massiccia eliminazione della vegetazione nativa dell'isola della foresta pluviale subtropicale per l'agricoltura, la caccia e la persecuzione come parassiti agricoli. Gli uccelli hanno anche sofferto dell'introduzione di mammiferi come ratti, gatti, maiali e capre, nonch\u00e9 di concorrenti introdotti come merli comuni e roselle cremisi. Sebbene l'isola sia politicamente parte dell'Australia, molti degli uccelli nativi dell'isola di Norfolk mostrano affinit\u00e0 con quelli della vicina Nuova Zelanda, come il Norfolk Kaka, il Norfolk Pigeon e il Norfolk Boobook.\nLe estinzioni includono quella endemica di Norfolk kaka, Norfolk ground dove e Norfolk pigeon, mentre della sottospecie endemica lo storno, il triller, il tordo e il gufo reale sono estinti, sebbene i geni di quest'ultimo persistano in una popolazione ibrida discendente dall'ultima femmina. Altri uccelli endemici sono l'occhio bianco dal petto bianco, che potrebbe essere estinto, il parrocchetto di Norfolk, il gerygone di Norfolk, l'occhio bianco dal becco sottile e la sottospecie endemica del pettirosso del Pacifico e del fischietto dorato. Le ossa subfossili indicano che una specie di beccaccino Coenocorypha \u00e8 stata trovata anche sull'isola ed \u00e8 ora estinta, ma le relazioni tassonomiche di questo non sono chiare e non sono state ancora descritte scientificamente.\nIl gruppo di isole Norfolk, l'isola di Nepean, ospita anche uccelli marini da riproduzione. La procellaria della provvidenza \u00e8 stata cacciata fino all'estinzione locale all'inizio del XIX secolo, ma ha mostrato segni di ritorno a riprodursi a Phillip Island. Altri uccelli marini che si riproducono l\u00ec includono la procellaria dal collo bianco, la procellaria di Kermadec, la berta cuneo, la sula australiana, il tropico dalla coda rossa e il ternlet grigio. La sterna fuligginosa (conosciuta localmente come l'uccello balena) \u00e8 stata tradizionalmente soggetta alla raccolta stagionale delle uova da parte degli abitanti delle isole Norfolk.\nL'isola di Norfolk, con la vicina isola di Nepean, \u00e8 stata identificata da BirdLife International come un'area importante per gli uccelli perch\u00e9 supporta l'intera popolazione di occhi bianchi dal petto bianco e dal becco sottile, parrocchetti della Norfolk e gerygones della Norfolk, nonch\u00e9 oltre l'1% dei le popolazioni mondiali di berte dalla coda a cuneo e uccelli tropicali dalla coda rossa. La vicina Phillip Island \u00e8 trattata come un IBA separato.\nNorfolk Island ha anche un giardino botanico, che ospita una notevole variet\u00e0 di specie vegetali. Tuttavia, l'isola ha un solo mammifero nativo, il pipistrello bargiglio di Gould (Chalinolobus gouldii). \u00c8 molto raro e potrebbe gi\u00e0 essere estinto sull'isola.\nLa coda di rondine della Norfolk (Papilio amynthor) \u00e8 una specie di farfalla che si trova sull'isola di Norfolk e nelle Isole della Lealt\u00e0.\nI cetacei erano storicamente abbondanti in tutta l'isola poich\u00e9 le cacce commerciali sull'isola erano attive fino al 1956. Oggi, un numero di balene pi\u00f9 grandi \u00e8 scomparso, ma anche oggi molte specie come megattera, balenottera minore, balenottera boreale e delfini possono essere osservate vicino alla riva e sono state condotte regolarmente indagini scientifiche. Le balene australi una volta erano migranti regolari nel Norfolk, ma sono state gravemente impoverite dalle cacce storiche e, inoltre, dalla recente caccia illegale alle balene sovietiche e giapponesi, con il risultato che nessuna o pochissime balene, se i resti vivono ancora, in queste regioni lungocon Lord Howe Island.\nGli squali balena possono essere incontrati anche al largo dell'isola.\nDemografia.\nNel luglio 2003 la popolazione dell'isola Norfolk era di 1.853 abitanti, con un tasso di crescita annua dello 0,01%. Nello stesso periodo risultava che il 20,2% della popolazione aveva meno di 14 anni, il 63,9% aveva un'et\u00e0 compresa tra i 15 e i 64 anni e il 15,9% ne aveva pi\u00f9 di 65.\nL'emigrazione si sta facendo piuttosto consistente, con molti isolani che si trasferiscono in Australia o Nuova Zelanda. Gli isolani che vogliono completare gli studi oltre il dodicesimo anno scolastico devono spostarsi sul continente, cos\u00ec come i professionisti in cerca di lavoro. Bench\u00e9 manchino stime ufficiali, si ritiene che il tasso di alfabetizzazione sia pari al 100%.\nLa maggior parte degli abitanti \u00e8 di origine europea: alcuni di essi discendono dagli ammutinati del Bounty, gli altri sono immigrati pi\u00f9 recentemente dall'Australia o dalla Nuova Zelanda. Tra i discendenti degli ammutinati, alcuni possono vantare una qualche origine polinesiana, bench\u00e9 siano in pochi a considerarsi polinesiani a tutti gli effetti.\nLa religione pi\u00f9 praticata \u00e8 quella cristiana. Nel 1996, la popolazione era cos\u00ec ripartita: anglicani 37,4%, Chiesa congregazionalista 14,5%, cattolici 11,5%, avventisti 3,1%.\nGli isolani parlano sia l'inglese che una lingua creola nota come Norfuk, un misto di inglese settecentesco e tahitiano. Il Norfuk rischia di scomparire a causa della mobilit\u00e0 degli abitanti e dell'arrivo di turisti; tuttavia si sta cercando di preservare tale lingua attraverso la pubblicazione di dizionari e l'uso nella segnaletica.\nReligione.\nIl 62% degli isolani sono cristiani. Dopo la morte del primo cappellano Rev G. H. Nobbs nel 1884, fu formata una chiesa metodista e nel 1891 una congregazione avventista del settimo giorno guidata da uno dei figli di Nobbs. Un po' di insoddisfazione per Nobbs, il rituale pi\u00f9 organizzato e formale del servizio della Chiesa d'Inghilterra derivante dall'influenza della Missione Melanesiana, il declino della spiritualit\u00e0, l'influenza dei baleniere americani in visita, la letteratura inviata dai cristiani all'estero impressionati dalla storia di Pitcairn, e l'adozione dell'avventismo del settimo giorno da parte dei discendenti degli ammutinati ancora a Pitcairn, contribu\u00ec a questi sviluppi.\nLa Chiesa cattolica romana inizi\u00f2 a lavorare nel 1957 e alla fine degli anni '90 un gruppo lasci\u00f2 l'ex Metodista (allora Uniting Church) e form\u00f2 una compagnia carismatica. Nel 2011, il 34% dei residenti ordinari si identificava come anglicano, il 13% come appartenente alla Chiesa unitaria, il 12% come cattolico romano e il 3% come avventista del settimo giorno, mentre il 9% proveniva da altre religioni, il 24% non aveva religione e il 7% non indicava una religione. Le congregazioni ordinarie tipiche di qualsiasi chiesa non superano i 30 residenti locali nel 2010. Le tre denominazioni pi\u00f9 vecchie hanno buone strutture. I ministri sono generalmente visitatori a breve termine.\nEcologia.\nDal 2010 ogni abitante dell'isola ha in dotazione una carta di credito, con la quale pagare i propri consumi energetici. La carta ha un limite massimo di unit\u00e0 di carbonio da consumare. Limite che andr\u00e0 a ridursi gradualmente ogni anno. Gli obiettivi dichiarati del progetto sono, da un lato, ridurre le emissioni di gas serra (tra cui la CO2), e dall'altro, intervenire sul problema dell'obesit\u00e0. Indotti a limitare le spese per i consumi energetici, gli abitanti di Norfolk Island presumibilmente si muoveranno di pi\u00f9 a piedi o in bicicletta, con beneficio per la loro salute."}
{"id": "201151", "revid": "570966", "url": "https://it.wikipedia.org/wiki?curid=201151", "title": "Breuil (Sa\u00f4ne-et-Loire)", "text": ""}
{"id": "201154", "revid": "125107750", "url": "https://it.wikipedia.org/wiki?curid=201154", "title": "Sindrome di Brugada", "text": "La sindrome di Brugada, o anche sindrome della morte improvvisa notturna di causa sconosciuta (o SUNDS, dall'inglese \"Sudden Unexplained Nocturnal Death Syndrome\"), \u00e8 una rara patologia genetica cardiaca con disturbi dell'attivit\u00e0 elettrica del cuore in assenza di difetti evidenti del miocardio: il reperto elettrocardiografico \u00e8 caratterizzato da blocco di branca destra, e sopraslivellamento del tratto ST nelle derivazioni precordiali destre. \u00c8 un'alterazione congenita dei canali ionici, trasmessa da genitore a figlio, che si associa a fibrillazione ventricolare e morte cardiaca improvvisa. Il pi\u00f9 tipico ECG \u00e8 il cosiddetto segno di Nava.\nStoria.\nLa sindrome \u00e8 stata descritta per la prima volta da autori italiani Andrea Nava, Bortolo Martini e colleghi nel 1988 sul Giornale Italiano di Cardiologia, su \"Mises \u00e0 Jour Cardiologiques\" e su \"American Heart Journal\".\nLa seconda descrizione della sindrome appartiene ad Aihara e altri autori giapponesi in pazienti senza evidente cardiopatia.\nQuesta sindrome \u00e8 per\u00f2 conosciuta in tutto il mondo con riferimento al nome dei fratelli spagnoli Brugada, che descrissero nuovamente la sindrome nel 1992, cinque anni dopo gli articoli dei ricercatori italiani.\nLe prime descrizioni di questo particolare elettrocardiogramma, ma non della sindrome, risalgono invece al 1953. Osher e Wolff descrissero un'anomalia dinamica dell'ECG, che simulava un infarto miocardico, in un maschio sano: \nUn ECG simile, ma associato a un arresto cardiaco, \u00e8 stato per la prima volta descritto il 2 ottobre 1984: il paziente, un cuoco di 42 anni, ebbe un arresto cardiaco da fibrillazione ventricolare. Il probando venne poi studiato presso l'Universit\u00e0 di Padova. Negli anni seguenti il suo caso e altri casi analoghi vennero descritti da Andrea Nava, Bortolo Martini, Gaetano Thiene e colleghi.\nLa descrizione dettagliata della sindrome \u00e8 stata pubblicata nel 1989 sull'American Heart Journal.\nIn questo articolo venivano presentati tutti gli aspetti elettrocardiografici tipici della sindrome, a partire dal tipico ECG in V1, al blocco di branca destro completo con ST elevato, alla deviazione assiale sinistra, al PR allungato e ad un sopraslivellamento significativo del tratto ST, che pu\u00f2 mascherare la sindrome ed essere evidenziato dal test alla flecainide o all'ajmalina.\nUno di questi pazienti venne sottoposto ad autopsia che evidenziava una sostituzione fibro-adiposa del ventricolo destro, con associata lesione del tessuto di conduzione.\nA tutt'oggi, pi\u00f9 di 650 articoli su questa sindrome sono stati pubblicati nelle riviste mediche e recensiti su Medline o sul sito web dei fratelli Brugada (esclusi i primi articoli italiani).\nEziologia.\nSi tratta di un'anomalia funzionale congenita, a ereditariet\u00e0 autosomica dominante, legata a una patologia dei canali del sodio SCN5A, il cui gene si trova sul cromosoma 3. Tale anomalia \u00e8 presente in non pi\u00f9 del 20% dei casi. A tutt'oggi peraltro, nessun caso autoptico ha mai confermato che questi pazienti abbiano un cuore normale.\nIn un altro 20% sono state evidenziate anomalie strutturali del muscolo cardiaco, in particolare del ventricolo destro. Tutti i casi sottoposti finora ad autopsia hanno confermato questa ipotesi, proposta gi\u00e0 nel 1988.\nL'ipotesi degli autori italiani \u00e8 che si tratti di un'anomalia della depolarizzazione legata a una malattia organica, mentre l'ipotesi dei fratelli Brugada \u00e8 che si tratti di una anomalia funzionale della ripolarizzazione.\nQui di seguito viene riportato un prospetto con i geni le cui mutazioni ingenerano il fenotipo della sindrome di Brugada:\nClinica.\nIl trovarsi di fronte a un ECG con le tipiche onde non autorizza a far diagnosi di sindrome, soprattutto nei soggetti asintomatici e senza familiarit\u00e0: una sindrome \u00e8 un'associazione tra evento clinico e reperti strumentali. Porre una diagnosi di questa complessa sindrome (e magari proporre l'impianto di defibrillatore), solo in base a un occasionale ECG \u00e8 un grave errore metodologico.\nQuadro elettrocardiografico.\nLa sindrome di Brugada presenta abitualmente tre differenti espressioni ECG:\nQuesta classificazione proposta a solo a scopo didattico, in quanto non deriva da analisi di casistiche ampie, ma viene riferita a un singolo caso clinico.\nRecentemente \u00e8 stato rivalutato il significato delle incisure (notching), nella porzione terminale del QRS come segni importanti. \u00c8 stato anche segnalato come fattore di rischio aggiuntivo la presenza di anomalie anche nelle derivazioni periferiche o laterali.\nLe stigmate elettrocardiografiche sono evidenziabili anche con la somministrazione degli anti-aritmici di classe Ia, Ic e III e l'incremento della temperatura corporea.\nIn letteratura esiste un case-report di un paziente deceduto durante la rasatura del viso, forse per la stimolazione dei barocettori del glomo carotideo. L'esercizio fisico ha un effetto bifasico: durante l\u2019attivit\u00e0 fisica l'ECG pu\u00f2 sembrare quasi normale (anche se comunque rimane sempre fuori dai criteri di normalit\u00e0) ma al termine dell'esercizio, con la caduta del tono adrenergico e la persistenza di un'elevata temperatura corporea, le modificazioni ECG classiche si presentano ancora pi\u00f9 accentuate.\nAnche semplici modificazioni della frequenza cardiaca modificano lievemente i reperti ECG. Con la bradicardia, il sopraslivellamento del tratto ST \u00e8 leggermente pi\u00f9 pronunciato, mentre con la tachicardia, indotte ad esempio con una stimolazione dell'atrio, il sopraslivellamento del tratto ST leggermente si riduce. Comunque, \u00e8 stato osservato anche il contrario.\nUn altro aspetto elettrocardiografico frequente \u00e8 la presenza di potenziali tardivi, che confermano la presenza di un disturbo di conduzione. Tali reperti sono stati documentati sia con registrazione endocavitaria sia con tecniche non invasive.\nDiagnosi.\nLa diagnosi pu\u00f2 essere posta a seguito del riscontro elettrocardiografico delle alterazioni del tracciato descritte nel precedente paragrafo.\nNei casi sospetti, con ECG basale negativo, pu\u00f2 essere indicata l'esecuzione di un test provocativo mediante la somministrazione di Ajmalina o Flecainide, entrambi farmaci antiaritmici di classe I.\nTrattamento.\nEsistono notevoli controversie riguardo al trattamento della sindrome di Brugada; al momento attuale non esiste una terapia farmacologica che sia dimostrata efficace, pertanto l'unico mezzo per garantire la massima protezione \u00e8 il defibrillatore cardiaco impiantabile (ICD).\nAttualmente l'uso del defibrillatore \u00e8 indicato in classe Ia in quei pazienti che hanno gi\u00e0 sperimentato un episodio di morte improvvisa abortita a causa di aritmie ventricolari maligne (indicazione di classe IA. Altra indicazione IA \u00e8 la presenza di un ECG tipo 1 e di sincope legata sicuramente ad aritmie ventricolari. Al contrario, negli altri casi le indicazioni sono alquanto dibattute. In particolare non c'\u00e8 consenso unanime nel riconoscere valore decisivo nell'indicazione all'impianto di un ICD alla positivit\u00e0 di uno studio elettrofisiologico endocavitario (SEF) di induzione. Nelle ultime linee guida 2013, tale indicazione \u00e8 stata fortemente ridimensionata e attualmente il valore dello studio elettrofisiologico non supera il IIB, con proposta di spostarlo in classe III per gli asintomatici.\nIn Italia si \u00e8 concluso ed \u00e8 stato pubblicato lo studio \"PRELUDE\" (PRogrammed ELectrical stimUlation preDictive valuE) che ha arruolato 308 pazienti seguiti per un periodo medio di 34 mesi. \u00c8 stato valutato il valore predittivo dello SEF di induzione e gli eventi aritmici nei pazienti affetti da sindrome di Brugada.\nLa presenza del fenotipo 1 all'ECG e la sincope vengono considerati i pi\u00f9 potenti predittori di eventi aritmici trattati dall'ICD con lo shock.\nLe conclusioni dello studio PRELUDE confermano, come predittori di eventi aritmici il fenotipo 1 all'ECG e la sincope; sono risultati inoltre statisticamente significativi la presenza di un periodo refrattario ventricolare &lt;200 ms e una \"frammentazione\" del QRS per l'identificazione dei candidati all'impianto di un defibrillatore in prevenzione primaria. L'inducibilit\u00e0 della tachicardia ventricolare e della fibrillazione ventricolare al SEF non \u00e8 stata altrettanto efficace nel segnalare i pazienti ad alto rischio nel follow up.\nNon esiste una terapia farmacologica efficace nel ridurre l'incidenza di morte improvvisa in questi pazienti; tuttavia, esistono dei farmaci anti-aritmici utili.\nUno di questi \u00e8 la chinidina, per la sua capacit\u00e0 di inibire la corrente Ito, che \u00e8 anche l'unico anti-aritmico utile in questi pazienti per la prevenzione della fibrillazione atriale.\nL'utilizzo dell'isoproterenolo \u00e8 riservato alla prevenzione in acuto delle recidive aritmiche, quando sia evidente un fenotipo ECG 1 e lo si voglia convertire nei fenotipi 2 o 3.\nDati contrastanti esistono sull'impiego del cilostazolo, un inibitore delle fosfodiesterasi di tipo III, utilizzato nelle vasculopatie periferiche per le sue propriet\u00e0 di antiaggregante e vasodilatatore.\nSono in corso studi clinici sull'efficacia a lungo termine della Chinidina, con promettenti risultati preliminari.\nCome per la sindrome del QT lungo, \u00e8 stato redatto un elenco di farmaci da evitare, che si pu\u00f2 trovare anche su un sito web inaugurato di recente.\nAccanto agli anti-aritmici di classe IC sopraccitati, figurano anche il propafenone, farmaco anti-aritmico di classe IC (indicazione di classe IIa), gli antidepressivi triciclici e quadriciclici) e la bupivacaina.\nIl propofol, anestetico generale di largo impiego, \u00e8 annoverato fra le molecole in classe IIb.\nDati non univoci esistono a proposito degli altri anti-aritmici di classe IV e classe III.\nI beta-bloccanti devono comunque essere evitati, in virt\u00f9 delle propriet\u00e0 anti-adrenergiche e bradicardizzanti.\nL'ultima frontiera terapeutica \u00e8 l'ablazione transcatetere con radiofrequenza, proposta per la prima volta nel 2004 dal gruppo di Bordeaux guidato da Michel Haissaguerre. Nell'articolo, viene presentata una serie di 4 pazienti con sindrome del QT lungo e sindrome di Brugada, nei quali la procedura aveva come obiettivo la distruzione dell'area di miocardio dal quale aveva origine l'anomalia che scatenava la fibrillazione ventricolare. Recentemente il gruppo di Nademanee ha normalizzato l'aspetto ECG tramite ablazione epicardica di aree a conduzione lenta nel tratto efflusso del ventricolo destro, confermando ancora una volta il substrato organico della sindrome."}
{"id": "201156", "revid": "1534511", "url": "https://it.wikipedia.org/wiki?curid=201156", "title": "Elio-4", "text": "L'elio-4 (He o 4He) \u00e8 un isotopo leggero e non radioattivo dell'elio. \u00c8 l'isotopo dell'elio pi\u00f9 abbondante, costituendo il 99,99986% di tutto l'elio sulla Terra. \nIl suo nucleo \u00e8 simile a una particella alfa che ha due protoni e due neutroni. Lo spin totale del nucleo \u00e8 un intero, perci\u00f2 \u00e8 un bosone.\nIl decadimento alfa \u00e8 il modo di decadimento pi\u00f9 comune a molti isotopi radioattivi ed \u00e8 la maggior fonte naturale di quasi tutto l'elio-4 presente sulla Terra, oltre che un prodotto della fusione nucleare stellare.\nQuando l'elio-4 \u00e8 raffreddato al di sotto dei , diventa un superfluido, con propriet\u00e0 molto diverse da quelle dei liquidi comuni. Ad esempio se l'elio-4 \u00e8 tenuto in un piccolo contenitore aperto, uno strato sottile salir\u00e0 lungo le sue pareti fino ad uscire.\nQuesto strano comportamento \u00e8 il risultato della relazione di Clausius-Clapeyron e non pu\u00f2 essere spiegato dall'attuale modello della meccanica classica n\u00e9 dai modelli nucleari o elettrici, ma va solo inteso come un fenomeno di meccanica quantistica."}
{"id": "201157", "revid": "1982", "url": "https://it.wikipedia.org/wiki?curid=201157", "title": "Breuil-Bernard", "text": ""}
{"id": "201158", "revid": "1305772", "url": "https://it.wikipedia.org/wiki?curid=201158", "title": "Fabio Maniscalco", "text": "\u00c8 stato specialista di tutela e salvaguardia dei beni culturali.\nBiografia.\nNel 1993 \u00e8 diventato Ispettore Onorario del Ministero per i Beni e le Attivit\u00e0 Culturali. Da allora ha in diverse occasioni collaborato con la Procura della Repubblica e con la Questura di Napoli in casi inerenti alla tutela del patrimonio culturale.\nTra il 1995 ed il 1998 \u00e8 stato ufficiale dell'esercito italiano ed ha monitorato la situazione del patrimonio culturale della Bosnia ed Erzegovina, nell'ambito delle missioni multinazionali di pace IFOR e SFOR. Nel 1997 ha creato e diretto il team sperimentale di tutela dei beni culturali del contingente multinazionale in Albania, con cui ha realizzato il monitoraggio del patrimonio culturale durante l'operazione di peace-keeping \"ALBA\". Tale attivit\u00e0 ha rappresentato la prima applicazione della Convenzione dell'Aja del 1954. Durante l'attivit\u00e0 di monitoraggio si \u00e8 inoltre infiltrato nel mercato clandestino dell'arte, recuperando numerosi materiali archeologici.\nHa diretto dal 1998 l'Osservatorio per la Protezione dei Beni Culturali in Area di Crisi. Ha diretto inoltre diversi progetti ed attivit\u00e0 finalizzati alla salvaguardia del patrimonio culturale nella ex Jugoslavia, in Albania, in Kosovo, in Medio Oriente, in Algeria, in Nigeria, in Iraq ed in Afghanistan. Ha altres\u00ec creato una biblioteca specializzata nel settore dei beni culturali per la Facolt\u00e0 di Archeologia dell'Universit\u00e0 Al-Quds di Ramallah. Per tali attivit\u00e0 ha ricevuto numerose medaglie (NATO e SME) e riconoscimenti. Dal 2001 \u00e8 stato direttore scientifico dei corsi di formazione dell'ISFORM (Istituto per lo Sviluppo, la Formazione e la Ricerca nel Mediterraneo). Inoltre \u00e8 stato tra i fondatori del \"Comitato Italiano dello Scudo Blu\" Comitato Italiano dello \"Scudo Blu\" (UNESCO), di cui ha anche ricoperto la carica di vice presidente.\nDal 2000 ha insegnato \"Archeologia subacquea in aree mediterranee\" e \"Storia e tutela dei beni architettonici e culturali in aree mediterranee\" presso la Facolt\u00e0 di Studi Arabo-Islamici e del Mediterraneo dell'Universit\u00e0 degli Studi di Napoli \"L'Orientale\". \u00c8 stato ideatore e curatore della collana monografica \"Mediterraneum. Tutela e valorizzazione dei beni culturali ed ambientali\" e del \"Web Journal of Cultural Patrimony\".\nHa lanciato numerosi appelli per sensibilizzare la comunit\u00e0 politica internazionale nei confronti della salvaguardia dei beni culturali in area di guerra.\nNel 2007, per l'attivit\u00e0 svolta a favore della salvaguardia del patrimonio culturale nelle aree a rischio bellico \u00e8 stato proposto per la candidatura al Premio Nobel per la pace.\nNel 2007 Fabio Maniscalco, a causa delle attivit\u00e0 condotte in Bosnia ed Erzegovina negli anni novanta, si \u00e8 ammalato per una forma rara ed anomala di cancro del pancreas causata dall'esposizione con metalli pesanti e uranio impoverito, malattia che l'ha portato alla morte nel febbraio 2008..\nRiconoscimenti.\nNel 2000 \u00e8 stato libero docente di Tutela dei beni culturali e Archeologia subacquea presso diversi atenei italiani. Nel 2006 \u00e8 stato nominato \"Professore per Chiara Fama\" dall'Istituto di Archeologia dell'Accademia delle Scienze dell'Albania\" e socio onorario della \"Unione Italiana Scrittori e Artisti Europei\" della UIL.\nNel 2007 \u00e8 stato nominato Socio Onorario dell'Associazione Nazionale Archeologi, mentre a settembre 2008 gli viene intitolata un'aula dell'Universit\u00e0 degli studi di Napoli \"L'Orientale\", dove insegnava.\nNel 2009 Fabio Maniscalco \u00e8 stato riconosciuto \"vittima del dovere\" dal Ministero della Difesa Italiano.\nNel 2019 gli \u00e8 stato intitolato uno slargo nella zona dei \"colli aminei\" a Napoli.\nOpere.\nPubblicazioni.\nHa curato inoltre i volumi: \"Forma Maris. Forum internazionale di archeologia subacquea\", (2001, insieme a Piero Alfredo Gianfrotta), \"La tutela dei beni culturali in Italia\" (2002), \"La tutela del patrimonio culturale in caso di conflitto\" (2002), \"Tutela, conservazione e valorizzazione del patrimonio culturale subacqueo\" (2004) e \"Tutela, conservazione e valorizzazione del patrimonio culturale della Palestina\", (2005) (br/ita)\nCollane e riviste.\nHa ideato ed \u00e8 stato curatore della collana monografica \"Mediterraneum. Tutela e valorizzazione dei beni culturali ed ambientali\" . Ha creato e diretto la rivista scientifica \"Web Journal on Cultural Patrimony\". \u00c8 stato altres\u00ec codirettore della collana monografica \"Studi di Storia e topografia sulla Campania romana\"."}
{"id": "201159", "revid": "400518", "url": "https://it.wikipedia.org/wiki?curid=201159", "title": "Baia dei porci", "text": ""}
{"id": "201164", "revid": "15756", "url": "https://it.wikipedia.org/wiki?curid=201164", "title": "Matroide", "text": "In matematica, e in particolare in combinatoria, il termine matroide si applica a strutture che consentono di trattare una nozione di \"indipendenza\" che generalizza la indipendenza lineare degli spazi vettoriali. In effetti per talune di queste strutture \u00e8 stato usato anche il termine struttura di indipendenza. Queste strutture riguardano, direttamente o indirettamente, collezioni di sottoinsiemi di un dato insieme ambiente le quali posseggono propriet\u00e0 particolari. \nLe matroidi si possono definire in una variet\u00e0 sorprendentemente ampia di modi, ciascuno corrispondente a un tipo di entit\u00e0 (insiemi indipendenti, insiemi dipendenti, basi, insiemi chiusi o flats, operatore di chiusura, circuiti (insiemi dipendenti minimali), funzione rango, iperpiani, reticoli geometrici). Volendo essere formalmente pi\u00f9 precisi, si individua una dozzina di specie di strutture che risultano criptomorfe; inoltre ciascuna di queste specie di strutture pu\u00f2 essere definita servendosi di numerosi sistemi di assiomi. Questo fa supporre che nella teoria delle matroidi confluiscono molti concetti dotati di rilevante importanza. \nSi deve inoltre segnalare subito che si trovano numerosi e svariati esempi di matroidi. Quindi la teoria delle matroidi permette di inquadrare in modo unitario una grandissima variet\u00e0 di fatti matematici. In effetti il suo sviluppo ha contribuito in misura notevolissima a dare organicit\u00e0 alla combinatoria e a farla diventare un settore della matematica solidamente strutturato. Infine va segnalato che essa presenta collegamenti con numerosi settori della matematica, sia \"pura\" sia \"applicata\" (algebra, geometria, ottimizzazione, ricerca operativa, teoria e pratica degli algoritmi) e anche con discipline pi\u00f9 applicative come l'ingegneria strutturale e la chimica molecolare.\nIn questo articolo capofila introduciamo le matroidi in due modi, fondati rispettivamente sulle nozioni di insieme indipendente e di operatore di chiusura. Si tratta di due definizioni relativamente semplici e in grado di dare buona evidenza ad alcuni dei tipi di entit\u00e0 che caratterizzano le matroidi.\nMatroide degli indipendenti.\nSi definisce matroide degli indipendenti una coppia \"M\" = (\"E\", \"I\"), sistema di indipendenza, nella quale \"E\" \u00e8 un insieme detto insieme ambiente o insieme sostegno della matroide e \"I\" \u00e8 una collezione di sottoinsiemi di \"E\" chiamati insiemi indipendenti della \"M\", i quali soddisfano le seguenti propriet\u00e0:\nSe l'ambiente \u00e8 finito, le richieste precedenti bastano per la definizione, ma se \u00e8 infinito servono altre condizioni piuttosto complesse; qui non affrontiamo questi problemi, ma ci limitiamo a menzionare la propriet\u00e0 che caratterizza una matroide finitaria:\nUna matroide \u00e8 detta finito dimensionale o di rango finito se esiste un numero naturale tale che non esiste alcun insieme indipendente con cardinalit\u00e0 superiore a esso.\nLe prime due propriet\u00e0 richieste per le matroidi degli indipendenti sono molto semplici, ma la motivazione della terza propriet\u00e0 non \u00e8 tanto evidente. Essa implica che, dati due insiemi indipendenti della stessa cardinalit\u00e0, ogni elemento di uno dei due si pu\u00f2 sostituire con qualche elemento dell'altro in modo da ottenere un altro insieme indipendente: questa conseguenza giustifica il termine \"scambio\". Per chiarire meglio la portata del terzo assioma \u00e8 opportuno esaminare qualche esempio significativo.\nProcediamo ora a definire alcuni oggetti con propriet\u00e0 specifiche in una matroide degli indipendenti \"M\" = (\"E\", \"I\").\nUn sottoinsieme indipendente massimale viene detto base della \"M\". Un sottoinsieme di \"E\" che non \u00e8 indipendente viene detto dipendente. Un sottoinsieme dipendente minimale viene chiamato circuito.\nSi definisce inoltre come operatore di chiusura di una matroide finitaria come la funzione del tipo cl: P(\"E\") &amp;mapsto: P(\"E\")\"M\" la quale applicata a un generico sottoinsieme \"A\" di \"E\" lo amplia aggiungendogli tutti gli elementi \"x\" in \"E\" ma non in \"A\" tali che esiste un circuito \"C\" di \"M\" che contiene \"x\" ed \u00e8 contenuto nell'unione di \"A\" e {\"x\"}. Si vede facilmente che tale funzione \u00e8 effettivamente una funzione di chiusura, cio\u00e8 che si tratta di una endofunzione di booleano ampliante, monotona e idempotente.\nMatroide della chiusura.\nDefiniamo ora le matroidi mediante un operatore di chiusura, cio\u00e8 considerando un insieme ambiente e una funzioni di chiusura su di esso che possiede particolari propriet\u00e0.\nDefiniamo come \"matroide della chiusura\" una coppia (\"E\",cl) dove \"E\" \u00e8 un insieme finito e cl una funzione del tipo P(\"E\") ^mapsto; P(\"E\") che soddisfa le seguenti condizioni, per arbitrari elementi \"a\", \"b\" di \"E\" e per arbitrari sottoinsiemi \"Y\", \"Z\" di \"E\":\nSi dimostra che una \"matroide di chiusura\" \u00e8 logicamente equivalente a una matroide degli indipendenti finitaria il cui operatore di chiusura definito sugli insiemi indipendenti coincide con l'operatore di chiusura introdotto con la definizione. \nA questo punto sappiamo che quando si deve trattare con una matroide, si ha la possibilit\u00e0 di scegliere se definirla precisando il suo operatore di chiusura, oppure mediante i suoi insiemi indipendenti; questa seconda possibilit\u00e0 \u00e8 spesso desiderabile, specialmente in applicazioni di natura geometrica.\nOsserviamo che, all'opposto, l'operatore di chiusura di uno spazio topologico tendenzialmente non possiede la propriet\u00e0 di scambio (2), mentre possiede una diversa propriet\u00e0 caratteristica.\nEsempi.\nSi osservi che in questo modo si ottiene una matroide anche da un multigrafo infinito; una tale matroide \u00e8 finitaria perch\u00e9 tutti i cicli sono finiti; inoltre essa \u00e8 finito-dimensionale se il numero dei vertici \u00e8 finito, anche se il numero degli spigoli \u00e8 infinito).\nConsideriamo, all'opposto, una situazione che non porta a una matroide. Sia \"E\" l'insieme dei nodi di un grafo e chiamiamo insiemi di nodi indipendenti quelli che possono essere colorati con non pi\u00f9 di tre colori senza coincidenze fra nodi adiacenti. L'insieme vuoto soddisfa alla condizione e ogni sottoinsieme di nodi tricolorabile \u00e8 tricolorabile; non vale invece la propriet\u00e0 di scambio, in quanto si possono avere due sottografi massimali tricolorabili con diversi numeri di nodi, come mostrato nella figura alla destra.\nUlteriori definizioni e propriet\u00e0.\nFacciamo riferimento a una matroide degli indipendenti (\"E\",\"I\"). Un sottoinsieme di \"E\" viene detto dipendente se non \u00e8 indipendente. Un insieme dipendente minimale, cio\u00e8 tale che ogni suo sottoinsieme proprio \u00e8 indipendente viene chiamato circuito (questo termine proviene dall'esempio precedente della matroide grafica).\nDiciamo che un sottoinsieme \"A\" di \"E\", genera (\"spans\") \"M\" se la sua chiusura \u00e8 l'intero \"E\". \nUn insieme indipendente massimale, cio\u00e8 che non \u00e8 propriamente contenuto in alcun altro indipendente, viene chiamato base (questo termine proviene dal precedente esempio sullo spazio vettoriale). Un fatto importante \u00e8 che tutte le basi di una matroide hanno lo stesso numero di elementi; tale numero viene detto rango della \"M\". In generale, invece, i circuiti di \"M\" possono avere cardinalit\u00e0 differenti.\nNel precedente esempio della matroide dell'algebra lineare, una base \u00e8 anche una base nel senso dell'algebra lineare del sottospazio generato da \"E\" e un circuito \u00e8 un insieme minimale di vettori dipendenti di \"E\". Nella matroide dei cicli una base corrisponde a una sottoforesta massimale del grafo \"G\" e i circuiti sono cicli semplici del grafo. Nell'esempio nel quale gli insiemi di al pi\u00f9 \"k\" elementi sono gli indipendenti, base \u00e8 ogni sottoinsieme di \"E\" con \"k\" elementi e circuito ogni sottoinsieme di \"k\" + 1 elementi.\nSe \"A\" \u00e8 un sottoinsieme di \"E\", allora si pu\u00f2 definire una matroide degli indipendenti su \"A\" assumendo come suoi insiemi indipendenti i sottoinsiemi indipendenti nella \"M\" che sono contenuti nella \"A\". Questo consente di parlare di sottomatroidi e di assegnare un rango a ogni sottoinsieme di \"E\".\nSe \"M\"=(\"E\",\"I\") \u00e8 una matroide finita e \"B\" denota la collezione delle sue basi, cio\u00e8 dei suoi insiemi indipendenti massimali, si dice \"matroide duale\"' della \"M\" e si denota con \"M\"*, la matroide che ha come insieme ambiente lo stesso \"E\" e come collezione delle basi la collezione dei sottoinsiemi che sono complementari di qualche base in \"B\". Un sottoinsieme di \"E\" \u00e8 indipendente in \"M\"* se e solo se \u00e8 incluso nel complemento di qualche base di \"M\", o equivalentemente se e solo se il suo complemento genera \"M\". Si verifica facilmente che \"M\"* \u00e8 proprio una matroide. \nVengono anche proposte le duali di matroidi infinite, ma le loro definizioni incontrano delle difficolt\u00e0 e il problema della dualit\u00e0 tra queste matroidi non \u00e8 ancora stato risolto in modo soddisfacente.\nUlteriori esempi.\nPoco dopo l'articolo fondante di Witney, si \u00e8 scoperto che l'indipendenza algebrica \u00e8 una indipendenza di matroide. Consideriamo un campo \"K\" e un suo campo di estensione \"L\". Un sottoinsieme finito \"x\"1, ..., \"x\"k di \"L\" si dice algebricamente indipendente se non esiste alcun polinomio non nullo \"f\"(\"t\"1, ..., \"t\"k), con coefficienti in \"K\", tale che \"f\"(\"x\"1, ..., \"x\"k) = 0. La coppia costituita dall'insieme ambiente \"L\" e dalla indipendenza algebrica \u00e8 una matroide finitaria che viene chiamata matroide algebrica piena di ambiente \"L\" su \"K\". Il rango di tale matroide \u00e8 uguale al grado di trascendenza di \"L\" su \"K\". \nSi dice poi matroide algebrica ogni sottomatroide di una matroide algebrica piena.\nSuccessivamente si \u00e8 trovato che la teoria dei trasversali fornisce un altro genere di matroide chiamato matroide trasversale."}
{"id": "201166", "revid": "1540383", "url": "https://it.wikipedia.org/wiki?curid=201166", "title": "Partito della Sinistra Europea", "text": "Il Partito della Sinistra Europea (\"SE\") \u00e8 un partito politico europeo e un'associazione di partiti politici socialisti e comunisti dell'Europa intera. \u00c8 stato costituito il 10 gennaio 2004 con l'obiettivo di presentarsi alle successive elezioni europee.\nLa fondazione ufficiale si svolge l'8 maggio 2004 a Roma. Il suo primo congresso si svolse l'8 ottobre 2005 ad Atene. Il suo primo presidente \u00e8 stato Fausto Bertinotti dal 2004 al 2007.\nDiversi partiti membri e osservatori della \"Sinistra Europea\" partecipano anche all'organizzazione pi\u00f9 radicale Sinistra Anticapitalista Europea.\nTutti i partiti aderenti al Partito della Sinistra Europea fanno parte del gruppo della Sinistra (tradizionalmente noto con la sigla \"GUE-NGL\"), che include anche i partiti ecosocialisti aderenti all'Alleanza della Sinistra Verde Nordica, quelli aderenti al movimento Ora il Popolo e altri esponenti della sinistra radicale e alternativa.\nStoria.\nIl Partito della Sinistra Europea nasce a Roma, l'8 e 9 maggio 2004, con un congresso fondativo che vede la partecipazione di oltre 300 delegati in rappresentanza di 15 formazioni politiche di sinistra, comuniste, socialiste e rosso-verdi di tutta Europa. Nel congresso viene eletto presidente all'unanimit\u00e0 Fausto Bertinotti. Il congresso rappresenta il culmine di due anni di incontri preparatori per costruire una proposta condivisa di statuto e manifesto, e viene convocato dopo che a Berlino, nel gennaio dello stesso anno, era stato lanciato l'appello per la fondazione del partito, in un meeting ospitato dal PDS in occasione dell'anniversario dell'uccisione di Rosa Luxemburg. Ma la proposta della costruzione di un soggetto politico che riunisse la sinistra antagonista e di alternativa continentale era gi\u00e0 dibattuta da diversi anni e ha trovato nuovo impulso grazie alla spinta dei movimenti e all'esperienza dei social forum europei.\nIl 16 e 17 giugno 2007 si \u00e8 tenuta a Roma l'Assemblea fondativa. Dopo il primo congresso di Atene, del 29 e 30 ottobre 2005, sono diventati 7 i partiti osservatori e 17 i membri effettivi, cui si \u00e8 aggiunta la richiesta di adesione dell'inglese Respect.\nIl 19 ottobre 2007 il presidente Fausto Bertinotti ha presentato le sue dimissioni dalla carica per \"una incompatibilit\u00e0 sostanziale\" col suo ruolo di Presidente della Camera del governo italiano; le sue dimissioni per\u00f2 dovettero essere ratificate dal Congresso di Praga del 22-25 novembre. Il nuovo presidente, proposto dallo stesso Bertinotti, divent\u00f2 il tedesco Lothar Bisky (Die Linke).\nNel 2009 il Partito dei Lavoratori d'Ungheria (\"Munk\u00e1sp\u00e1rt\"), tra i fondatori della SE, \u00e8 uscito in polemica con la linea politica e l'orientamento ideologico che questa organizzazione stava assumendo. Al suo posto, \u00e8 entrato il Munk\u00e1sp\u00e1rt 2006, partito rosso-verde, nato da una scissione del \"Munk\u00e1sp\u00e1rt\".\nIl 5 dicembre 2010, in occasione del 3\u00ba congresso, viene eletto presidente Pierre Laurent, segretario generale del PCF. Laurent viene riconfermato presidente nel 4\u00ba congresso svoltosi a Madrid dal 13 al 15 dicembre 2013: la stessa assemblea annuncia la candidatura alla presidenza della commissione europea di Alexis Tsipras.\nDurante il 5\u00ba congresso, svolto a Berlino dal 16 al 18 dicembre 2016, viene eletto presidente il tedesco Gregor Gisy (Die Linke), mentre diventano vice-presidenti il francese Pierre Laurent, l'italiano Paolo Ferrero (Partito della Rifondazione Comunista), la spagnola Maite Mola (Partito Comunista di Spagna) e la bulgara Margarita Mileva (Sinistra Bulgara).\nNel luglio 2018 il Parti de Gauche abbandona il Partito della Sinistra Europea, dopo aver chiesto e non ottenuto l'espulsione di SYRIZA dall'organizzazione. Il partito francese sostiene che \"non \u00e8 pi\u00f9 possibile unire nello stesso partito europeo gli avversari e gli autori dell\u2019austerit\u00e0\".\nNello stesso mese il Partito Comunista di Vallonia abbandona la SE considerandola \"sottomessa all'UE\".\nOrganizzazione e obiettivi.\nI membri della Sinistra Europea fanno riferimento, nel Parlamento europeo, al gruppo Sinistra Unitaria Europea/Sinistra Verde Nordica, che con 41 eletti \u00e8 la quarta forza politica continentale dopo popolari, socialisti e liberali. Alla sinistra Europea si pu\u00f2 aderire anche individualmente, senza appartenere ai partiti membri.\nCome \u00e8 scritto nel preambolo dello statuto e nello stesso manifesto, la Sinistra Europea unisce tutte quelle forze che si battono, in Europa, per un modello di societ\u00e0 differente da quello neoliberista, che sono impegnate contro la guerra e il riarmo e per la costruzione dell'Europa sociale. Si sente parte del movimento dei movimenti, per un'altra globalizzazione. L'organizzazione della Sinistra Europea \u00e8 a rete, attraverso gruppi di lavoro orizzontali sui vari temi di comune interesse politico, coordinati dall'Esecutivo.\nL'idea di un'altra Europa \u00e8 alla base delle prime campagne del nuovo soggetto politico, quella per il \"No\" al Trattato costituzionale europeo e quella contro la direttiva Bolkestein. Il Partito della Sinistra europea crede nell'integrazione europea, ma un'integrazione politica che veda invertite le priorit\u00e0, dalla assolutizzazione del mercato all'Europa dei diritti e dello stato sociale, della pace e della cooperazione.\nOrganismi in Italia.\nIn Italia il Partito della Sinistra Europea \u00e8 retto da un'Assemblea nazionale formata da un Gruppo di coordinamento operativo nazionale, da un Coordinamento aree tematiche e da un Consiglio dei Portavoce. Il Partito della Rifondazione Comunista \u00e8 espressione della SE in Italia, sono invece accettati tra i membri osservatori, Sinistra Italiana e Convergenza Socialista. Partecipa nella forma di cooperazione ilPartito del Sud - Meridionalisti Progressisti.\nNelle istituzioni dell'Unione europea.\nPartiti membri della Sinistra Europea partecipano alla maggioranza di governo in Spagna (governo S\u00e1nchez II) e in Finlandia (governo Marin); sono pertanto rappresentati in seno al Consiglio dell'Unione europea."}
{"id": "201173", "revid": "1982", "url": "https://it.wikipedia.org/wiki?curid=201173", "title": "Breuil-en-Auge", "text": ""}
{"id": "201174", "revid": "1652635", "url": "https://it.wikipedia.org/wiki?curid=201174", "title": "Citrus limon", "text": "Il limone (Citrus limon ) \u00e8 un albero da frutto appartenente alla famiglia delle Rutaceae. Il nome comune \"limone\" si pu\u00f2 riferire tanto alla pianta quanto al suo frutto.\nSecondo degli studi genetici, il limone \u00e8 un ibrido e deriva dall'incrocio tra l'arancio amaro e il cedro.\nStoria.\nSebbene le origini del limone siano incerte, si pensa che i primi luoghi in cui sia cresciuto siano la Cina, dove veniva coltivato gi\u00e0 prima della dinastia Song (960-1279 d.C.), la regione indiana dell'Assam e il nord della Birmania.\nSecondo alcuni studiosi, gli antichi romani conoscevano gi\u00e0 i limoni. L'ipotesi \u00e8 supportata dalle raffigurazioni di tali frutti in alcuni mosaici a Cartagine e affreschi a Pompei; tuttavia, secondo altri studiosi, \u00e8 possibile che gli autori di quelle opere avessero importato gli agrumi o li avessero visti nei loro paesi di origine. Non ci sono infatti prove in ambito paleobotanico o letterario che avvalorino tale ipotesi.\nIntorno al 700 d.C. il limone si diffuse in Persia, Iraq e Egitto. Dal termine persiano \u0644\u06cc\u0645\u0648, che si pronuncia \"l\u012bm\u016b\" e indica genericamente gli agrumi, deriva il termine \"limone\".\nLe prime descrizioni letterarie del limone si hanno in scritti arabi del X e XII secolo, ad opera di Qustus al-Rumi e Ibn Jami'. Gli alberi di limoni furono utilizzati inizialmente dagli arabi come piante ornamentali.\nLe prime coltivazioni di limoni in Europa furono quelle di Genova nella met\u00e0 del XV secolo. In seguito i limoni vennero introdotti in America da Cristoforo Colombo che ne port\u00f2 alcuni semi a Hispaniola.\nNel 1747 il medico scozzese James Lind consigli\u00f2 l'utilizzo del succo di limone come cura contro lo scorbuto.\nNel XIX secolo il limone inizi\u00f2 ad essere coltivato intensivamente in Florida e California.\nMorfologia.\nIl limone \u00e8 un albero che raggiunge dai 3 ai 6 metri di altezza. I germogli e i petali sono bianchi e violetti. \nIl frutto \u00e8 giallo all'esterno e quasi incolore all'interno, di forma sferica fino ad ovale, spesso con una protuberanza all'apice e appuntito all'altra estremit\u00e0. La buccia pu\u00f2 essere da molto ruvida a liscia, pi\u00f9 o meno foderata all'interno con una massa bianca spugnosa detta \"albedo\". Solitamente i limoni si coltivano per la produzione di frutti ma la pianta pu\u00f2 essere coltivata in vaso a scopo ornamentale. Per le coltivazioni in vaso \u00e8 consigliata terra specifica per agrumi e il rinvaso annuale prima del ricovero invernale in serra.\nIn clima favorevole, il limone fiorisce e fruttifica due volte l'anno. La fioritura dura almeno due mesi e il frutto maturo pu\u00f2 attendere altri due mesi sull'albero prima di venir colto, il che favorisce una raccolta sistematica. La fioritura primaverile produce i frutti migliori, la cui raccolta dura poi tutto l'inverno, da novembre ad aprile o maggio. La seconda fioritura, a volte forzata nelle piantagioni commerciali, avviene in agosto e settembre, i frutti si possono raccogliere da maggio in poi, subito dopo quelli invernali. In condizioni favorevoli, un albero adulto pu\u00f2 dare da 600 a 800 frutti all'anno.\nVariet\u00e0.\nI limoni sono coltivati in tutto il mondo in innumerevoli variet\u00e0 che probabilmente neanche i botanici riescono a registrare correntemente. Le differenze tra di esse sono infatti riscontrabili prevalentemente nell'aspetto esteriore, mentre rimangono praticamente invariate sia le loro qualit\u00e0 alimentari che la relativa importanza economica. Il limone infatti, ben raramente viene consumato come frutto fresco, per cui cambiamenti minori di gusto non sono molto importanti. Per la lavorazione industriale vanno bene tutte le variet\u00e0, con l'esclusione forse di quelle poche che per il precoce deterioramento vengono consumate sul luogo di produzione. Sono cos\u00ec quasi ignote le variet\u00e0 del \"limone rosso\" e del \"limone dolce\" che danno frutti sempre agri, ma nel contempo abbastanza dolci da poter essere mangiati come frutta fresca. Quando questi limoni giungono a maturazione si deteriorano nel giro di due o tre giorni, per cui logicamente vengono consumati dalla popolazione locale e rimangono sconosciuti su un mercato pi\u00f9 vasto.\nSpesso si fa distinzione tra limoni gialli e verdi, ma si tratta di una distinzione meramente commerciale, in quanto i due tipi crescono sullo stesso albero. Il limone verde \u00e8 il prodotto della fioritura estiva, la quale viene spesso indotta artificialmente con l'assoluta privazione di irrigazione della pianta nei mesi di giugno e luglio. In questo modo si ottengono frutti dalla sottile buccia verde e dalla polpa molto succosa. Possono rimanere immagazzinati per lungo tempo e sopportano bene trasporti e sbalzi di temperatura, per cui vengono esportati in tutto il mondo, mentre i loro \"fratelli\" limoni invernali, coprono il fabbisogno dei mercati interni. Questo tipo di forzatura dell'albero ne abbrevia la vita, ma si tratta di una pratica molto vantaggiosa economicamente, per cui generalmente adottata in tutte le piantagioni.\nDegli esempi di variet\u00e0 di limone sono: limone della Costa d'Amalfi, limone di Sorrento, limone di Siracusa, limone corso (originario della Corsica e dalla polpa dolce), mano di Buddha, limone marocchino, greco e yemenita.\nProduzione e distribuzione geografica.\nIl limone viene coltivato in tutto il mondo nella fascia subtropicale, dove il clima \u00e8 sufficientemente caldo ed umido ed \u00e8 un importante prodotto di esportazione per molti paesi al di fuori dell'Unione Europea nel periodo \"fuori stagione\". \nIl produttore maggiore \u00e8 l'India (~16% della produzione mondiale di limone e lime), subito seguita da Messico (~13%), Cina (~13%), Argentina (~10%) e Brasile (~8%). Altri paesi sono Turchia, Spagna e Stati Uniti dove i limoni sono coltivati prevalentemente in Florida e California.\nDalla met\u00e0 degli anni ottanta tuttavia l'importanza economica della coltivazione del limone \u00e8 in fase di forte decremento. In Italia il limone viene coltivato a scopo produttivo nei territori del lago di Garda e principalmente nel Meridione, in particolare: Sicilia, Calabria e Campania.\nUsi.\nIn media, la buccia del limone pu\u00f2 raggiungere il 40% del peso complessivo, un altro 3% \u00e8 rappresentato dai semi. Pur trattandosi di una media il dato fa capire che il frutto non viene coltivato solo per il succo. Dalla buccia, molto apprezzata per la produzione di canditi, si estraggono anche essenze e pectina. Dai semi si estrae l'olio e gli avanzi si impiegano nell'alimentazione animale.\nCon la buccia del limone si produce un liquore, il Limoncello, nato in Campania e diffuso in tutto il mondo.\nIl succo.\nLa parte del frutto pi\u00f9 comunemente utilizzata \u00e8 il succo che rappresenta fino al 50% del suo peso, contiene 50-80 grammi/litro di acido citrico, che conferisce il tipico sapore aspro e diversi altri acidi organici tra cui l'acido malico, l'acido ascorbico o vitamina C (0,5\u00a0g/l). Il succo pastorizzato si mantiene senza conservanti per almeno un anno e viene usato come ingrediente di vari alimenti e bevande. Il succo concentrato viene invece sottoposto ad ulteriore lavorazione e consumato nell'industria conserviera. Dal succo del limone si produce la limonata, una bevanda a base di succo di limone, acqua e zucchero.\nL'olio essenziale.\nL'olio essenziale del limone \u00e8 un liquido etereo e volatile con un colore che va da giallo a verde, una volta estratto per pressione meccanica mantiene l'odore della scorza, \u00e8 quasi completamente solubile in alcol etilico a 96\u00b0 ed \u00e8 costituito prevalentemente da limonene e pineni (beta-pinene, alfa pinene, gamma terpinene). Occorrono circa tremila limoni per ottenere almeno 1\u00a0kg di essenza, e in genere i frutti verdi ne forniscono maggiori quantit\u00e0. L'olio essenziale viene industrialmente deterpenato sia per distillazione sottovuoto che con l'impiego di solventi (CO2 supercritica). \u00c8 impiegato principalmente nell'industria alimentare per il suo potere aromatizzante ed in quella profumiera. Nella produzione di detersivi vengono spesso impiegati i suoi sottoprodotti (terpeni, distillati dal succo e dalle \"fezze\" (residui fermentati di lavorazione industriale).\nUsi farmaceutici.\nAnche in farmacologia il limone \u00e8 molto apprezzato e le sue parti utilizzate sono il succo e il pericarpo (scorza). Il suo uso come farmaco era consolidato quando ancora non si sapeva nulla delle vitamine. Innanzi tutto ne veniva apprezzato il succo quale antiemorragico, disinfettante, diminuzione consistenza di feci (diarrea) e ipoglicemizzanti (tende a far diminuire il glucosio nel sangue). Nell'aromaterapia viene indicato come rinfrescante, tonico per la circolazione, battericida, antisettico, valido per abbassare la pressione arteriosa, utile per eliminare verruche, calli, gengive infiammate, per curare artrite e reumatismi, vene varicose, raffreddore, influenza. Era reputato indispensabile nella cura dello scorbuto, cosa ben nota tra i marinai che non mancavano di approvvigionarsi di limoni prima di ogni viaggio impegnativo.\nil che rappresenta il 71% del fabbisogno giornaliero di vitamina C per una persona adulta, ed il 7% del fabbisogno di potassio, l'1% di calcio ed il 9% di magnesio."}
{"id": "201176", "revid": "1982", "url": "https://it.wikipedia.org/wiki?curid=201176", "title": "Breuil-en-Bessin", "text": ""}
{"id": "201177", "revid": "3535", "url": "https://it.wikipedia.org/wiki?curid=201177", "title": "Gruppo di Acquisto Solidale", "text": ""}
{"id": "201178", "revid": "1982", "url": "https://it.wikipedia.org/wiki?curid=201178", "title": "Breuil-sous-Argenton", "text": ""}
{"id": "201182", "revid": "1982", "url": "https://it.wikipedia.org/wiki?curid=201182", "title": "Breuil-sur-Couze", "text": ""}
{"id": "201186", "revid": "4327", "url": "https://it.wikipedia.org/wiki?curid=201186", "title": "Bardolino Classico", "text": ""}
{"id": "201188", "revid": "4327", "url": "https://it.wikipedia.org/wiki?curid=201188", "title": "Bardolino Novello", "text": ""}
{"id": "201189", "revid": "4327", "url": "https://it.wikipedia.org/wiki?curid=201189", "title": "Bardolino Superiore", "text": ""}
{"id": "201190", "revid": "1186766", "url": "https://it.wikipedia.org/wiki?curid=201190", "title": "Modi di dire", "text": ""}
{"id": "201191", "revid": "968255", "url": "https://it.wikipedia.org/wiki?curid=201191", "title": "Cucumis melo", "text": "Il melone (Cucumis melo ) o popone \u00e8 una pianta annua rampicante della famiglia Cucurbitaceae della quale sono state selezionate innumerevoli cultivar.\nIl termine melone indica sia il frutto che la pianta stessa, a seconda dei contesti in cui viene utilizzato.\n\u00c8 largamente coltivata per i suoi frutti commestibili, dolci e profumati. Non tutte le variet\u00e0 di meloni sono dolci. Ad esempio il melone serpentino \u00e8 un melone non dolce, diffuso prevalentemente in Asia dalla Turchia al Giappone, di forma allungata e di sapore simile al cetriolo.\nOrigini.\nL'origine non \u00e8 nota con certezza, secondo alcuni autori arriverebbe dall'Asia, nell'antica Persia secondo altri \u00e8 di possibili origini africane dove meloni selvatici sono stati recentemente segnalati.\nNel V secolo a.C. il popolo egizio inizi\u00f2 ad esportarlo nel bacino del Mediterraneo e arriv\u00f2 in Italia nella prima et\u00e0 imperiale come raccontato da Plinio (I secolo d.C.) nel suo libro \"Naturalis Historia\" che lo uniform\u00f2 al cetriolo a forma di mela cotogna, \"melopepaes\". Le attuali conoscenze sulla sua diffusione nel bacino del Mediterraneo per\u00f2 sono state messe in discussione dalle recenti scoperte archeologiche fatte in Sardegna dove semi di melone riferibili all'et\u00e0 del Bronzo (tra il 1310-1120 a.C., in piena epoca nuragica), quindi in epoca ben antecedente, sono stati rinvenuti nel sito archeologico di \"Sa Osa\" a Cabras, in provincia di Oristano, poco distante dal luogo nel quale sono state trovate le statue dei Giganti di Monte Prama.\nDurante l'Impero Romano il melone si diffuse rapidamente (utilizzato per\u00f2 come verdura, servito in insalata) tanto che al tempo dell'imperatore Diocleziano, venne emesso un apposito editto per tassare quegli esemplari di melone che superassero il peso di 200 grammi.\nAlexandre Dumas scrisse \"\u201cper rendere il melone digeribile, bisogna mangiarlo con pepe e sale, e berci sopra un mezzo bicchiere di Madera, o meglio di Marsala\u201d\"; egli apprezzava i meloni conosciuti in Francia come Cavaillon, per la zona di produzione, e fece richiesta alla biblioteca della citt\u00e0 di uno scambio tra le sue opere (circa 400 volumi) ed una rendita vitalizia di 12 meloni l'anno, cosa che accadde fino alla sua morte nel 1870. Fu in suo onore che venne istituita la confraternita dei Cavalieri dei meloni di Cavaillon.\nIl melone venne anticamente considerato simbolo di fecondit\u00e0, forse in ragione dei numerosissimi semi, ed altres\u00ec associato al concetto di sciocco e goffo (uno stolto veniva chiamato \"mellone\" e una scemenza \"mellonaggine\"). Secondo Angelo De Gubernatis, la ragione di tale associazione \u00e8 da ricercare nell'estrema fecondit\u00e0 di questi frutti, alla loro capacit\u00e0 generatrice, incontrollata, opposta alla ragione dell'intelligenza.\nAltri medici del tempo li consideravano nocivi e imputarono al melone la morte di ben quattro imperatori e due pontefici. Anche il naturalista romano Castore Durante (1529-1590) nel suo \"Herbario nuovo\" del 1585 ammoniva di non abusarne perch\u00e9 \u00absminuiscono il seme genitale\u00bb e ne sconsigliava l'uso a diabetici, dispeptici e a tutti coloro che soffrono di disturbi dell'apparato digerente, promuovendo per tutti gli altri invece le virt\u00f9 rinfrescanti, diuretiche e lassative.\nBotanica.\nVariet\u00e0.\nIl melone coltivato appartiene alla specie \"Cucumis melo\" il cui frutto, polimorfo, ha dato vita a numerose variet\u00e0; le pi\u00f9 importanti sono:\nDescrizione.\n\u00c8 una pianta erbacea strisciante o rampicante, annuale.\nLe radici fibrose possono estendersi nella terra anche oltre i ; il fusto, ricco di peluria, \u00e8 ramificato con cirri; le foglie sono alterne, opposte ai cirri, lobate e cordate alla base, lunghe pi\u00f9 di dieci centimetri, quanto il loro picciolo.\nI fiori, gialli a 5 lobi, sono generalmente unisessuali (sessi separati su due fiori distinti), portati dalla stessa pianta (pianta monoica, mentre le piante dioiche portano i fiori maschili e femminili in due piante separate) e compaiono normalmente prima quelli maschili riuniti in fascetti di 5-10, mentre quelli femminili sono singoli o appaiati e compaiono in seguito su rami di terza generazione.\nNonostante la copiosa fioritura, che dura tutta l'estate da maggio a settembre, solo il 10% diventa frutto.\nCaratteristiche del frutto.\nIl frutto del melone \u00e8 voluminoso, di forma ovale o tondeggiante e sulla buccia sono visibili delle divisioni \"a fette\".\nLa buccia \u00e8 pressoch\u00e9 liscia o appena rugosa, il colore pu\u00f2 variare da un giallo pallido ai toni del verde.\nLa polpa varia dal bianco all'arancio ed \u00e8 succosa e molto profumata quando raggiunge la maturazione.\nLa cavit\u00e0 centrale, fibrosa, contiene molti semi.\nProduzione.\nAspetto economico.\nLa produzione mondiale dei meloni si aggira intorno al 26,7 milioni di tonnellate (FAO 2003).\nI principali Paesi produttori sono la Cina (che da sola produce il 51,4% della produzione mondiale), Turchia, USA, Spagna, Marocco, Romania, Iran, Israele, Egitto e India.\nIl rendimento medio \u00e8 di 211 quintali /ha ma arriva a 333 q/ha nei Paesi Bassi e 346 q/ha negli Emirati Arabi Uniti.\nIn Europa oltre la Spagna (un milione di tonnellate), c'\u00e8 l'Italia () e la Francia ()\nVariet\u00e0 italiane.\nDiverse sono le variet\u00e0 coltivate in Italia.\nUtilizzo.\nI frutti si possono mangiare crudi sia come antipasto che come dessert. Si possono anche cuocere per ottenere composte e marmellate.\nUn buon melone deve essere profumato, esalare un profumo tipico che segnala la giusta maturit\u00e0.\nLa temperatura di conservazione non deve mai scendere al di sotto dei .\nMelone giallo.\nIl melone giallo \u00e8 una variet\u00e0 di melone leggermente diversa dal classico, di colore appunto giallo, con buccia pi\u00f9 liscia rispetto alla versione classica e polpa di colore giallo pallido.\nCuriosit\u00e0.\nMelone fu anche il nome della lista civica triestina che negli anni settanta si oppose fortemente al trattato di Osimo.\nLa lista civica, che si chiamava \"Lista per Trieste\", aveva assunto il melone e l'alabarda, in quanto simboli di Trieste. Sul Colle di San Giusto c'\u00e8 una colonna che dal 1844 ha in cima un melone sormontato da un'alabarda. Tali simboli sono per\u00f2 pi\u00f9 antichi. Il melone ha 13 spicchi, uno per ogni Casada della nobilt\u00e0 medievale triestina. L'alabarda, secondo un'antica tradizione, cadde dal cielo su Trieste il giorno del martirio di san Sergio, compatrono di Trieste. Egli fu martirizzato in Siria, in quanto cristiano, ed era ufficiale dell'esercito romano."}
{"id": "201194", "revid": "287204", "url": "https://it.wikipedia.org/wiki?curid=201194", "title": "Breuil (Marna)", "text": "Breuil \u00e8 un comune francese di 321 abitanti situato nel dipartimento della Marna nella regione del Grand Est."}
{"id": "201195", "revid": "104485", "url": "https://it.wikipedia.org/wiki?curid=201195", "title": "Funzione di stato", "text": "In analisi matematica, si definisce funzione di stato una funzione la cui variazione tra due punti, detti \"stati del sistema\", dipende solo dal valore delle coordinate di questi ultimi, inoltre essa ammette sempre un differenziale esatto. \nLe funzioni di stato trovano la loro applicazione principale in termodinamica, dove rappresentano grandezze fisiche la cui variazione nel passare da uno stato iniziale a uno stato finale dipende solamente dalle condizioni assunte da un sistema all'inizio e alla fine di una trasformazione termodinamica, cio\u00e8 dallo stato iniziale e finale, e non dal particolare percorso seguito durante la trasformazione.\nPertanto, risultano funzione delle variabili di stato degli stati di equilibrio del sistema in esame e il differenziale esatto \u00e8 ammesso in un intorno di uno stato di equilibrio, pertanto non dipende dalla trasformazione termodinamica precedente all'equilibrio. La sua costanza o variazione durante una trasformazione ne definisce la reversibilit\u00e0 o irreversibilit\u00e0.\nI potenziali e la corrente termica e meccanica sono tra queste particolarmente importanti. Il lavoro e il calore non sono invece in generale funzioni di stato, poich\u00e9 essi non ammettono un differenziale esatto, quindi dipendono dalla natura della trasformazione. Tuttavia per alcune trasformazioni particolari come le isocore, le isoterme, le isoentropiche e le isobare queste affermazioni non sono pi\u00f9 valide.\nStoria.\nBench\u00e9 il termine \"funzione di stato\" fosse utilizzato con differenti significati durante gli anni cinquanta e sessanta dell'Ottocento, principalmente da Rudolf Clausius, William Rankine, Peter Tait e William Thomson, nei decenni immediatamente successivi esso ne acquist\u00f2 uno pi\u00f9 preciso; nel 1873, per esempio, Willard Gibbs nel suo scritto intitolato \"Metodi grafici nella Termodinamica dei Fluidi\" cos\u00ec sentenziava:\nDescrizione.\nVariabile di stato.\nAlcune funzioni di stato svolgono un ruolo particolare nella definizione degli stati di equilibrio di un sistema. Queste sono ricavabili a scala macroscopica, direttamente o indirettamente, attraverso gli strumenti di misura:\nQueste funzioni di stato particolari sono chiamate variabili di stato di equilibrio di un sistema termodinamico. Alcune di queste variabili di stato sono grandezze intensive, come la temperatura e la pressione. Questo significa che non dipendono dall'\"estensione\" (cio\u00e8 dalla quantit\u00e0 di materia) del sistema; ad esempio, se si mescolano due flaconi contenenti ciascuno 1 litro di acqua alla temperatura di formula_9, la temperatura finale \u00e8 ancora di formula_9 e non di formula_11; stessa cosa con la pressione, che non possiede la propriet\u00e0 additiva. Invece, il volume finale formula_5 \u00e8 uguale a formula_13: il volume non \u00e8 una grandezza intensiva, bens\u00ec una estensiva che dipende dall'estensione del sistema e quindi dalla quantit\u00e0 di materia. La quantit\u00e0 di sostanza n ha ovviamente anch'essa la propriet\u00e0 di additivit\u00e0 ed \u00e8 quindi anche una grandezza estensiva.\nLe variabili intensive sono molto importanti per definire lo stato di equilibrio di un sistema fisico-chimico. In effetti, l'equilibrio \u00e8 raggiunto quando il valore delle variabili intensive \u00e8 omogeneo in tutto il sistema e non varia nel tempo.\n\"Nota\": Nel caso di reazioni chimiche, che comportano la presenza e la trasformazione di pi\u00f9 specie chimiche nel sistema, deve essere presa in considerazione un'altra variabile di stato, il grado di avanzamento della reazione, per determinare la composizione chimica del sistema per un avanzamento dato della reazione.\nEquazione di stato.\nLe variabili di stato che definiscono lo stato di equilibrio di un sistema formula_14 non sono tra loro indipendenti: esse sono legate da una relazione detta equazione di stato del sistema, che pu\u00f2 essere pi\u00f9 o meno complessa.\nAd esempio, l'equazione di stato pi\u00f9 semplice \u00e8 quella del gas perfetto: questo \u00e8 un modello ideale che considera un gas formato da particelle sufficientemente distanti da considerare nulla l'interazione elettrostatica tra loro (questo implica che la pressione deve essere bassa). In queste condizioni, l'equazione di stato \u00e8 indipendente dalla natura chimica del gas considerato perfetto; molti gas reali in condizioni normali di temperatura e pressione seguono, con eccellente approssimazione, il modello di gas ideale, come ad esempio i componenti principali dell'aria: l'azoto &lt;chem&gt;(N2)&lt;/chem&gt; e l'ossigeno &lt;chem&gt;(O2)&lt;/chem&gt;. Essa si esprime come:\nMisurando formula_3 e formula_1 per formula_7 moli di gas, si pu\u00f2 dunque calcolare il volume formula_5 del gas secondo la relazione:\nPer definire compiutamente lo stato di una data quantit\u00e0 di un gas ideale (formula_7 fissato), sono sufficienti formula_24 variabili indipendenti (questa propriet\u00e0 pu\u00f2 essere estesa a tutti i corpi puri, siano essi solidi, liquidi o gassosi).\nPropriet\u00e0.\nCome visto in precedenza, un sistema termodinamico \u00e8 descritto da un certo numero di parametri termodinamici (temperatura, volume, pressione, ecc.). Il numero di parametri necessario a descrivere il sistema \u00e8 la dimensione dello spazio di stato del sistema (formula_25). Nell'esempio precedente, un gas perfetto con un numero di particelle prefissato \u00e8 un semplice caso di sistema bidimensionale (formula_26). In questo esempio, il sistema \u00e8 specificato in modo univoco da due parametri come pressione e volume, oppure pressione e temperatura. Queste scelte sono equivalenti: sono solo differenti sistemi di coordinate nello spazio termodinamico bidimensionale. Un ragionamento analogo vale per gli spazi dimensionali a dimensione maggiore.\nMentre il sistema cambia il proprio stato, descrive un \"percorso\" nello spazio degli stati. Questo percorso pu\u00f2 essere identificato attraverso i valori che assumono le funzioni di stato durante la trasformazione in funzione del tempo o di qualche altra variabile esterna. Ad esempio, potremmo prendere la pressione formula_27 e il volume formula_28 in funzione del tempo a partire dall'istante formula_29 al tempo generico formula_30. Ci\u00f2 specificher\u00e0 un percorso all'interno del nostro spazio bidimensionale degli stati. Ora possiamo formare ogni sorta di funzioni del tempo che potremmo poi integrare lungo il percorso. Ad esempio, se volessimo calcolare il lavoro svolto dal sistema dal tempo formula_29 al tempo formula_30 calcoleremmo:\n\u00c8 chiaro che per calcolare il lavoro W in quest'integrale dobbiamo conoscere le funzioni formula_34 e formula_28 lungo l'intero percorso. Una funzione di stato \u00e8 una funzione dei parametri del sistema che dipende solo dai valori dei parametri agli estremi del sistema. Ad esempio, supponiamo di voler calcolare il lavoro pi\u00f9 l'integrale formula_36 lungo il percorso. Avremmo:\nSi vede che l'integrando pu\u00f2 essere espresso come differenziale esatto della funzione formula_38 e che quindi l'integrale pu\u00f2 essere espresso come la differenza tra i valori di formula_38 ai due estremi di integrazione. Il prodotto formula_40 \u00e8 quindi una funzione di stato del sistema.\nA proposito di notazione, solitamente si usa formula_41 per denotare un differenziale esatto, utilizzando invece il simbolo formula_42 per i differenziali non esatti, che non possono essere integrati senza una conoscenza completa e precisa del percorso. Ad esempio, per denotare un incremento infinitesimale di lavoro si utilizza il simbolo formula_43.\n\u00c8 conveniente pensare alle funzioni di stato come quantit\u00e0 o propriet\u00e0 di un sistema termodinamico, mentre le funzioni non di stato rappresentano un processo durante il quale le funzioni di stato cambiano. Per esempio la funzione di stato formula_40 \u00e8 proporzionale all'energia interna di un gas ideale, ma il lavoro formula_45 \u00e8 la quantit\u00e0 di energia trasferita (che ha cambiato forma o luogo) durante la trasformazione.\nRichiami matematici.\nIl differenziale della funzione per definizione \"esatto\" \u00e8 uguale alla somma dei \"parziali\" rispetto ad ogni variabile. Per una funzione di due variabili formula_46 si avr\u00e0:\nformula_47\nConsideriamo una trasformazione delle variabili formula_48: la funzione di stato ammette il teorema di Torricelli-Barrow, cio\u00e8 la sua variazione vale:\nformula_49\nApplicazione nel caso dei gas perfetti.\nSi consideri un gas perfetto, il cui stato \u00e8 dato dalla sua temperatura formula_3 e dalla sua pressione formula_1. Per eseguire una trasformazione, dobbiamo far variare la temperatura o la pressione del gas dai valori iniziali formula_52 e formula_53 fino ai valori finali formula_54 e formula_55. La quantit\u00e0 di materia \u00e8 considerata costante.\nCalcolo del volume.\nL'equazione di stato dei gas perfetti ci d\u00e0 un'espressione esplicita del volume in funzione di questi due parametri:\nformula_56\nIl volume compare dunque sotto forma di funzione di stato. A partire da questa espressione pu\u00f2 essere calcolata la variazione del volume del gas durante la trasformazione dallo stato iniziale allo stato finale:\nformula_57\nPer il teorema di Schwartz possiamo prima far variare la pressione da formula_53 a formula_55 mantenendo la temperatura costante e pari a formula_52, quindi la temperatura da formula_52 a formula_54 mantenendo la pressione costante e pari a formula_55. Utilizzando l'equazione di stato:\nformula_64\nformula_65\nformula_66\nCalcolo del lavoro.\nAl contrario del volume, il lavoro delle forze di pressione dipende dal percorso seguito, e non pu\u00f2 essere scritto come variazione di una funzione di stato; il lavoro svolto durante la trasformazione infinitesimale formula_67 non \u00e8 un differenziale esatto. Abbiamo gi\u00e0 incontrato il volume differenziale di un gas ideale:\nformula_68\ne il lavoro delle forze di pressione:\nformula_69\nDunque la forma differenziale del lavoro (per un gas perfetto) \u00e8 pari a:\nformula_70\nSi pu\u00f2 dimostrare che formula_67 non \u00e8 un differenziale esatto, osservando che:\nformula_72\nPossiamo anche calcolare il lavoro svolto durante la trasformazione, seguendo le due vie sopra descritte. Troviamo dunque un lavoro formula_73 per il primo percorso:\nformula_74\ne per il secondo:\nformula_75\nIl lavoro totale \u00e8 diverso nei due casi: dipende dal percorso seguito e non pu\u00f2 essere scritto come una variazione di una funzione di stato.\nNota: se la pressione \u00e8 costante, il lavoro in gioco non \u00e8 pi\u00f9 dipendente dal percorso, dal momento che dipende dal cambiamento di una sola variabile di stato.\nQuesta propriet\u00e0 \u00e8 simile a quella del calore messo in gioco in una trasformazione a pressione costante, che pari ad una variazione di entalpia formula_78, o a volume costante, ovvero una variazione di energia interna formula_79; in entrambi i casi, il calore non dipende dal percorso seguito perch\u00e9 \u00e8 uguale alla variazione di una sola funzione di stato. Va notato infine che a volume costante il lavoro delle forze di pressione \u00e8 zero.\nImpiego.\nLe trasformazioni reali sono irreversibili e il loro avanzamento dipende dalla strada da percorrere. Per esse non \u00e8 possibile una modellazione matematica, cos\u00ec come il calcolo delle grandezze termodinamiche a loro associate. Tuttavia, se una grandezza \u00e8 una funzione di stato, la sua variazione dipende solo dallo stato finale e dallo stato iniziale di equilibrio. Per calcolare questa variazione \u00e8 dunque sufficiente immaginare una trasformazione reversibile, che parte dal medesimo stato iniziale e raggiunge il medesimo stato finale della trasformazione vera. Questa trasformazione reversibile \u00e8 caratterizzata da una successione di stati di equilibrio; essa pu\u00f2 essere modellata matematicamente ed \u00e8 possibile calcolare la sua variazione. Questa variazione \u00e8 identica a quella osservata per la trasformazione irreversibile. Anche se la funzione di stato \u00e8 una funzione di diverse variabili, la si pu\u00f2 scomporre in passaggi intermedi reversibili tante quante sono queste variabili; ogni passaggio \u00e8 caratterizzato dalla variazione di una singola variabile indipendente e questo semplifica notevolmente i calcoli.\nEsempi.\nEsempi di funzioni di stato sono:\nEsempi di variabili di stato sono:"}
{"id": "201196", "revid": "599013", "url": "https://it.wikipedia.org/wiki?curid=201196", "title": "Bardolino (vino)", "text": "Il Bardolino \u00e8 un vino DOC la cui produzione \u00e8 consentita nella provincia di Verona.\nLa zona di produzione comprende tutto o parte dei territori comunali di Bardolino, Garda, Lazise, Affi, Costermano, Cavaion Veronese, Torri del Benaco, Caprino, Pastrengo, Bussolengo, Sona, Sommacampagna, Castelnuovo, Peschiera, Valeggio sul Mincio, nella zona sud-orientale del Lago di Garda.\nStoria.\nDopo la caduta dell'Impero romano d'Occidente la conservazione della viticoltura fu garantita dall'opera meritoria dei monaci di San Colombano, che introdussero il nuovo tipo di vinificazione odierna in uso ai popoli celtici, che producevano vini leggeri e dissetanti e li conservavano in botti di legno. Avevano operato in tal senso fin dal VI secolo in tutta la Francia merovingia iniziando dall'abbazia matrice di Luxeuil, dall'epoca longobarda opereranno anche nel centro-nord Italia dal VII secolo, e soprattutto in epoca carolingia, facendo della potente Abbazia matrice di Bobbio (attivissimo centro di evangelizzazione e di rinascita agricola sotto la protezione del Papa), fondata in epoca dal santo abate irlandese Colombano nel 614, un centro monastico di primaria importanza europea per tutto il medioevo grazie al suo ricco e vasto feudo reale ed imperiale monastico.\nAbbinamenti consigliati.\nSi connota quale ottimo vino da pasto che ben si accosta a minestre, pastasciutte, fritti, pollame e lumache.\n\u00c8 consigliata la degustazione a 16\u00b0-18\u00b0 di temperatura. Il Bardolino, inoltre, si sposa splendidamente con i formaggi stravecchi, con certi erborinati e con i formaggi saporiti in genere.\nProduzione.\n\"Provincia, stagione, volume in ettolitri\""}
{"id": "201197", "revid": "1369234", "url": "https://it.wikipedia.org/wiki?curid=201197", "title": "Citrullus lanatus", "text": "Il cocomero (Citrullus lanatus ) o anguria \u00e8 una pianta della famiglia Cucurbitaceae, originariamente proveniente dall'Africa tropicale. Nonostante l'Orto botanico comunale di Lucca spieghi come il termine \"cocomero\" sia sin dalle origini da riferirsi al \"Cucumis sativus (cetriolo),\" lo si incontra pi\u00f9 spesso come sinonimo di anguria.\nCaratteristiche botaniche.\nIl cocomero \u00e8 una pianta annuale, con fusto erbaceo rampicante, foglie grandi e pelose con tre lobi, fiori maschili e fiori femminili, frutto voluminoso rotondo oppure ovale; il peso varia da 10 a 20 kg.\nIl frutto \u00e8 una falsa bacca (peponide), assai massiccio; la buccia \u00e8 liscia, dura e relativamente sottile, di colore verde con varie striature e chiazze pi\u00f9 chiare, bianche o giallastre; l'interno \u00e8 di colore rosso (o, meno frequentemente, giallo, arancione o bianco a seconda della variet\u00e0) e ricco di semi, che possono essere neri, bianchi o gialli. La polpa \u00e8 costituita per oltre il 90% di acqua e contiene anche un discreto quantitativo di zuccheri, soprattutto fruttosio, e vitamine A, C (8,1\u00a0mg per 100 g di frutto), B e B6.\nI frutti sono disponibili esclusivamente nel periodo estivo, da maggio a settembre.Al 2008 esistono pi\u00f9 di 1200 cultivar di cocomero che producono frutti di peso variabile tra meno di 1\u00a0kg e pi\u00f9 di 90\u00a0kg; la polpa pu\u00f2 essere rossa, arancione, gialla o bianca. In Italia e Giappone sono stati prodotti cocomeri dalla forma cubica o piramidale; la forma inusuale viene ottenuta facendo crescere i frutti all'interno di recipienti di vetro in modo da fargli assumere la forma del contenitore.\nEtimologia.\nL'epiteto specifico \"lanatus\" si riferisce alle parti lanose della pianta giovane.\nNomi locali italiani.\nIl nome \"cocomero\", prevalente in Italia centrale deriva dal latino \"cucumis\", \"cetriolo\"; da qui deriva anche \"cucumbra\", termine usato nelle Marche.\nIl nome \"anguria\", comune in Italia settentrionale e in Sardegna, deriva invece dal greco tardo \u1f00\u03b3\u03b3\u03bf\u03cd\u03c1\u03b9\u03bf\u03bd (\"ango\u00farion\", \"anguria\", \"cetriolo selvatico\") ed entra nel lessico della lingua italiana in epoca bizantina attraverso l'Esarcato di Ravenna. Oggi in greco moderno \u03b1\u03b3\u03b3\u03bf\u03cd\u03c1\u03b9 (\"ang\u00fari\") significa \"cetriolo\".\nIn Abruzzo \"citrone\" (o cetrone) AFI: /c\u0131tron\u0259/ deriva dal latino \"citrium\", \"cetriolo\". \nIl nome \"melone d'acqua\" o \"mellone d'acqua\" (la specificazione serve per distinguere questa pianta dal \"mellone di pane\", \"Cucumis melo\") diffuso in Italia meridionale, deriva dal francese \"melon d'eau\", a sua volta dal latino \"m\u0113l\u014dne\"(\"m\").\nIn Sardegna viene anche usato il nome sardo \"s\u00edndria\" o \"sandia,\" dallo spagnolo \"sand\u00eda\", a sua volta dall'arabo \"\u0633\u0650\u0646\u0652\u062f\u0650\u064a\u064e\u0651\u0629 sindiyya,\" dal \"sanscrito\" \u0938\u093f\u0902\u0927\u0941 \"sindhu\" \"regione del Sindh\".\nIl tipo \"pateca\", comune in Liguria, deriva dal francese \"past\u00e8que\", a sua volta dal portoghese \"pateca\", dall'arabo \u0628\u0637\u064a\u062e\u0647 \"ba\u1e6d\u012b\u1e2ba\" \"cocomero\". \nIn tutto il Salento \u00e8 conosciuto come \"sarginiscu\" (saracinesco), come riportato dal vocabolario dei dialetti salentini di Gerhard Rohlfs.\n\"Zipangolo\" (\"zuparacu\", \"pizzitangulu\") della Calabria non hanno un'etimologia certa. Il termine \"Zipangolo\" potrebbe provenire da Cipango o Zipangu, l'antico nome del Giappone, area di notevole diffusione del frutto. \"Zuparacu\", usato specialmente della provincia di Catanzaro, viene da alcuni spiegato come \"lo zio parroco\", con riferimento alle lunghe file ordinate e rettilinee dei semini neri, che ricordano i bottoni delle tuniche sacerdotali.\nProduzione.\nLa produzione italiana nel 2020 \u00e8 stata di 677.727 tonnellate, di cui 568.326 da coltivazioni all'aperto e 109.401 da coltivazioni in serra.\nTassonomia.\nSinonimi.\nSeguono i sinonimi di \"Citrullus lanatus\":\nStoria.\nDavid Livingstone, un famoso esploratore dell'Africa, riport\u00f2 che la pianta del cocomero cresceva abbondante nel deserto del Kalahari, dove sembra che esso abbia avuto origine. L\u00ec il frutto cresce selvatico ed \u00e8 conosciuto come \"tsamma\" (\"Citrullus lanatus\" var \"citroides\"). La pianta \u00e8 riconoscibile per le sue foglie particolari e per l'elevato numero di frutti che produce, fino a cento per ogni esemplare. Per questa ragione \u00e8 una fonte di acqua abituale per gli abitanti della zona, oltre a fungere da cibo sia per gli uomini sia per gli animali.\nNon \u00e8 dato sapere quando il cocomero sia stata coltivato per la prima volta, ma il primo raccolto a essere stato registrato \u00e8 documentato in alcuni geroglifici nell'Antico Egitto e avvenne quasi 5000 anni fa. Il frutto veniva spesso deposto nelle tombe dei faraoni come mezzo di sostentamento per l'aldil\u00e0. Nella mitologia egizia il cocomero aveva origine dal seme del dio Seth.\nNel X secolo d.C. il cocomero era coltivato in Cina, attuale primo produttore mondiale.\nPresso i beciuani la pianta \u00e8 conosciuta con il nome di \"lerotse\" ed \u00e8 considerata sacra, con foglie purificanti. Come scrive James George Frazer ne \"Il ramo d'oro\" fra i beciuani \u00e8 d'obbligo purificarsi prima di consumare i nuovi raccolti. La purificazione avviene in gennaio, all'inizio del nuovo anno, in un giorno stabilito dal capo trib\u00f9: tutti i maschi adulti tengono le foglie del \"lerotse\" in mano e le schiacciano, ottenendone un succo che applicano agli alluci e all'ombelico; poi ciascuno di essi si reca alla propria abitazione e spalma tutti i membri della propria famiglia con questo succo. Solo dopo che questa purificazione \u00e8 stata completata, la gente \u00e8 libera di mangiare i nuovi raccolti.\nAvversit\u00e0.\nTra gli insetti il parassita pi\u00f9 importante \u00e8 l'afide \"Aphis gossypii\". Tra le malattie da funghi, vi sono l'oidio (causato da \"Erysiphe cichoracearum\" e dal \"Sphaerotheca fuliginea\"), la peronospora (causata da \"Pseudoperonospora cubensis\"), la \"muffa grigia\" (causata da \"Botrytis cinerea\") e il \"nerume\" (causato da \"Alternaria alternata\"). Tra le micotossine, vi \u00e8 la patulina.\nDegustazione.\nIn Italia, il cocomero si mangia in genere tagliato a fette o in macedonia.Nei paesi tropicali si mangia spesso tagliato a cubetti e servito su un vassoio assieme ad altri tipi di frutta, come ananas, mango o papaya."}
{"id": "201199", "revid": "4327", "url": "https://it.wikipedia.org/wiki?curid=201199", "title": "Barolo Riserva", "text": ""}
{"id": "201200", "revid": "599013", "url": "https://it.wikipedia.org/wiki?curid=201200", "title": "Bianchello del Metauro", "text": "Il Bianchello del Metauro \u00e8 un vino DOC la cui produzione \u00e8 consentita nella provincia di Pesaro e Urbino. I suoi confini abbracciano una sottile fascia di colline che dal mare Adriatico risale verso l'interno, sviluppandosi lungo le sponde del fiume Metauro. La zona di produzione sono situate a nord ed a sud del fiume Metauro. \nNegli ultimi anni questa DOC sta raggiungendo risultati importanti a livello qualitativo grazie agli investimenti che il settore vitivinicolo pesarese sta attuando sulle vigne e sulla filiera produttiva; alcune cantine che producono in Bianchello DOC hanno dato vita ad un movimento con lo scopo di aumentare il livello di notoriet\u00e0 del Bianchello in ambito nazionale e internazionale, sotto il nome di bianchello d'autore.\nCaratteristiche organolettiche.\nIl Bianchello del Metauro, con rare eccezioni, \u00e8 un bianco facile e di pronta bevuta ma che nelle sue espressioni migliori pu\u00f2 mettere in luce una sottile personalit\u00e0.\nStoria.\nLa denominazione Bianchello del Metauro \u00e8 stata la prima ad essere riconosciuta nella provincia di Pesaro-Urbino e tra le prime della regione Marche.\nAbbinamenti consigliati.\nOttimo per antipasti misti o di pesce, per fritture saporite, per carni bianche come pollo, coniglio e animali da cortile, ma si presta bene anche ad accompagnare tutto il pasto.\nProduzione.\n\"Provincia, stagione, volume in ettolitri\""}
{"id": "201201", "revid": "599013", "url": "https://it.wikipedia.org/wiki?curid=201201", "title": "Bianco Capena", "text": "Il Bianco Capena \u00e8 un vino DOC la cui produzione \u00e8 consentita nella provincia di Roma.\nProduzione.\n\"Provincia, stagione, volume in ettolitri\""}
{"id": "201202", "revid": "1305772", "url": "https://it.wikipedia.org/wiki?curid=201202", "title": "...And Then There Were Three...", "text": "...And Then There Were Three... \u00e8 il nono album in studio del gruppo musicale britannico Genesis, pubblicato il 24 marzo 1978 dalla Charisma Records.\nSi tratta del primo album dopo l'uscita dal gruppo del chitarrista Steve Hackett, e vede perci\u00f2 per la prima volta i Genesis nella formazione a tre (Tony Banks, Phil Collins e Mike Rutherford) che, per quanto riguarda gli album in studio, rest\u00f2 immutata sino al 1991, con l'album \"We Can't Dance\". Da quest'album in poi, inoltre, i Genesis si avviarono al successo su larga scala che, specie negli anni ottanta, fu trainato anche dalla carriera di Phil Collins come artista solista, turnista, produttore musicale e attore di cinema e televisione, e dal successo di Rutherford in America con Mike + The Mechanics.\nAntefatti.\nDiversamente dal 1975, quando il cantante Peter Gabriel aveva lasciato il gruppo, anzi proprio forti dell'esperienza positiva del seguente \"A Trick of the Tail\", i tre scartarono quasi immediatamente l'idea di rimpiazzare il chitarrista Steve Hackett, da un lato paventando possibili difficolt\u00e0 ad integrare un nuovo elemento stabile in fase compositiva, dall'altro considerando che molte composizioni collettive precedenti erano nate proprio dall'interazione fra loro tre e che pertanto il trio costituiva da quel punto di vista una squadra unita.\nMike Rutherford, fino ad allora principalmente bassista e chitarrista ritmico (soprattutto alla dodici corde), si caric\u00f2 quindi, da quest'album in poi, di tutte le parti di chitarra dei Genesis in studio, oltre ovviamente a quelle di basso, da sempre sua esclusiva competenza. Dal vivo, condivise i ruoli con Daryl Stuermer (dal 1978 al 1992 e nel \"\" del 2007) e con Anthony Drennan (1998).\nTitolo e composizione.\nIl titolo del disco \u00e8 un verso della filastrocca per bambini \"Dieci piccoli indiani\", i cui protagonisti diminuiscono ad ogni strofa, finch\u00e9 non ne resta nessuno: \"Four little indians up on a spree / One got fuddled and then there were three...\" ed \u00e8 appunto un riferimento al fatto che i Genesis erano rimasti in tre.\nL'album presenta drasticamente ridotta la percentuale di composizioni complesse tipiche del passato, in favore di una forma canzone pi\u00f9 semplice e d'impatto pi\u00f9 immediato e di testi pi\u00f9 diretti che fanno riferimenti all'America del vecchio West, della Frontiera e della Corsa all'oro (\"Ballad of Big\", \"Deep in the Motherlode\") o al mondo dei fumetti, sempre statunitensi (\"Scenes from a Night's Dream\", dedicata alle tavole di \"Little Nemo\"). Il brano \"Down and Out\" \u00e8 il caustico ritratto di un ricco discografico e del suo atteggiamento verso gli artisti. Altrove, romantiche ballate introspettive o sentimentali come \"Undertow\" e \"Many Too Many\" di Banks, o \"Snowbound\" di Rutherford.\nChiude l'album \"Follow You Follow Me\", nata in un'improvvisazione di gruppo da un riff di chitarra di Rutherford e con un testo da lui scritto in dieci minuti.\nPromozione.\nDall'album furono tratti i singoli \"Follow You Follow Me\", \"Many Too Many\" e, nei soli Stati Uniti d'America, \"Go West Young Man (In the Motherlode)\" che, sull'album, ha il titolo \"Deep in the Motherlode\".\n\"Follow You Follow Me\" in particolare rappresent\u00f2 per il gruppo il primo successo oltreoceano, spingendosi fino alla 23\u00aa posizione della Billboard Hot 100 il 24 giugno 1978, dopo aver raggiunto, nel Regno Unito, il settimo posto della Official Singles Chart il 9 aprile.\nLa tourn\u00e9e del 1978 che segu\u00ec la pubblicazione dell'album fu la pi\u00f9 imponente intrapresa dai Genesis fino ad allora, per dimensioni dell'impianto scenico, capienza dei luoghi scelti per i concerti e copertura geografica: oltre ad esibirsi di fronte a 100.000 persone al festival di Knebworth a giugno e a totalizzarne 120.000 alla \"F\u00eate de l'Humanit\u00e9\" in Francia a settembre, il gruppo alla fine dell'anno suon\u00f2 per la prima volta in Giappone."}
{"id": "201203", "revid": "4327", "url": "https://it.wikipedia.org/wiki?curid=201203", "title": "Bianco Capena Superiore", "text": ""}
{"id": "201206", "revid": "599013", "url": "https://it.wikipedia.org/wiki?curid=201206", "title": "Bianco dei Colli Amerini", "text": "Il Bianco dei Colli Amerini \u00e8 un vino DOC la cui produzione \u00e8 consentita nella provincia di Terni.\nProduzione.\n\"Provincia, stagione, volume in ettolitri\""}
{"id": "201207", "revid": "413187", "url": "https://it.wikipedia.org/wiki?curid=201207", "title": "Bianco della Val di Nievole", "text": ""}
{"id": "201208", "revid": "599013", "url": "https://it.wikipedia.org/wiki?curid=201208", "title": "Bianco della Val di Nievole Vin Santo", "text": "Il Bianco della Val di Nievole Vin Santo \u00e8 un vino DOC la cui produzione \u00e8 consentita nella provincia di Pistoia.\nStoria.\nLa revisione del disciplinare della DOC Bianco della Valdinievole, ha portato al nuovo disciplinare e alla modifica del nome della DOC divenuta adesso \"DOC Valdinievole\". Il nuovo Disciplinare \u00e8 stato infatti ufficializzato tramite Decreto del Ministero delle Politiche Agricole Alimentari e Forestali del 30/12/2009, pubblicato sulla Gazzetta Ufficiale n. 24 del 30 gennaio 2010.\nLe nuove tipologie di vino previste dal disciplinare sono: \nProduzione.\n\"Provincia: Pistoia (Comuni della provincia in cui la DOC \u00e8 presente: Buggiano, Chiesina Uzzanese, Lamporecchio, Larciano, Marliana, Massa e Cozzile, Monsummano Terme, Montecatini Terme, Pescia, Pieve a Nievole, Ponte Buggianese e Uzzano, stagione: il prodotto viene immesso in commercio nel mese di dicembre del terzo anno (partendo a contare dalla data della vendemmia), volume in la produzione ammissibile \u00e8 di 40,25 hl ad ettaro, pertanto la quantit\u00e0 di vino prodotta del territorio \u00e8 bassa \""}
{"id": "201209", "revid": "599013", "url": "https://it.wikipedia.org/wiki?curid=201209", "title": "Bianco dell'Empolese", "text": "Il Bianco dell'Empolese \u00e8 un vino DOC la cui produzione \u00e8 consentita nella provincia di Firenze.\nProduzione.\n\"Provincia, stagione, volume in ettolitri\""}
{"id": "201210", "revid": "599013", "url": "https://it.wikipedia.org/wiki?curid=201210", "title": "Bianco dell'Empolese Vin Santo", "text": "Il Bianco dell'Empolese Vin Santo \u00e8 un vino DOC la cui produzione \u00e8 consentita nella provincia di Firenze.\nProduzione.\n\"Provincia, stagione, volume in ettolitri\""}
{"id": "201211", "revid": "110157", "url": "https://it.wikipedia.org/wiki?curid=201211", "title": "Le Breuil (Allier)", "text": "Le Breuil \u00e8 un comune francese di 558 abitanti situato nel dipartimento dell'Allier della regione dell'Alvernia-Rodano-Alpi."}
{"id": "201212", "revid": "125503793", "url": "https://it.wikipedia.org/wiki?curid=201212", "title": "Bianco di Custoza", "text": "Il Custoza \u00e8 un vino DOC la cui produzione \u00e8 consentita nella provincia di Verona, a sud del Lago di Garda e pi\u00f9 precisamente in tutto o in parte i territori dei comuni di Sommacampagna Villafranca di Verona, Valeggio sul Mincio, Peschiera del Garda, Lazise, Castelnuovo del Garda Pastrengo, Bussolengo e Sona. L'area di produzione del Custoza, non particolarmente ampia per estensione, occupa gran parte del settore meridionale della fascia di colline moreniche che si sviluppano tra la citt\u00e0 di Verona ed il lago di Garda.\nIl clima dell'area della doc Custoza si caratterizza per estati calde ma non afose e di inverni relativamente freddi, ma temperati dalla vicinanza del lago di Garda. La conformazione dei rilievi delle colline permette un riscaldamento diurno delle pendici ed un accumulo notturno di aria fresca che stimolano lo sviluppo delle caratteristiche aromatiche delle uve bianche\nCaratteristiche organolettiche.\nLe caratteristiche essenziali del Custoza sono la freschezza, la leggera l'aromaticita' e la bevibilita'.\nPresenta note fruttate, floreali talvolta leggermente speziate. \nLa versione passita presenta un colore dorato un sapore amabile, dolce.\nAbbinamenti consigliati.\nPossiamo abbinare il vino Custoza a primi piatti dal gusto delicato come i tortellini di Valeggio sul Mincio, risotti, primi piatti con un sugo vegetariano. Pu\u00f2 accompagnare piatti a base di pesce.\nOttimo come aperitivo.\nLa versione passito \u00e8 ideale con i dolci.\nProduzione.\n\"Provincia, stagione, volume in ettolitri (2)\""}
{"id": "201213", "revid": "599013", "url": "https://it.wikipedia.org/wiki?curid=201213", "title": "Bianco di Pitigliano", "text": "Il Bianco di Pitigliano \u00e8 un vino DOC la cui produzione \u00e8 consentita nel territorio dei comuni di Pitigliano e Sorano e in parte della provincia di Grosseto.\nProduzione.\n\"Provincia, stagione, volume in ettolitri\""}
{"id": "201214", "revid": "4327", "url": "https://it.wikipedia.org/wiki?curid=201214", "title": "Bianco di Pitigliano Spumante", "text": ""}
{"id": "201215", "revid": "4327", "url": "https://it.wikipedia.org/wiki?curid=201215", "title": "Bianco di Pitigliano Superiore", "text": ""}
{"id": "201217", "revid": "599013", "url": "https://it.wikipedia.org/wiki?curid=201217", "title": "Bianco di Scandiano", "text": "Il Bianco di Scandiano \u00e8 un vino DOC la cui produzione era consentita nella provincia di Reggio Emilia.\nIl vino veniva prodotto anche nelle varianti spumante e frizzante.\nNel 1996 il Bianco di Scandiano \u00e8 stato sostituito dalla denominazione Colli di Scandiano e di Canossa.\nAreale di produzione.\nI vigneti autorizzati erano situati in provincia di Reggio Emilia nei comuni di Albinea, Quattro Castella, Bibbiano, Montecchio, San Polo d'Enza, Canossa, Vezzano sul Crostolo, Viano, Scandiano, Castellarano e Casalgrande, oltre che in parte del territorio dei comuni di Reggio nell'Emilia, Casina, Sant'Ilario d'Enza e Cavriago.\nProduzione.\n\"Provincia, stagione, volume in ettolitri\""}
{"id": "201218", "revid": "339392", "url": "https://it.wikipedia.org/wiki?curid=201218", "title": "Bianco di Scandiano frizzante", "text": ""}
{"id": "201219", "revid": "339392", "url": "https://it.wikipedia.org/wiki?curid=201219", "title": "Bianco di Scandiano spumante", "text": ""}
{"id": "201222", "revid": "599013", "url": "https://it.wikipedia.org/wiki?curid=201222", "title": "Bianco di Torgiano", "text": "Il Bianco di Torgiano \u00e8 un vino DOC la cui produzione \u00e8 consentita nella provincia di Perugia.\nAbbinamenti consigliati.\nTegamaccio di pesce di lago\nProduzione.\n\"Provincia, stagione, volume in ettolitri\""}
{"id": "201223", "revid": "599013", "url": "https://it.wikipedia.org/wiki?curid=201223", "title": "Bianco Pisano di San Torp\u00e8", "text": "Il Bianco Pisano di San Torp\u00e8 \u00e8 un vino DOC la cui produzione \u00e8 consentita nelle province di Livorno e Pisa.\nProduzione.\n\"Provincia, stagione, volume in ettolitri\""}
{"id": "201224", "revid": "767487", "url": "https://it.wikipedia.org/wiki?curid=201224", "title": "Storia delle matroidi", "text": "Il concetto di matroide fu introdotto, per il caso finito, da Hassler Whitney nel 1935 con un articolo dal titolo \"On the abstract properties of linear dependence\". Per questa nozione sono stati usati anche i termini struttura di indipendenza (da Richard Rado, nel caso di matroide finitaria) e di pregeometria combinatoria (da Gian-Carlo Rota), sebbene ora questi termini, soprattutto il secondo, sono poco usati. Rota inoltre chiamava geometria combinatoria quella che pi\u00f9 comunemente viene detta matroide semplice.\nGli interessi che muovevano i primi studiosi delle matroidi riguardavano prevalentemente insiemi di vettori, grafi e matroidi algebriche; un po' pi\u00f9 tardi \u00e8 nato, soprattutto per merito di Richard Rado, l'interesse per le matroidi trasversali.\nSolo nel 1971 Jack Edmonds ha collegato le matroidi pesate con gli algoritmi greedy nel suo articolo dal titolo \"Matroids and the greedy algorithm\". \nBernhard Korte e Laszlo Lov\u00e1sz, a partire dal 1981, hanno generalizzato queste idee introducendo le strutture chiamate \"greedoids\", che consentono di individuare classi di problemi pi\u00f9 estese che si possono risolvere con algoritmi greedy."}
{"id": "201225", "revid": "1652635", "url": "https://it.wikipedia.org/wiki?curid=201225", "title": "Rubus idaeus", "text": "Il lampone (\"Rubus idaeus\" ) \u00e8 un arbusto da frutto appartenente alla famiglia delle Rosaceae e al genere Rubus; l'omonimo frutto, di colore rosso e sapore dolce-acidulo, \u00e8 molto apprezzato da solo o come ingrediente nelle preparazioni alimentari.\nDescrizione.\nLa fioritura avviene normalmente tra maggio e giugno mentre il frutto, composito, matura in tarda estate o inizio autunno.\nCresce tipicamente negli spazi aperti all'interno di un bosco o colonizza opportunisticamente parti di bosco che sono stati oggetto di incendi o taglio del legno.\n\u00c8 facilmente coltivabile nelle regioni temperate e ha una tendenza a diffondersi rapidamente. Il frutto del lampone \u00e8 un aggregato di drupe.\n\u00c8 un arbusto latifoglia e caducifoglia e produce molti polloni. La pianta pu\u00f2 raggiungere 1,8 metri di altezza.\nCi sono variet\u00e0 a frutto rosso o giallo. Nero \u00e8 il colore di \"Rubus occidentalis\", arbusto americano in genere commercializzato come \"lampone nero\" bench\u00e9 sia una specie a s\u00e9 stante, con verghe dal tronco rossiccio e di dimensioni maggiori, e con frutti di sapore diverso.\nHabitat.\nCresce anche selvatico in zone collinari e di montagna del centro Europa. Il lampone predilige i luoghi parzialmente ombrosi e terreni sub-acidi e freschi.\nColtivazione.\nTra i lamponi ci sono variet\u00e0 bifere, che producono frutti due volte all'anno, e unifere, che producono frutti una sola volta all'anno. Produce annualmente molti polloni dalle radici, ma ognuno vive due anni, \u00e8 cio\u00e8 biennale. I polloni producono frutti al secondo anno in luglio-agosto, dopodich\u00e9 seccano e vanno tagliati. Nel caso di biferi producono frutti gi\u00e0 al primo anno in settembre-ottobre.\nUsi.\nIl lampone \u00e8 una pianta mellifera e bottinata dalle api; \u00e8 usato per ricavarne del miele, ma si produce quello monoflorale solo in certe zone dove \u00e8 sufficientemente diffuso.\nI frutti sono normalmente utilizzati nella preparazione di confetture, sciroppi e gelatine. \u00c8 da notare che la maggior parte delle cultivar di lampone commerciale non sono costituiti da \"Rubus idaeus\" puri, bens\u00ec da ibridi tra \"rubus idaeus\" e \"rubus strigosus\", per quanto quest'ultimo in passato era comunque considerato una sottospecie di \"Rubus idaeus\".\nI principi attivi contenuti nella pianta sono i tannini, la vitamina C, il flavone e acidi organici.\nCome erba medicinale ed erba officinale il lampone pu\u00f2 essere usato come diuretico e colagogo.\nL'infuso di foglie \u00e8 utile contro la diarrea. L'estratto di foglie e gemme \u00e8 consigliato negli ultimi mesi di gravidanza per tonificare i muscoli dell'utero e migliorare le contrazioni."}
{"id": "201226", "revid": "599013", "url": "https://it.wikipedia.org/wiki?curid=201226", "title": "Bianco Pisano di San Torp\u00e8 Vin Santo", "text": "Il Bianco Pisano di San Torp\u00e8 Vin Santo \u00e8 un vino DOC la cui produzione \u00e8 consentita nelle province di Livorno e Pisa.\nProduzione.\n\"Provincia, stagione, volume in ettolitri\""}
{"id": "201227", "revid": "4327", "url": "https://it.wikipedia.org/wiki?curid=201227", "title": "Bianco Pisano di San Torp\u00e8 Vin Santo Riserva", "text": ""}
{"id": "201235", "revid": "599013", "url": "https://it.wikipedia.org/wiki?curid=201235", "title": "Bivongi bianco", "text": "Il Bivongi bianco \u00e8 un vino DOC la cui produzione \u00e8 consentita nelle province di Catanzaro e Reggio Calabria.\nProduzione.\n\"Provincia, stagione, volume in ettolitri\""}
{"id": "201237", "revid": "599013", "url": "https://it.wikipedia.org/wiki?curid=201237", "title": "Bivongi novello", "text": "Il Bivongi novello \u00e8 un vino DOC la cui produzione \u00e8 consentita nelle province di Catanzaro e Reggio Calabria.\nProduzione.\n\"Provincia, stagione, volume in ettolitri\""}
{"id": "201238", "revid": "599013", "url": "https://it.wikipedia.org/wiki?curid=201238", "title": "Bivongi rosato", "text": "Il Bivongi rosato \u00e8 un vino DOC la cui produzione \u00e8 consentita nelle province di Catanzaro e Reggio Calabria.\nProduzione.\n\"Provincia, stagione, volume in ettolitri\""}
{"id": "201240", "revid": "599013", "url": "https://it.wikipedia.org/wiki?curid=201240", "title": "Bivongi rosso", "text": "Il Bivongi rosso \u00e8 un vino DOC la cui produzione \u00e8 consentita nelle province di Catanzaro e Reggio Calabria.\nAbbinamenti consigliati.\nCarni suine, bovine rosse, agnello, capra.\nProduzione.\n\"Provincia, stagione, volume in ettolitri\""}
{"id": "201242", "revid": "599013", "url": "https://it.wikipedia.org/wiki?curid=201242", "title": "Bivongi rosso riserva", "text": "Il Bivongi rosso riserva \u00e8 un vino DOC la cui produzione \u00e8 consentita nelle province di Catanzaro e Reggio Calabria.\nProduzione.\n\"Provincia, stagione, volume in ettolitri\""}
{"id": "201244", "revid": "3535", "url": "https://it.wikipedia.org/wiki?curid=201244", "title": "CD-RW", "text": ""}
{"id": "201245", "revid": "1540383", "url": "https://it.wikipedia.org/wiki?curid=201245", "title": "Partito Verde Europeo", "text": "Il Partito Verde Europeo (PVE) o Verdi Europei - Partiti Verdi Uniti per l'Europa (in inglese: \"European Green Party\", abbr. \"EGP\") \u00e8 un partito politico europeo che raggruppa i partiti nazionali ecologisti attivi in tutta Europa, nell'Unione europea e al di fuori. Costituisce una delle quattro federazioni dei \"Global Greens\" (Verdi Globali).\nIl partito fondato al quarto congresso della Federazione dei Partiti Verdi Europei tenutosi dal 20 al 22 febbraio 2004 a Roma in una riunione con oltre mille delegati. Trentadue esponenti politici verdi di tutta Europa aderirono a questo nuovo partito e la fondazione fu suggellata dalla firma di un trattato costitutivo al Campidoglio.\nGli elettori dei Verdi Europei sono stati descritti da parte della stampa come appartenenti alla classe media e fortemente acculturati, residenti di grandi citt\u00e0 che traggono vantaggio dalla globalizzazione e che non si collocano fortemente a sinistra per quanto riguarda le questioni socio-economiche. In Finlandia gli ecologisti sarebbero ad esempio pi\u00f9 a destra rispetto ai socialdemocratici.\nNel 1999 i Verdi Europei hanno stretto un'intesa con i partiti regionalisti e nazionalisti dell'Alleanza Libera Europea costituendo al Parlamento europeo un gruppo parlamentare denominato \"I Verdi/Alleanza Libera Europea\" (Verdi/ALE). Al gruppo si sono aggiunti negli anni 2010 altri soggetti politici ed eurodeputati indipendenti.\nI membri del PVE sono distinti dalla Sinistra Verde Nordica, che include invece partiti ecosocialisti dei Paesi del Nord Europa in collaborazione con il Partito della Sinistra Europea.\nStoria.\nNel 1984 viene creato il \"Coordinamento Europeo dei Partiti Verdi\" (CEPV).\nNel giugno 1993 il CEPV si trasforma in \"Federazione Europea dei Partiti Verdi\" (FEPV).\nIl 21 febbraio 2004 viene fondato a Roma il \"Partito Verde Europeo\" (PVE).\nAlle elezioni europee del 2004 i partiti verdi elessero 35 eurodeputati. Alle elezioni europee del 2009, pur con una riduzione del numero di europarlamentari, i Verdi riuscirono ad eleggere 46 eurodeputati, il miglior risultato in 30 anni di storia.\nNegli anni 2010 i Verdi consolidarono la loro presenza a livello locale e regionale. In\u00e9s Saban\u00e9s e C\u00e9lia Blauel divennero assessori all'ambiente rispettivamente di Madrid e Parigi. Femke Halsema divenne la seconda sindaca verde di una capitale europea, Amsterdam, dopo che Francesco Rutelli fu sindaco di Roma. Fritz Kuhn fu eletto sindaco di Stoccarda, mentre a livello regionale Winfried Kretschmann divenne Ministro presidente del Baden-W\u00fcrttemberg.\nAlexander Van der Bellen, anche se candidato indipendente alla carica di Presidente federale dell'Austria, divenne il primo capo di Stato eletto al mondo proveniente da un partito verde.\nAlle elezioni europee del 2014 i candidati di punta dei Verdi furono Jos\u00e9 Bov\u00e9 e Ska Keller.\nAlle elezioni europee del 2019 fu ri-candidata Ska Keller accanto a Bas Eickhout.\nNel 2020 i Verdi europei riscossero un grande successo nelle elezioni locali di molti Stati europei, eleggendo sindaci in Francia a Lione, Strasburgo, Besan\u00e7on, Marsiglia e Bordeaux, a Dublino in Irlanda e ad Aquisgrana, Colonia e Bonn in Germania, tanto che si parl\u00f2 di una \"onda verde\". Nel marzo 2021, anche il sindaco di Milano Giuseppe Sala, indipendente di centro-sinistra, dichiar\u00f2 di aderire ai Verdi Europei.\nDalla met\u00e0 degli anni 2010 vari partiti membri del PVE diventano partner di governo in Svezia, Austria, Finlandia, Lussemburgo, Belgio, Irlanda, Macedonia del Nord e Montenegro. L'8 dicembre 2021, Alleanza 90/I Verdi entra nella coalizione di governo guidata da Olaf Scholz in Germania.\nIdeologia e posizioni.\nI Verdi europei professano da sempre politiche ecologiste quali la responsabilit\u00e0 ambientale, le libert\u00e0 individuali, la democrazia inclusiva, la diversit\u00e0, la giustizia sociale, l'uguaglianza di genere, lo sviluppo sostenibile a livello mondiale e la nonviolenza.\nIn materia di clima ed energia, il PVE persegue politiche di transizione energetica, puntando sulle energie rinnovabili eliminando progressivamente le fonti fossili e il nucleare, sull'efficienza energetica e sul miglioramento dei trasporti pubblici.\nA livello di politiche occupazionali \u00e8 contrario al modello produttivista e sostiene le aziende ecologiche, le cooperative e le iniziative locali e si batte per accordi commerciali che rispettino i diritti dei lavoratori e dei consumatori.\nIn materia di diritti umani e migrazione, i Verdi europei sostengono parit\u00e0 di trattamento sulla base di genere, etnia, religione e orientamento sessuale, e difendono i diritti dei richiedenti asilo e dei migranti invocando ricorso agli strumenti legali gi\u00e0 in essere e a un sistema di ripartizione dei migranti pi\u00f9 ambizioso.\nLa relazione dei Verdi nei confronti dell'Unione europea e delle sue istituzioni \u00e8 evoluta nel corso tempo. Negli anni 1970 e 1980 i partiti verdi europei erano generalmente scettici nei confronti delle politiche e dell'integrazione economica, viste come contrarie agli interessi ambientali e sociali . Nel proprio programma del 1984 i Verdi europei auspicavano la creazione di un'Europa alternativa, neutrale e decentralizzata. Nel 1989 alcuni partiti adottarono un approccio pi\u00f9 istituzionale diventando maggiormente favorevoli all'integrazione europea. A partire dal loro programma del 1994 i Verdi abbandonarono posizioni di rifiuto dell'integrazione europea e cominciarono a proporre alternative alle politiche e alle istituzioni dell'UE.\nAl giorno d'oggi il PVE si dichiara favorevole all'integrazione europea, pur operando per riformare le istituzioni dell'UE perch\u00e9 siano pi\u00f9 traparenti e democratiche. L'ex leader verde Daniel Cohn-Bendit \u00e8 membro del Gruppo Spinelli, movimento politico europeo federalista, e scrisse assieme a Guy Verhofstadt un libro con la proposta di un manifesto federalista europeo. Altri esponenti verdi del Gruppo Spinelli sono Monica Frassoni, Isabelle Durant e Joschka Fischer, ex vicecancelliere tedesco ed ex ministro degli affari esteri. Il PVE ader\u00ec nel febbraio 2014 al Movimento Europeo Internazionale.\nDirezione.\nL'organo esecutivo del PVE \u00e8 denominato \"Comitato\". Ne fanno parte, a seguito del Congresso di Tampere del novembre 2019:\nNelle istituzioni dell'Unione europea.\nAl marzo 2021, nessun capo di Stato o di governo partecipante al Consiglio europeo \u00e8 membro di un partito verde. \nCommissione europea.\nStoricamente, solo un esponente del PVE \u00e8 stato commissario europeo: la tedesca Michaele Schreyer, commissaria per il bilancio nella Commissione Prodi.\nCarlo Ripa di Meana fu commissario europeo per l'ambiente dal 1985 al 1989 come esponente del Partito Socialista Italiano; divenne solo in seguito portavoce dei Verdi italiani.\nNella Commissione von der Leyen (IX legislatura del Parlamento europeo) il commissario per l'ambiente e gli oceani Virginijus Sinkevi\u010dius \u00e8 membro dell'Unione dei Contadini e dei Verdi di Lituania, che fa parte del gruppo Verdi/ALE ma non del Partito Verde Europeo.\nParlamento europeo.\nNel Parlamento europeo il PVE ha costituito dopo le elezioni europee del 1999 il gruppo parlamentare Verdi/ALE con l'Alleanza Libera Europea. Al gruppo appartengono nella IX legislatura del Parlamento europeo anche gli eurodeputati eletti con il Partito Pirata Europeo e Volt Europa, nonch\u00e9 altri partiti nazionali e vari indipendenti.\nIl PVE esprime uno dei 14 Vicepresidenti del Parlamento europeo nella seconda met\u00e0 della IX legislatura nella persona dell'europarlamentare finlandese Heidi Hautala.\nConsiglio dell'Unione europea.\nI partiti membri del PVE esprimono ministri nei governi nazionali di sette Stati membri: Austria (governo Nehammer), Belgio (governo de Croo), Bulgaria (governo Petkov, all'interno dell'alleanza Bulgaria Democratica), Finlandia (governo Marin), Germania (governo Scholz), Irlanda (governo Martin) e Lussemburgo (governo Bettel-Schneider-Braz). Sono pertanto rappresentati nel Consiglio dell'Unione europea.\nComitato delle regioni.\nIn seno al Comitato europeo delle regioni i Verdi costituiscono con 11 membri e 9 supplenti il gruppo omonimo. Al gruppo appartengono alcuni membri non appartenenti al PVE (Partito Pirata Ceco, Sinn Fein irlandese). Dal febbraio 2020 i due co-presidenti del gruppo sono Satu Haapanen e Bernd Vo\u00df."}
{"id": "201246", "revid": "1632387", "url": "https://it.wikipedia.org/wiki?curid=201246", "title": "Pera", "text": "La pera \u00e8 il falso frutto delle piante del genere \"Pyrus\" a cui appartengono molte specie differenti. Alcune delle specie producono frutti eduli e vengono perci\u00f2 coltivate, quella pi\u00f9 diffusa \u00e8 la specie \"Pyrus communis\".\nLa pera \u00e8 ricca di zuccheri semplici, specialmente fruttosio. La prevalenza di potassio la rende adatta ad una dieta iposodica (cio\u00e8 una dieta povera di sodio). \u00c8 un frutto climaterico.\nLa produzione avviene da fine luglio e si conserva anche 3-4 mesi in regime di freddo. La pera risulta pertanto disponibile per gran parte dell'anno e si consuma al naturale o cotta in sciroppo di zucchero. Nell'industria alimentare viene utilizzata prevalentemente per la produzione di succhi e sciroppati.\nVariet\u00e0.\nEsistono diverse variet\u00e0:"}
{"id": "201248", "revid": "287204", "url": "https://it.wikipedia.org/wiki?curid=201248", "title": "Maurice Greene (compositore)", "text": "Figlio di un ecclesiastico, da bambino fu ammesso nel coro della Cattedrale di St. Paul di Londra, diretto da Jeremiah Clarke e Charles King. Studi\u00f2 organo sotto la direzione di Richard Brind, organista della cattedrale, a cui subentr\u00f2 nell'incarico alla morte del maestro.\nAlla morte di William Croft nel 1727 Greene divent\u00f2 organista della \"Royal Chapel\". Nel 1730 divent\u00f2 professore di musica all'Universit\u00e0 di Cambridge. Nel 1735 fu nominato \"Master of the King's Musick\", una delle pi\u00f9 importanti cariche riservate ai musicisti della corte inglese.\nScrisse numerose composizioni canore sacre e profane, tra cui l'oratorio \"The Song of Deborah and Barak\" (1732) e una raccolta di \"anthem\" (1743), il pi\u00f9 noto dei quali \u00e8 \"Lord, let me know mine end\". Mise in musica i sonetti tratti da \"Amoretti\" di Edmund Spenser (1739). Greene mor\u00ec nel 1755 lasciando incompiuta l'antologia di musica sacra \"Cathedral Music\" su cui stava lavorando. Fu William Boyce, suo allievo e successore come \"Master of the King's Music\", a completare il lavoro e a pubblicare l'opera in tre volumi tra il 1760 e 1763. Numerosi brani di tale raccolta sono tuttora usati nella liturgia anglicana."}
{"id": "201250", "revid": "287204", "url": "https://it.wikipedia.org/wiki?curid=201250", "title": "Luminescenza", "text": "La luminescenza \u00e8 un fenomeno fisico che consiste nell'emissione di fotoni di luce visibile o invisibile da parte di materiali eccitati da cause diverse dall'aumento di temperatura.\nLa luminescenza nasce dalla propriet\u00e0 di alcuni materiali di assorbire quantit\u00e0 discrete di energia, successivamente restituita sotto forma di fotoni di energia inferiore.\nFenomeni.\nA seconda della natura dell'eccitazione che causa la luminescenza si parla di:"}
{"id": "201251", "revid": "916580", "url": "https://it.wikipedia.org/wiki?curid=201251", "title": "Cifra significativa", "text": "La determinazione delle cifre significative pone, in maniera implicita, un'espressione numerica all'interno di un intervallo; per esempio per indicare l'errore nella misurazione, l'intervallo di confidenza di una stima o l'errore propagato nel risultato di una successione di calcoli. La loro definizione segue il principio di non indicare pi\u00f9 cifre di quelle giustificate dalla sensibilit\u00e0 della misurazione o di qualsiasi altro processo abbia portato al numero indicato.\nIl calcolo della significativit\u00e0 delle cifre di una misura \u00e8 molto importante, specie quando sono in gioco quantit\u00e0 in correlazione; un caso esemplare \u00e8 quello delle coppie di Heisenberg (posizione e quantit\u00e0 di moto, per esempio).\nProcedura.\nIdentificazione delle cifre significative.\nPer esempio, codice_1 ha due cifre significative.\nDal valore alla sua espressione numerica.\nDato un valore codice_2 con un errore codice_3 (normalmente indicato con codice_4), si scriver\u00e0 dK con una o due \"cifre significative\" e codice_5 avr\u00e0 come cifra meno significativa l'omologa in codice_3. Se, per esempio, ci trovassimo a dover scrivere una quantit\u00e0 che abbiamo calcolato o stimato in codice_4 potremmo scriverla come codice_4 o codice_4.\nSe invece vogliamo indicare il solo valore, senza l'errore, la sua \"cifra meno significativa\" sar\u00e0 quella immediatamente superiore alla \"cifra pi\u00f9 significativa\" dell'errore non indicato. Nel caso in esempio, scriveremmo codice_10.\nSi noti come la \"cifra meno significativa\" non rimane tale e quale, ma viene arrotondata.\nLa notazione scientifica.\nLa notazione scientifica consente di eseguire in maniera immediata il numero di cifre significative.\nAd esempio:\nUn esempio pratico.\nSe in una scala millimetrata riusciamo a vedere che l'oggetto da misurare arriva tra 6 e 7 millimetri e si trova approssimativamente a 1/3 tra le due tacche, possiamo (in prima approssimazione) assegnare alla misura il valore di 6 (essendo quello pi\u00f9 vicino alla misura effettiva). In questo caso, abbiamo \"una\" cifra significativa e, con essa, intendiamo comunicare che il valore si trova tra 5.5 e 6.5.\nIn questo modo, per\u00f2, abbiamo una perdita di precisione, rispetto a quella che siamo effettivamente in grado di stimare.\nSe siamo effettivamente in grado di apprezzare la posizione intermedia tra le tacche, possiamo indicare \"due\" cifre significative; in questo caso, due misure accettabili possono essere o , ma non ."}
{"id": "201257", "revid": "599013", "url": "https://it.wikipedia.org/wiki?curid=201257", "title": "Boca (vino)", "text": "Il Boca \u00e8 un vino DOC la cui produzione \u00e8 consentita in tutto il territorio comunale di Boca e in parte quelli di Maggiora, Cavallirio, Prato Sesia e Grignasco, in provincia di Novara.\nStoria.\nRiconosciuto D.O.C. (Denominazione di Origine Controllata) con Decreto del Presidente della Repubblica in data 5 settembre 1969.\nAbbinamenti consigliati.\n\u00c8 un buon vino da pasto, adatto all'invecchiamento, si accompagna ad arrosti di carne bianca e rossa e a formaggi stagionati.\nProduzione.\n\"Provincia, stagione, volume in ettolitri\""}
{"id": "201258", "revid": "599013", "url": "https://it.wikipedia.org/wiki?curid=201258", "title": "Bolgheri Sauvignon", "text": "Il Bolgheri Sauvignon \u00e8 una tipologia del vino DOC Bolgheri la cui produzione \u00e8 consentita esclusivamente nel comune di Castagneto Carducci in provincia di Livorno.\nProduzione.\n\"Provincia, stagione, volume in ettolitri\""}
{"id": "201260", "revid": "599013", "url": "https://it.wikipedia.org/wiki?curid=201260", "title": "Bolgheri Vermentino", "text": "Il Bolgheri Vermentino \u00e8 un vino DOC la cui produzione \u00e8 consentita nella provincia di Livorno.\nProduzione.\n\"Provincia, stagione, volume in ettolitri\""}
{"id": "201263", "revid": "4327", "url": "https://it.wikipedia.org/wiki?curid=201263", "title": "Bosco Eliceo Bianco", "text": ""}
{"id": "201264", "revid": "599013", "url": "https://it.wikipedia.org/wiki?curid=201264", "title": "Bosco Eliceo Fortana", "text": "Il Bosco Eliceo Fortana \u00e8 un vino DOC la cui produzione \u00e8 consentita nelle province di Ferrara e Ravenna.\nStoria.\nVi sono testimonianze storiche che riferiscono la coltivazione del Fortana gi\u00e0 ai tempi della civilt\u00e0 di Spina; altri che questo vitigno sia stato portato da Renata di Francia attorno al 1500, quando spos\u00f2 Alfonso D'Este.\nAbbinamenti consigliati.\nQuesto vino \u00e8 uno dei pochi, se non l'unico, che si sposa egregiamente con il brodetto d'anguilla di Comacchio, e comunque con i cibi grassi prodotti nella zona di coltivazione, quali salumi e fritture di pesce, nonch\u00e9 con i celebri cappelletti di Ferrara. Altro abbinamento classico e territoriale \u00e8 con la celebre Salama da sugo ferrarese.\nProduzione.\n\"Provincia, stagione, volume in ettolitri\""}
{"id": "201265", "revid": "599013", "url": "https://it.wikipedia.org/wiki?curid=201265", "title": "Bosco Eliceo Merlot", "text": "Il Bosco Eliceo Merlot \u00e8 un vino DOC la cui produzione \u00e8 consentita nelle province di Ferrara e Ravenna.\nProduzione.\n\"Provincia, stagione, volume in ettolitri\""}
{"id": "201267", "revid": "599013", "url": "https://it.wikipedia.org/wiki?curid=201267", "title": "Bosco Eliceo Sauvignon", "text": "Il Bosco Eliceo Sauvignon \u00e8 un vino DOC la cui produzione \u00e8 consentita nelle province di Ferrara e Ravenna.\nProduzione.\n\"Provincia, stagione, volume in ettolitri\""}
{"id": "201269", "revid": "4327", "url": "https://it.wikipedia.org/wiki?curid=201269", "title": "Botticino Riserva", "text": ""}
{"id": "201270", "revid": "599013", "url": "https://it.wikipedia.org/wiki?curid=201270", "title": "Brachetto d'Acqui", "text": "Il Brachetto d'Acqui \u00e8 un vino a DOCG.\nZona di produzione.\nIl territorio dei comuni di Vesime, Cessole, Loazzolo, Bubbio, Monastero Bormida, Rocchetta Palafea, Montabone, Fontanile, Mombaruzzo, Maranzana, Quaranti, Castel Boglione, Castel Rocchero, Sessame, Castelletto Molina, Calamandrana, Cassinasco, Nizza Monferrato in provincia di Asti e Acqui Terme, Terzo, Bistagno, Alice Bel Colle, Strevi, Ricaldone, Cassine, Visone in provincia di Alessandria\nTecniche di produzione.\nSono ammessi solo vigneti collinari\nPer i nuovi impianti e i reimpianti la densit\u00e0 non pu\u00f2 essere inferiore a ceppi/ha.\nL'allevamento \u00e8 consentito solo a controspalliera\n\u00c8 vietata ogni pratica di forzatura. Ma \u00e8 consentita l'irrigazione di soccorso.\nTutte le operazioni di vinificazione, invecchiamento e imbottigliamento, debbono essere effettuate nella zona DOCG.\nInformazioni sulla zona geografica.\nLe caratteristiche del \"Brachetto d'Acqui\" docg sono date principalmente dal territorio di produzione, l'Alto Monferrato. All'interno della zona di produzione, ripartita su 26 comuni tra la provincia di Asti ed Alessandria, si trovano terreni di composizione argillosa nella zona di Nizza Monferrato mentre nell'acquese vi \u00e8 presenza di sabbia e limo. Queste caratteristiche influiscono nettamente ed in modo rilevante sulle sfumature olfattive delle uve prodotte e dei vini derivanti.\nStoria.\nL'origine del Brachetto \u00e8 controversa, tuttavia sembra essere originario delle colline astigiane e del Monferrato.\nPrecedentemente all'attuale disciplinare questo vino \u00e8 stato riconosciuto DOC con DPR 13.08.1969 (G.U. 282 - 07.11.1969), successivamente \u00e8 stato riconosciuto DOCG con DM 24.04.1996 (G.U. 132 - 07.06.1996), modificato con DM 28.02.2011 (G.U. 61 - 15.03.2011) e infine modificato con DM 30.11.2011 (Pubblicato sul sito ufficiale del Mipaaf Sezione Qualit\u00e0 e Sicurezza - Vini DOP e IGP)\nSecondo il disciplinare del 1996 il \"Brachetto d'Acqui\" risultava un vino ottenuto dalla fermentazione di uva Brachetto in purezza. Con le seguenti caratteristiche:\nAbbinamenti consigliati.\nSi consiglia il servizio a fine pasto in accompagnamento a dessert e pasticceria secca."}
{"id": "201271", "revid": "599013", "url": "https://it.wikipedia.org/wiki?curid=201271", "title": "Brachetto d'Acqui spumante", "text": "Il Brachetto d'Acqui spumante \u00e8 un vino a DOCG\nZona di produzione.\nIl territorio dei comuni di Vesime, Cessole, Loazzolo, Bubbio, Monastero Bormida, Rocchetta Palafea, Montabone, Fontanile, Mombaruzzo, Maranzana, Quaranti, Castel Boglione, Castel Rocchero, Sessame, Castelletto Molina, Calamandrana, Cassinasco, Nizza Monferrato in provincia di Asti e\nAcqui Terme, Terzo, Bistagno, Alice Bel Colle, Strevi, Ricaldone, Cassine, Visone in provincia di Alessandria\nTecniche di produzione.\nSono ammessi solo vigneti collinari\nPer i nuovi impianti e i reimpianti la densit\u00e0 non pu\u00f2 essere inferiore a ceppi/ha.\nL'allevamento \u00e8 consentito solo a controspalliera\n\u00c8 vietata ogni pratica di forzatura. Ma \u00e8 consentita l'irrigazione di soccorso.\nLa rifermentazione pu\u00f2 essere effettuata in bottiglia metodo classico o in autoclave metodo Martinotti\nTutte le operazioni di vinificazione, invecchiamento e imbottigliamento debbono essere effettuate nella zona DOCG.\nInformazioni sulla zona geografica.\nLe caratteristiche del \"Brachetto d'Acqui\" docg sono date principalmente dal territorio di produzione, l'Alto Monferrato. All'interno della zona di produzione, ripartita su 26 comuni tra la provincia di Asti ed Alessandria, si trovano terreni di composizione argillosa nella zona di Nizza Monferrato, mentre nell'acquese vi \u00e8 presenza di sabbia e limo. Queste caratteristiche influiscono nettamente ed in modo rilevante sulle sfumature olfattive delle uve prodotte e dei vini derivanti.\nStoria.\nIl Brachetto d'Acqui spumante nasce grazie ad un produttore rispettoso della tradizione ma lungimirante quale Arturo Bersano, che intorno agli anni 50 mise a punto un Brachetto spumante vinificato in autoclave con metodo Charmat(metodo Martinotti). \nPrecedentemente all'attuale disciplinare questo vino \u00e8 stato riconosciuto DOC con DPR 13.08.1969 (G.U. 282 - 07.11.1969); successivamente \u00e8 stato riconosciuto DOCG con DM 24.04.1996 (G.U. 132 - 07.06.1996), modificato con DM 28.02.2011 (G.U. 61 - 15.03.2011) e infine modificato con DM 30.11.2011 (Pubblicato sul sito ufficiale del Mipaaf Sezione Qualit\u00e0 e Sicurezza - Vini DOP e IGP)\nSecondo il disciplinare del 1996 il \"Brachetto d'Acqui spumante\" risultava un vino ottenuto dalla fermentazione di uva Brachetto dal 90 al 100%. Con le seguenti caratteristiche:\nAbbinamenti consigliati.\nCrostate di frutta, in particolare ai frutti di bosco, con fragole fresche e con macedonie di frutta (senza liquore). Ottimo con il cioccolato in particolar modo la versione di Brachetto d'Acqui docg \"passita\". Apprezzato anche come aperitivo con formaggi e salumi."}
{"id": "201272", "revid": "228587", "url": "https://it.wikipedia.org/wiki?curid=201272", "title": "Botticino (vino)", "text": "Il Botticino \u00e8 un vino DOC la cui produzione \u00e8 consentita nella provincia \ndi Brescia, principalmente nei Comuni di Botticino Sera, Botticino Mattina, San Gallo.\nProduzione.\n\"Provincia, stagione, volume in ettolitri\""}
{"id": "201274", "revid": "714843", "url": "https://it.wikipedia.org/wiki?curid=201274", "title": "Bramaterra riserva", "text": ""}
{"id": "201279", "revid": "599013", "url": "https://it.wikipedia.org/wiki?curid=201279", "title": "Breganze Cabernet", "text": "Il Breganze Cabernet \u00e8 un vino DOC la cui produzione \u00e8 consentita nella provincia di Vicenza.\nProduzione.\n\"Provincia, stagione, volume in ettolitri\""}
{"id": "201282", "revid": "599013", "url": "https://it.wikipedia.org/wiki?curid=201282", "title": "Breganze Cabernet Sauvignon", "text": "Il Breganze Cabernet Sauvignon \u00e8 un vino DOC la cui produzione \u00e8 consentita nella provincia di Vicenza.\nStoria.\nAbbinamenti consigliati \nFegato alla veneziana\nProduzione.\n\"Provincia, stagione, volume in ettolitri\""}
{"id": "201284", "revid": "72811", "url": "https://it.wikipedia.org/wiki?curid=201284", "title": "Godric's Hollow", "text": ""}
{"id": "201287", "revid": "599013", "url": "https://it.wikipedia.org/wiki?curid=201287", "title": "Breganze Chardonnay", "text": "Il Breganze Chardonnay \u00e8 un vino DOC la cui produzione \u00e8 consentita nella provincia di Vicenza.\nProduzione.\n\"Provincia, stagione, volume in ettolitri\""}
{"id": "201289", "revid": "599013", "url": "https://it.wikipedia.org/wiki?curid=201289", "title": "Breganze Marzemino", "text": "Il Breganze Marzemino \u00e8 un vino DOC la cui produzione \u00e8 consentita nella provincia di Vicenza.\nStoria.\nSughi a base di funghi, carni rosse, salumi\nProduzione.\n\"Provincia, stagione, volume in ettolitri\""}
{"id": "201292", "revid": "599013", "url": "https://it.wikipedia.org/wiki?curid=201292", "title": "Breganze Pinot bianco", "text": "Il Breganze Pinot bianco \u00e8 un vino DOC la cui produzione \u00e8 consentita nella provincia di Vicenza.\nProduzione.\n\"Provincia, stagione, volume in ettolitri\""}
{"id": "201294", "revid": "599013", "url": "https://it.wikipedia.org/wiki?curid=201294", "title": "Breganze Pinot grigio", "text": "Il Breganze Pinot grigio \u00e8 un vino DOC la cui produzione \u00e8 consentita nella provincia di Vicenza.\nProduzione.\n\"Provincia, stagione, volume in ettolitri\""}
{"id": "201296", "revid": "599013", "url": "https://it.wikipedia.org/wiki?curid=201296", "title": "Breganze Pinot nero", "text": "Il Breganze Pinot nero \u00e8 un vino DOC la cui produzione \u00e8 consentita nella provincia di Vicenza.\nAbbinamenti consigliati.\nPu\u00f2 essere abbinato con carni di maiale.\nProduzione.\n\"Provincia, stagione, volume in ettolitri\""}
{"id": "201303", "revid": "599013", "url": "https://it.wikipedia.org/wiki?curid=201303", "title": "Breganze Sauvignon", "text": "Il Breganze Sauvignon \u00e8 un vino DOC la cui produzione \u00e8 consentita nella provincia di Vicenza.\nProduzione.\n\"Provincia, stagione, volume in ettolitri\""}
{"id": "201305", "revid": "1634065", "url": "https://it.wikipedia.org/wiki?curid=201305", "title": "Breganze Torcolato", "text": "Il Breganze Torcolato, anche detto Pasquale, \u00e8 un vino passito DOC la cui produzione \u00e8 consentita nella provincia di Vicenza.\nAbbinamenti consigliati.\nDolci secchi, biscotti, formaggi saporiti ed erborinati.\nProduzione.\n\"Provincia, stagione, volume in ettolitri\""}
{"id": "201307", "revid": "106456", "url": "https://it.wikipedia.org/wiki?curid=201307", "title": "Breganze Vespaiolo", "text": "Il Breganze Vespaiolo \u00e8 un vino DOC la cui produzione \u00e8 consentita nella provincia di Vicenza.\nAbbinamenti consigliati.\nPiatti a base di pesce, asparagi, baccal\u00e0 alla vicentina.\nProduzione.\n\"Provincia, stagione, volume in ettolitri\""}
{"id": "201309", "revid": "26415", "url": "https://it.wikipedia.org/wiki?curid=201309", "title": "Brindisi Rosato", "text": ""}
{"id": "201311", "revid": "26415", "url": "https://it.wikipedia.org/wiki?curid=201311", "title": "Brindisi Rosso", "text": ""}
{"id": "201313", "revid": "187759", "url": "https://it.wikipedia.org/wiki?curid=201313", "title": "Brunello di Montalcino Riserva", "text": ""}
{"id": "201314", "revid": "599013", "url": "https://it.wikipedia.org/wiki?curid=201314", "title": "Cabernet Sauvignon di Torgiano", "text": "Il Cabernet Sauvignon di Torgiano \u00e8 un vino DOC la cui produzione \u00e8 consentita nella provincia di Perugia.\nProduzione.\n\"Provincia, stagione, volume in ettolitri\"\nVoci correlate.\nCabernet Sauvignon"}
{"id": "201315", "revid": "1564499", "url": "https://it.wikipedia.org/wiki?curid=201315", "title": "Cacc'e Mmitte di Lucera", "text": "Il Cacc'e Mmitte di Lucera \u00e8 un vino DOC (denominazione attribuita nel 1975) la cui produzione \u00e8 consentita nella zona del Tavoliere alle pendici dell'Appennino dauno, nei territori dei comuni di Lucera, Biccari e Troia in provincia di Foggia.\nStoria.\nIl nome dialettale viene erroneamente attribuito alla facile bevibilit\u00e0 del vino spillato e subito bevuto, per riempire nuovamente il bicchiere. In realt\u00e0 esso deriva dall'antica procedura di vinificazione: i proprietari di palmenti, tipiche masserie del Sud Italia provviste di vasche per la pigiatura dell'uva, davano in affitto le attrezzature per la lavorazione. Le operazioni dovevano terminare entro la giornata di fitto per lasciare libere le attrezzature all'utilizzatore successivo. Pertanto un affittuario toglieva il mosto appena prodotto dalle vasche del palmento (\"Cacce\") per portarlo nelle proprie cantine, e un nuovo affittuario versava nelle vasche (\"Mmitte\") la propria uva da pigiare.\nAbbinamenti consigliati.\nSi accompagna a salumi e primi piatti a base di carne, e risalta particolarmente con le corpose pastasciutte pugliesi al rag\u00f9.\nProduzione.\n\"Provincia, stagione, volume in ettolitri\"\nCacc'e e Mmitte Festival.\nNel mese di settembre 2013, si tiene presso Palazzo d'Auria-Secondo il \"Cacc'e Mmitte Festival\": varie serate all'insegna del buon vino e della musica d'autore. Un appuntamento che si ripete anche nel 2014 e nel 2015.\nFestival del Cacc'e e Mmitte di Lucera.\nDal 29 al 31 agosto 2015 si tiene a Lucera il 1\u00b0 \"Festival del Cacc'e e Mmitte di Lucera\", serate di degustazione del vino associato a prodotti tipici locali.\n L'appuntamento si ripete anche nel 2016, dal 30 settembre al 2 ottobre. "}
{"id": "201317", "revid": "465169", "url": "https://it.wikipedia.org/wiki?curid=201317", "title": "Cagnina di Romagna", "text": "Il Cagnina di Romagna \u00e8 un vino DOC la cui produzione \u00e8 consentita nelle province di Forl\u00ec-Cesena e Ravenna. Dal 2011 la denominazione \u00e8 modificata in Romagna Cagnina.\nCagnina e can\u00ebna.\nI primi vitigni di cagnina sembra siano stati importati dall'Istria al Ravennate dai Bizantini (forse ai tempi dell'Esarcato d'Italia).\nCagnina e can\u00ebna sono entrambi due colonne portanti della viticoltura romagnola, ma non sono da confondere:\nAbbinamenti consigliati.\nCaldarroste, formaggi freschi, dolciumi.\nProduzione.\n\"Provincia, stagione, volume in ettolitri\""}
{"id": "201318", "revid": "599013", "url": "https://it.wikipedia.org/wiki?curid=201318", "title": "Lago di Caldaro (vino)", "text": "Il Lago di Caldaro, o Caldaro o Kalterersee o Kalterer \u00e8 un vino DOC la cui produzione \u00e8 consentita nelle province di Bolzano e Trento.\nLe tipologie \"classico\" e \"classico superiore\" possono utilizzare la specificazione aggiuntiva \"Alto Adige\" limitatamete alle uve prodotte nei comuni di Caldaro, Appiano, Termeno, Cortaccia, Vadena, Egna, Montagna, Ora e Bronzolo.\nProduzione.\n\"Provincia, stagione, volume in ettolitri\""}
{"id": "201319", "revid": "4327", "url": "https://it.wikipedia.org/wiki?curid=201319", "title": "Caldaro Classico", "text": ""}
{"id": "201320", "revid": "4327", "url": "https://it.wikipedia.org/wiki?curid=201320", "title": "Caldaro Classico Superiore", "text": ""}
{"id": "201321", "revid": "599013", "url": "https://it.wikipedia.org/wiki?curid=201321", "title": "Caldaro scelto", "text": "Il Caldaro scelto (in tedesco Kalterer See Auslese) \u00e8 un vino DOC la cui produzione \u00e8 consentita nelle province di Bolzano e Trento.\nAbbinamenti consigliati.\nCome tutti i vini altoatesini a base di uve schiava si abbina ottimamente ai piatti della cucina sudtirolese come ad esempio i canederli e lo speck. Stufati di carne di maiale affumicata con crauti e/o patate. Primi piatti con sughi a base di carne, arrosti di carni bianche; si pu\u00f2 abbinare anche a piatti di pesce, specialmente pesce affumicato servito freddo, in particolare la trota affumicata.\nProduzione.\n\"Provincia, stagione, volume in ettolitri\""}
{"id": "201323", "revid": "599013", "url": "https://it.wikipedia.org/wiki?curid=201323", "title": "Campi Flegrei Falanghina", "text": "Il Campi Flegrei Falanghina \u00e8 un vino DOC la cui produzione \u00e8 consentita nella citt\u00e0 metropolitana di Napoli.\nStoria.\nLa falanghina, da cui prende il nome l\u2019omonimo vino, \u00e8 uno dei vitigni pi\u00f9 antichi del nostro Paese. La sua diffusione si deve ai Greci e ha toccato l\u2019apice della notoriet\u00e0 e della produzione in epoca romana e medievale. Sembra che il termine falanghina significhi \u201cvite sorretta dai pali\u201d perch\u00e9 \u201cfalanga\u201d era il nome del palo di legno usato per sorreggere le piante.\nAlcuni studiosi sostengono che l\u2019uva falanghina dei Campi Flegrei coltivata nell\u2019antica Puteoli (l\u2019attuale citt\u00e0 di Pozzuoli) sia addirittura la progenitrice del vitigno da cui si ottiene il pregiatissimo Tokay, vino-bandiera dell\u2019enologia ungherese.\nSi narra, infatti, che alcuni soldati di Re Ludovico I, venuto in Italia nel 1347 contro la cognata Giovanna D\u2019Angi\u00f2, rea di aver ucciso il marito Andrea (fratello del Re d\u2019Ungheria), abbiano riportato nel loro paese alcuni tralci di questo vitigno. I vitigni flegrei, tra l\u2019altro, sono tra i pochi rimasti immuni all\u2019attacco devastante della fillossera (quell\u2019insetto originario dell\u2019America del Nord che a partire dalla met\u00e0 dell\u2019800 ha distrutto le coltivazioni di mezza Europa) e questo salvataggio, avvenuto soprattutto grazie alla tessitura vulcanica del suolo flegreo, ha consentito a quest\u2019uva di mantenere nel tempo le sue caratteristiche principali.\nIl riconoscimento della Falanghina dei Campi Flegrei come vino dallo stile ben definito ed espressione del territorio ha tardato un pochino ad arrivare. Se, infatti, si pu\u00f2 dire che, in generale, la rivalutazione di questo vitigno sia avvenuta a partire dal Secondo Dopoguerra, \u00e8 anche vero che la valorizzazione di questo vino \u00e8 incominciata in tempi pi\u00f9 recenti, grazie ad alcuni produttori che hanno lavorato per renderlo una delle espressioni pi\u00f9 significative del territorio.\nA differenza dell\u2019uva falanghina coltivata in altre zone, come nel Sannio ad esempio, quella dei Campi Flegrei dona vini dal corpo delicato, di colore giallo paglierino a volte con riflessi verdolini, leggeri profumi di fiori bianchi e di frutta esotica e una spiccata sapidit\u00e0 al palato, data soprattutto dalla vicinanza al mare e dalla ricca mineralit\u00e0 del suolo vulcanico. Sono vini di solito bevuti giovani, perfetti per l\u2019aperitivo o in abbinamento a piatti di pesce.\nAbbinamenti consigliati.\npesce e carne\nProduzione.\n\"Provincia, stagione, volume in ettolitri\""}
{"id": "201325", "revid": "580", "url": "https://it.wikipedia.org/wiki?curid=201325", "title": "Campi Flegrei Piedirosso", "text": ""}
{"id": "201332", "revid": "599013", "url": "https://it.wikipedia.org/wiki?curid=201332", "title": "Campidano di Terralba", "text": "Il Campidano di Terralba \u00e8 un vino DOC la cui produzione \u00e8 consentita nelle province di Cagliari e Oristano.\nProduzione.\n\"Provincia, stagione, volume in ettolitri\""}
{"id": "201333", "revid": "310967", "url": "https://it.wikipedia.org/wiki?curid=201333", "title": "Canavese Barbera", "text": ""}
{"id": "201334", "revid": "310967", "url": "https://it.wikipedia.org/wiki?curid=201334", "title": "Canavese bianco", "text": ""}
{"id": "201335", "revid": "310967", "url": "https://it.wikipedia.org/wiki?curid=201335", "title": "Canavese Nebbiolo", "text": ""}
{"id": "201337", "revid": "310967", "url": "https://it.wikipedia.org/wiki?curid=201337", "title": "Canavese rosato", "text": ""}
{"id": "201339", "revid": "310967", "url": "https://it.wikipedia.org/wiki?curid=201339", "title": "Canavese rosso", "text": ""}
{"id": "201340", "revid": "599013", "url": "https://it.wikipedia.org/wiki?curid=201340", "title": "Candia dei Colli Apuani amabile", "text": "Il Candia dei Colli Apuani amabile \u00e8 un vino DOC la cui produzione \u00e8 consentita nella provincia di Massa-Carrara.\nProduzione.\n\"Provincia, stagione, volume in ettolitri\""}
{"id": "201341", "revid": "599013", "url": "https://it.wikipedia.org/wiki?curid=201341", "title": "Candia dei Colli Apuani amabile frizzante", "text": "Il Candia dei Colli Apuani amabile frizzante \u00e8 un vino DOC la cui produzione \u00e8 consentita nella provincia di Massa-Carrara.\nProduzione.\n\"Provincia, stagione, volume in ettolitri\""}
{"id": "201342", "revid": "115260446", "url": "https://it.wikipedia.org/wiki?curid=201342", "title": "Candia dei Colli Apuani secco", "text": "Il Candia dei Colli Apuani secco \u00e8 un vino DOC la cui produzione \u00e8 consentita nella provincia di Massa-Carrara.\nProduzione.\n\"Provincia, stagione, volume in ettolitri\""}
{"id": "201343", "revid": "599013", "url": "https://it.wikipedia.org/wiki?curid=201343", "title": "Candia dei Colli Apuani secco frizzante", "text": "Il Candia dei Colli Apuani secco frizzante \u00e8 un vino DOC la cui produzione \u00e8 consentita nella provincia di Massa-Carrara.\nProduzione.\n\"Provincia, stagione, volume in ettolitri\""}
{"id": "201344", "revid": "599013", "url": "https://it.wikipedia.org/wiki?curid=201344", "title": "Candia dei Colli Apuani Vin Santo", "text": "Il Candia dei Colli Apuani Vin Santo \u00e8 un vino DOC la cui produzione \u00e8 consentita nella provincia di Massa-Carrara.\nProduzione.\n\"Provincia, stagione, volume in ettolitri\""}
{"id": "201346", "revid": "767487", "url": "https://it.wikipedia.org/wiki?curid=201346", "title": "Cannonau di Sardegna Capo Ferrato", "text": "Il Cannonau di Sardegna Capo Ferrato \u00e8 un vino DOC la cui produzione \u00e8 consentita nella provincia di Cagliari.\nProduzione.\n\"Provincia, stagione, volume in ettolitri\""}
{"id": "201347", "revid": "599013", "url": "https://it.wikipedia.org/wiki?curid=201347", "title": "Cannonau di Sardegna Jerzu", "text": "Il Cannonau di Sardegna Jerzu \u00e8 un vino DOC la cui produzione \u00e8 consentita nella provincia di Nuoro. Nella regione sarda si associa il nome del paese all'appellativo \"Citt\u00e0 del vino\" per la qualit\u00e0 del suddetto, le cui uve sono prodotte principalmente nelle zone di Quirra e Pelau. Non mancano i vigneti anche nella parte montana del territorio, ma, per la loro natura essi si adattano pi\u00f9 facilmente ad attivit\u00e0 quali la pastorizia. \nStoria.\nLa produzione di vino nel territorio jerzese affonda le sue radici in una storia millenaria. Il primo documento scritto risale al XII secolo, in esso si autorizzavano i cittadini del piccolo centro ogliastrino a poter pagare le decime ecclesiastiche in vino. Pare che il vino venisse comunque prodotto nella zona fin da epoche antichissime: fin presso i Romani e i Cartaginesi pare che il Cannonau di Jerzu fosse conosciuto e apprezzato. La coltivazione dei vigneti in territorio jerzese ha quindi assunto da sempre un ruolo di primo piano. Nonostante ci\u00f2 pare che siano stati attraversati periodi di forte crisi dovuti per esempio alle scorrerie bizantine del primo Millennio o, pi\u00f9 recentemente, a una grave malattia della vite (la fillossera). L'armonia che aveva regnato per secoli attorno al centro abitato e la ricchezza che il vino gli aveva garantito trovavano fine all'inizio del Novecento quando alla terribile distruzione dei vitigni si un\u00ec la convinzione di una vinificazione diversa, di un'uva nuova rispetto al passato, risultato dell'incrocio delle piante di vite sarde con una diversa qualit\u00e0 americana. Solo nel 1950, per merito di Josto Miglior, e l'aiuto di altri illuminati jerzesi, venne fondata la cantina sociale di Jerzu. Inizialmente regnava la diffidenza su questo progetto di cooperazione; alla luce dei fatti, la cooperazione fra agricoltori jerzesi del 1950, ha portato il vino Cannonau di Jerzu ad assumere un ruolo primario a livello sardo, e una posizione prestigiosa anche nel panorama nazionale e internazionale.\nAbbinamenti consigliati.\nSi consiglia di accostarlo a carni rosse arrosto (pecora, capra, manzo, vitello, maiale, cinghiale, tordi, ecc.), a\nformaggi (meglio se stagionati) e salumi. Si accompagna perfettamente anche a primi piatti di terra e legumi.\nProduzione.\n\"Provincia, stagione, volume in ettolitri\""}
{"id": "201351", "revid": "339392", "url": "https://it.wikipedia.org/wiki?curid=201351", "title": "Massa-Carrara", "text": ""}
{"id": "201352", "revid": "599013", "url": "https://it.wikipedia.org/wiki?curid=201352", "title": "Cannonau di Sardegna Nepente di Oliena", "text": "Il Cannonau di Sardegna Nepente di Oliena \u00e8 un vino DOC prodotto a Oliena da uve cannonau coltivate nei comuni di Oliena e, in parte, Orgosolo nella provincia di Nuoro, non \u00e8 consentito utilizzare altre variet\u00e0 o che siano coltivate in altri comuni. Vedi disciplinare del Ministero dell'Agricoltura del 5 novembre 1992.\nIl cannonau di Sardegna trova la sua massima esaltazione nel Nepente di Oliena. Ottimo anche per accompagnare cene vegetariane, a base di verdure stufate.\nStoria.\nIl nome Nepente deriva dal greco \"ne\" = non e \"penthos\" = tristezza, nessuna tristezza.\nQuesto nome ha ispirato storie e suggestioni fin dall'antichit\u00e0 e viene perfino citato da Omero nel IV libro dell'Odissea. la parola viene usata per indicare la bevanda che Elena di Troia custodiva per il marito Menelao, re di Sparta, per dirimere la sua tristezza; inoltre lo fece servire per Telemaco, giunto a corte afflitto e stanco in cerca di notizie del padre Ulisse non ancora tornato in patria:\nIl Nepente gi\u00e0 infuso, e a' servi imposto\nVersar dall'urne nelle tazze il vino\nLa cita anche in altri brani come una bevanda medicamentosa, calmante, usata dai soldati per rimedio contro le ferite. Quasi un narcotico. O un anestetico.\nErodoto, nel libro II delle Storie, parla del Nepente della Valle del Nilo e molti studiosi hanno ritenuto doversi trattare di uno stupefacente, forse un oppiaceo.\nPoco tempo dopo Plinio il Vecchio, studiando nello \"Excursus\" del Libro XXIV il Nepente di cui riferiva Omero, si interrogava su quale fosse la pianta corrispondente, concludendo doversi trattare di una misteriosa pianta egizia il cui infuso donava serenit\u00e0 e qualcosa di pi\u00f9:\nHoc nomine vocatur herba quae vino injecta hilaritatem inducit\nI botanici ed altri studiosi successivi sino all'Ottocento inoltrato non sapevano decidere se si parlasse di centaura minore, di buglossa, di atropa mandragora o del t\u00e8 verde cinese. E fecero altre congetture.\nNel XVII secolo Pietro Della Valle, nel suo \"Viaggi in Turchia, Persia ed India descritti da lui medesimo in 54 lettere famigliari\" (1650), suppose che il Nepente altro non fosse che il caphue, il caff\u00e8, che aggiunto al vino avrebbe dato gli effetti di cui narra Omero. La teoria ricevette un autorevole avallo immediatamente (Francesco Redi) e nel secolo successivo, quando fu recepita nella Encyclop\u00e9die di Diderot e D'Alembert forse a causa di una noticina scappata ad Erodoto, il quale aveva sussurrato che l'uso del Nepente Elena l'avesse appreso in Egitto, circostanza risultata in Francia assai persuasiva.\nSamuel Hahnemann, nel 1825, affermava invece con sicurezza trattarsi di oppio, e pi\u00f9 o meno lo stesso diceva Johann Joachim Winckelmann solo 5 anni dopo, seppure con minor determinazione.\nAltri si chiedevano se per caso fosse una pietra, magari pure una gemma preziosa, da porre nel vino. O se fosse proprio soltanto il vino, magari un vino speciale.\nIl Nepente \u00e8 per\u00f2 davvero anche una pianta, anzi un genere di piante carnivore: Nepenthes.\nLinneo la defin\u00ec entusiasticamente:\nSi elle n'est pas la N\u00e9pente d'H\u00e9l\u00e8ne, elle le sera certainement de tous les botanistes\nE si chiedeva infatti quale botanico non l'avrebbe avuta per \"narcotico\", incontrandola in qualcuna delle sue erborizzazioni, emozionandosi all'incontro e presto dimenticando le fatiche sostenute per incontrarla.\nInoltre Gabriele D'Annunzio nel 1909, cimentatosi nel melodramma, usciva la sua \"Fedra\", una tragedia in tre atti per la musica di Ildebrando da Parma, la cui protagonista incontrando un pirata fenicio gli domanda:\nRechi il farmaco d'Egitto, il Nepente che d\u00e0 l'oblio dei mali?\nAncora dunque era diffuso all'inizio del Novecento il significato magico dell'antichit\u00e0.\nNel territorio di Oliena gi\u00e0 dal 1500 d.C. si parla di una notevole attivit\u00e0 vitivinicola da parte dei frati Francescani, che, dopo aver fondato una chiesa ed un convento, avevano impiantato una vigna di oltre 10000 ceppi con annesso stabilimento enologico di cui sono presenti imponenti ruderi. La viticoltura era comunque gi\u00e0 presente. Infatti in una lettera con la quale il frate Priore di Oliena, chiede l'autorizzazione e i finanziamenti al capo dell'ordine dei Frati Minimi della Sardegna, a Cagliari, per \u00abimpiantare un grande vigneto con stabilimento di vinificazione annesso\u00bb, si dice che \u00abA Oliena esistono pi\u00f9 famiglie, che nelle loro case, posseggono financo dieci giorre, colme di buon vino rosso\u00bb (le giorre erano contenitori in terracotta di circa 200 litri).\nIn seguito i padri Gesuiti hanno dato un notevole impulso alla viticoltura, che si \u00e8 conservata e sviluppata fino ai nostri giorni, tant'\u00e8 che funzionari governativi, poeti, scrittori, hanno parlato del vino di Oliena in varie riprese ed in varie circostanze, come di \"un vino da annoverare tra i vini di lusso, da bere a piccoli sorsi per farci la bocca, ed ogni sorso vi accomoda tutte le faccende del corpo e dell'anima\".\nEdoardo Scarfoglio, che fece il viaggio in Sardegna con Cesare Pascarella in veste di inviati per il \"Capitan Fracassa\" racconto' la sua esperienza ad Oliena, e disse, tra altre cose: \u00abQuando Dio volle, ci rimettemmo in carrozza. Il vino d'Oliena ci gorgogliava nelle vene, e ci assaliva il cervello con certi prorompimenti di fiammate calde, con certi sussulti di pazzia. Il vino d'Oliena \u00e8 un vino denso di rubino cupo: un vino calmo che sotto il rossore placido nasconde i tradimenti. Vi discende nello stomaco accarezzandovi il palato con certi vellicamenti di donna innamorata, accarezzandovi le papille del naso con certi profumi tentatori. Poi d'improvviso irrompe, e v'invade la testa, e v'invade tutto il corpo, invincibilmente.\nCos\u00ec noi tornammo cantando a squarciagola con la testa piena di fiamme. Passammo ponte Michinari, passammo ponte de su Re, passammo ponte Caduch\u00e8, passammo ponte Capparedda.\nLa notte scendeva a grandi passi dalle montagne, e noi a traverso quell'invadimento delle ombre ce ne andavamo cantando a squarciagola.\u00bb. (Dalle note del suo viaggio in Sardegna, visita ad Oliena/Luciano Ledda Fele/Nepente)\nAbbinamenti consigliati.\nSi consiglia l'abbinamento con arrosti, selvaggina, e formaggi ben stagionati. Temperatura di servizio consigliata 18/20 \u00b0. Ottimo utilizzato come base per in saporire filetti di carne (filetto al nepente).\nProduzione.\n\"Provincia, stagione, volume in ettolitri\""}
{"id": "201360", "revid": "15756", "url": "https://it.wikipedia.org/wiki?curid=201360", "title": "I demoni", "text": "I demoni () \u00e8 un romanzo di F\u00ebdor Dostoevskij pubblicato in volume per la prima volta nel 1873.\nLa traduzione del titolo originale ha subito variazioni a seconda della casa editrice: mentre il titolo pi\u00f9 usato \u00e8 appunto quello de I d\u00e8moni (plurale di \"demone\"), si sono avuti anche come titolo I dem\u00f2n\u00ee (plurale di \"demonio\"), Gli indemoniati o Gli ossessi. Il titolo si riferisce appunto ai 'diavoli, posseduti, spiriti maligni' rappresentati da alcuni dei personaggi principali.\nLa seconda moglie di Dostoevskij, Anna Grigor'evna Dostoevskaja, racconta che chi veniva a comprare le copie del romanzo, spesso ne storpiava il nome: \"Qualcuno lo chiamava \"Le forze nemiche\", un altro diceva \u00abSono venuto per i diavoli\u00bb; un terzo chiedeva alla cameriera \u00abUna decina di diavoli\u00bb. La vecchia bambinaia, sentendo questi nomi, se la prendeva con me, dicendo che, da quando tenevamo in casa gli spiriti impuri, il suo pupillo (mio figlio) era diventato irrequieto e dormiva male la notte\".\nLa genesi del romanzo.\nVita di un grande peccatore.\n\"Io ripongo grandi speranze nel romanzo che sto attualmente scrivendo per il \"Messaggero Russo\": cos\u00ec scrive Dostoevskij il 5 aprile 1870, in una lettera indirizzata a Nikolaj Nikolaevi\u010d Strachov, filosofo e amico personale. L'opera che l'autore ha in mente si sta formando lentamente ma inesorabilmente da due anni: \"Sar\u00e0 il mio ultimo romanzo. Avr\u00e0 l'ampiezza di\" Guerra e pace, scrive con enfasi il giorno dopo ad Apollon Nikolaevi\u010d Majkov, anche se poi in realt\u00e0 l'opera non \u00e8 stata la sua ultima.Nella stessa lettera rivela che il titolo che ha in mente \u00e8 \"Vita di un grande peccatore\", titolo che non vedr\u00e0 mai la luce, perch\u00e9 la storia a cui Dostoevskij sta lavorando \u00e8 talmente ampia che alla fine verr\u00e0 sviluppata in due romanzi distinti: \"I demoni\" e \"L'adolescente\".\nL'ambiente politico.\nLa seconda moglie di Dostoevskij testimonia che il marito era molto interessato agli avvenimenti politici dell'epoca, che il fratello di lei gli raccontava. Il 21 novembre 1869, infatti, lo studente universitario Ivan Ivanovi\u010d Ivanov viene ucciso da una cellula rivoluzionaria capeggiata da Sergej Gennadjevi\u010d Ne\u010daev (autore insieme a Bakunin dell'opera \"Catechismo del rivoluzionario\"). Il processo di Ne\u010daev provoca scalpore in tutta la Russia e si conclude con la condanna del colpevole a 20 anni di carcere.\nDostoevskij aborrisce il declino morale che la giovent\u00f9 russa sembra stia subendo. Ivan Sergeevi\u010d Turgenev, con il suo famoso romanzo \"Padri e figli\", aveva gi\u00e0 d'altronde fatto conoscere ampiamente al grande pubblico il concetto di nichilismo, una corrente di pensiero che si diffonde rapidamente in quegli anni fra i giovani, cosa che infastidisce fortemente Dostoevskij.\nNe\u010daev, il rivoluzionario organizzatore di cellule terroristiche, si trasforma nel personaggio di P\u00ebtr Verchovenskij, mentre lo studente universitario Ivanov veste i panni di \u0160atov. Ma durante la lavorazione nella mente dell'autore si affaccia il \"vero\" protagonista del romanzo, che sar\u00e0 il 'demone' Nikolaj Stavrogin.\nIl \"vero\" protagonista.\nIniziato a scrivere verso la fine del 1869, il romanzo appare subito problematico per l'autore. Scritta infatti una prima parte, l'autore viene \"visitato dall'autentica ispirazione e a un tratto mi sono innamorato del mio tema\", come scriver\u00e0 il 21 ottobre 1870. Riscrive quella prima parte, seguendo l'ispirazione avuta, finch\u00e9 sorge un altro problema: \"si \u00e8 fatto avanti un nuovo personaggio che avanzava la pretesa di essere lui il \"vero protagonista\" del romanzo, cosicch\u00e9 il precedente protagonista (un personaggio interessante, ma che effettivamente non meritava il ruolo di protagonista) si \u00e8 ritirato in secondo piano. Questo nuovo protagonista mi ha talmente affascinato che ho cominciato un'altra volta a riscrivere il romanzo\".\nIl \"vecchio\" protagonista \u00e8 P\u00ebtr Verchovenskij che, come novello Ne\u010daev, porta avanti i suoi propositi rivoluzionari reclutando e organizzando uomini al proprio scopo. Il \"nuovo\" protagonista \u00e8 invece Nikolaj, figura che incarna un'altra tipologia di giovane odiata dall'autore: quello del viziato annoiato e immorale. Eppure Dostoevskij sembra nutrire per lui un affetto ed attenzione maggiore che per gli altri; fa nascere il cognome del personaggio dalla parola greca \u03c3\u03c4\u03b1\u03c5\u03c1\u03cc\u03c2 (\"staur\u00f2s\") che significa \"croce\", volendo dare elementi religiosi ad un personaggio che a prima vista non pare proprio averne. Eppure sar\u00e0 l'unico dei tanti \"peccatori\" del romanzo che prender\u00e0 pienamente coscienza dei propri peccati e che pagher\u00e0 spontaneamente per questi.\nTrama.\nL'azione si svolge quasi esclusivamente in una provincia senza nome vicino a San Pietroburgo ed \u00e8 raccontata da Anton, colui che parla in prima persona; questi \u00e8 un ufficiale ed ha seguito tutti gli eventi, o direttamente o perch\u00e9 raccontatigli da qualcuno dei protagonisti. Anton Lavrentievi\u010d \u00e8 un caro amico di Stepan Trofimovi\u010d, che vive come tutore un po' esteta alla residenza della ricca Varvara Petrovna, vedova nonch\u00e9 imperiosa nobildonna.\nIl figlio di lei, Nikolaj Vsevolodovi\u010d, torna a casa dopo aver trascorso anni di vita dissoluta all'estero; torna trasformato soprattutto nell'animo, moralmente prosciugato da ogni illusione ideale o romantica di giovent\u00f9. P\u00ebtr Stepanovi\u010d, figlio di Stepan Trofimovi\u010d, cerca la collaborazione di Nikolaj Vsevolodovi\u010d: egli vorrebbe metterlo a capo di un gruppo di cospiratori che ha l'obiettivo di rovesciare tutte le autorit\u00e0, laiche e religiose. A questo scopo, con i suoi cinque affiliati, oltre alla collaborazione di \u0160atov e Kirillov, sta preparando degli attentati terroristici.\nLa 'generalessa' Varvara Petrovna ha intanto predisposto un piano per far sposare il figlio con la benestante Lizaveta Nikolaevna, figlia di una cara amica di famiglia, un matrimonio che dovrebbe esser di puro interesse; ma ella non sa ancora che Nikolaj, mentre si trovava a San Pietroburgo, ha gi\u00e0 sposato in segreto (ed apparentemente senza alcun motivo) Marija Timofeevna, sorella storpia ed in parte fuor di senno dell'ubriacone Lebjadkin. Nikolaj Vsevolodovi\u010d pare rimanere impermeabile a qualsivoglia emozione, distaccato e distante, quasi fosse afflitto da una perenne noia esistenziale o oblio dell'anima.\nIl giovane \u0160atov continua ad esser combattuto tra una profonda ammirazione ed un altrettanto forte senso di disprezzo nei confronti di Nikolaj: per merito suo sostiene infatti d'aver trovato la fede in Dio e non sembra troppo turbato dal fatto che questi abbia avuto una relazione con sua moglie, Marija Ignatijevna. Nikolaj in realt\u00e0 ha un altro segreto inconfessabile, oltre a quello del matrimonio, che cela con cura in cuore.\nKirillov intanto rivela in dettaglio agli altri la propria intenzione di uccidersi e ci\u00f2 per dimostrare cos\u00ec a tutti l'inesistenza, non solo delle leggi divine, ma dello stesso Dio. Il suo progetto filosofico vuol esser quindi un suicidio educativo; in maniera tanto tragica quanto teatrale si spara un colpo di rivoltella nella tempia dopo un drammatico incontro con P\u00ebtr Stepanovi\u010d.\nUn certo Fed'ka, tipo losco ed inquietante, presentatosi davanti a Nikolaj, gli offre di liberarlo dalla storpia Marija per poter cos\u00ec aver spianata la strada del matrimonio con la danarosa ragazza trovata per lui dalla madre. Ma la proposta del criminale viene bruscamente respinta da Nikolaj. In seguito il giovane pare voler confidarsi con la sorella di Ivan, la buona Dar'ja Pavlovna, chiedendo in modo ancora abbastanza imprecisato e non perfettamente chiaro, perdono per tutti i suoi crimini passati e finanche per quelli futuri che non ha ancora commesso. Avr\u00e0 anche un colloquio con lo \"starec\" Tichon e gli racconter\u00e0 della sua assoluta incapacit\u00e0 di credere in Dio ed aver fede nella sua religione: si viene a questo punto a conoscere la verit\u00e0, cio\u00e8 che Nikolaj ha tempo addietro violentato una bambina, la quale, per la vergogna e la disperazione, si \u00e8 subito dopo impiccata. Lui non ha fatto nulla per impedire la tragedia, anzi in quel momento gi\u00e0 pregustava quello che avrebbe potuto fare la piccola dopo esser stata cos\u00ec brutalmente sedotta ed abbandonata.\nNel frattempo P\u00ebtr Stepanovi\u010d ha trovato l'obiettivo adatto: la debolezza di Lembke, nuovo governatore della regione, e l'ambizione liberaleggiante della moglie, Julia Michajlovna, tramite la quale egli assume un ruolo di rilievo nella societ\u00e0 mondana della cittadina. Segretamente, egli riunisce varie persone per organizzare un complotto, che forse preveder\u00e0 \"un assassinio politico\", e frattanto si adopera per spargere ovunque confusione e discredito per l'autorit\u00e0.\nCercando di attrarre a s\u00e9 Nikolaj Vsevolodovi\u010d, P\u00ebtr Stepanovi\u010d era giunto al punto d'offrirgli il comando del gruppo, ma quegli non si \u00e8 mai fatto attrarre alla causa nichilista propugnata da questi giovani uomini disillusi da tutto: da allora i due hanno continuato nel tempo a discutere dei rispettivi ideali. In una riunione clandestina, il congiurato \u0160igal\u00ebv propone un nuovo sistema politico, in cui il 90% dell'intera popolazione del grande impero russo sia costretta a lavorare al livello pi\u00f9 primitivo d'esistenza, rimanendo completamente sotto il controllo e dominate dal restante 10%.\nLe manovre di P\u00ebtr Stepanovi\u010d culminano nell'uccisione, per mano di Fed'ka, di Marija Timofeevna e del fratello. Nikolaj ha tentato nel frattempo di partire assieme a Lizaveta; ma quando lui le dice di non aver fatto nulla per impedire l'assassinio della moglie, lei si affretta di corsa verso il luogo dell'omicidio: qui viene letteralmente linciata dalla folla impazzita, che la crede mandante dell'efferato crimine.\nIl rifiuto di Nikolaj Vsevolodovi\u010d fa sfumare i progetti di P\u00ebtr Stepanovi\u010d. Convinto che \u0160atov possa denunciare tutti, P\u00ebtr Stepanovi\u010d lo fa ammazzare a sangue freddo. La responsabilit\u00e0 di questo assassinio e degli altri misfatti verr\u00e0 addossata a Kirillov, il quale, nella sua indifferenza, ha accettato di scrivere una lettera d'addio in cui si dichiara responsabile.\nStefan Trofimovi\u010d decide di lasciare la citt\u00e0, ma durante il viaggio a piedi si ammala. Varvara l'ha fatto cercare e, appena ritrovatisi l'uno di fronte all'altra, non possono far altro che confessarsi i reciproci sentimenti d'amore che sempre hanno provato, ma tenuto segreto e represso per anni.\nNikolaj, dopo avere proposto a Dar'ja di seguirlo in Svizzera, travolto dal senso di colpa sempre pi\u00f9 insopportabile (\u00e8 afflitto costantemente da allucinazioni, attraverso cui gli appaiono una variet\u00e0 enorme di 'spiriti maligni'), finisce con l'impiccarsi ad una trave della soffitta di casa, esattamente nello stesso modo che era stato scelto dalla bambina stuprata da lui anni prima.\nRiassunto Capitoli.\nParte I.\nDopo una quasi illustre ma breve carriera accademica, Stepan Trofimovich Verkhovensky vive con la facoltosa proprietaria terriera Varvara Petrovna Stavrogina nella sua tenuta di Skvoreshniki, in una cittadina di provincia russa. Inizialmente Stepan Trofimovich viene impiegato come precettore del figlio di Varvara Petrovna, Nikolai Vsevolodovich e risiede nella tenuta per quasi vent'anni in una relazione intima ma platonica con la sua nobile padrona. Stepan Trofimovich ha gi\u00e0 un figlio da un suo precedente matrimonio, ma egli \u00e8 cresciuto da solo, lontano dagli occhi del padre.\nUn'agitata Varvara Petrovna torna dalla Svizzera dove era stata a far visita al figlio. Lei rimprovera Stepan Trofimovich per la sua irresponsabilit\u00e0 finanziaria, ma la sua preoccupazione principale \u00e8 un intrigo a cui ha dovuto far fronte in Svizzera riguardante una relazione tra suo figlio e Liza Tushina, la bellissima figlia della sua amica Praskovya. Praskovya e Liza arrivano in citt\u00e0 ma senza Nikolai Vsevolodovich che \u00e8 partito per San Pietroburgo. Secondo Praskovya, anche la giovane protetta di Varvara Petrovna, Darya Pavlovna (Dasha), \u00e8 stata coinvolta in una relazione con Nikolai Vsevolodovich, ma i contorni della storia sono sfocati ed ambigui. Varvara Petrovna ad un tratto concepisce l'idea di combinare un matrimonio tra Stepan Trofimovich e Dasha. Anche se sbigottito, Stepan Trofimovich accetta la sua proposta per risolvere un piuttosto delicato problema finanziario. Influenzato dalle voci, egli inizia a sospettare di esser stato coinvolto in questo matrimonio solo per coprire i peccati di Nikolaj, cos\u00ec scrive una nobile lettera a quest'ultimo e a Darya Pavlovna. Le cose si complicano con l'arrivo di una misteriosa ragazza storpia, Marya Lebyadkina, alla quale si dice sia legato lo stesso Nikolai Vsevolodovich, anche se nessuno sembra sapere esattamente come. Un suggerimento viene dato quando Varvara Petrovna chiede alla mentalmente disturbata Marya, dopo averla incontrata fuori dalla chiesa, se lei fosse Lebyadkina, al che la ragazza risponde di no.\nVarvara prende con s\u00e9 Marya (e Liza che ha insistito per venire con lei) e la porta a Skvoreshniki. Sono gi\u00e0 presenti Dasha, suo fratello maggiore Ivan Shatov ed un nervoso Stepan Trofimovich. Praskovya arriva, accompagnata da suo nipote Mavriky Nikolaevich, domandando perch\u00e9 sua figlia sia stata coinvolta nello scandalo di Varvara. Varvara Petrovna chiede a Dasha riguardo a un'importante somma di denaro che Nikolai Vsevolodovich avrebbe apparentemente spedito al fratello di Marya tramite lei, ma a dispetto della sua lineare risposta, i fatti non diventano chiari. Il fratello di Marya, l'ubriacone capitano Lebyadkin, giunge cercando la sorella e confonde Varvara con una sua invettiva semi-squilibrata riguardo a una certa sorte di disonore che deve rimanere inespressa. A questo punto il maggiordomo annuncia che Nikolai Vsevolodovich \u00e8 arrivato. Con sorpresa di tutti per\u00f2 \u00e8 un completo sconosciuto ad entrare e ad iniziare la conversazione. Egli si rivela essere Pyotr Stepanovich Verkhovensky, il figlio di Stepan Trofimovich. Mentre egli parla, entra quietamente Nikolai Stavroghin. Varvara Petrovna lo ferma imperiosamente e, indicando Marya, esige di sapere da lui se ella \u00e8 legalmente sua moglie. Egli non risponde, le bacia la mano e senza fretta si avvicina a Marya. Egli spiega che Marya \u00e8 una sua devota amica, non fidanzata o moglie, che lei non dovrebbe essere l\u00ec e che l'accompagner\u00e0 a casa. Lei accetta e vanno via. Nel frastuono che nasce in seguito alla loro uscita, la voce pi\u00f9 forte \u00e8 quella di Pyotr Stepanovich, il quale riesce a persuadere Varvara ad ascoltare le sue spiegazione su cosa si \u00e8 verificato. Secondo lui, Nikolai divent\u00f2 una conoscenza dei Lebyadkin quando stava abbandonando la vita di \"derisione\" a Pietroburgo cinque anni fa. L'oppressa, storpia e mezza matta Marya si era innamorata senza speranza di lui, al che egli rispondeva trattandola come una regina. Lei cominci\u00f2 a pensare a lui come suo fidanzato e quando lui prese ad aiutarla con una sostanziosa indennit\u00e0, suo fratello inizi\u00f2 ad appropriarsene come se ne avesse una sorta di diritto. Varvara \u00e8 euforica e quasi trionfante mentre ascolta le azioni del figlio, che hanno un fondamento nobile e non di ignominia. Sotto interrogatorio di Pyotr Stepanovich, il Capitano Lebyadkin conferma con riluttanza la verit\u00e0 di tutta la storia. Egli se ne va non appena Nikolai ritorna, dopo aver accompagnato Marya. Nikolai si rivolge a Dasha, congratulandosi per il suo imminente matrimonio con Stepan, di cui, spiega, \u00e8 stato espressamente informato. Come ad un segnale, Pyotr Stepanovich dice di aver ricevuto una lunga e confusa lettera dal padre in cui veniva informato che il suo matrimonio sarebbe stato solo un modo per coprire i peccati di un altro uomo e lo supplicava di essere salvato. Varvara, inferocita, dice a Stepan di lasciare la tenuta e di non fare mai pi\u00f9 ritorno. Nel tumulto che segue, nessuno si accorge che Ivan Shatov, il fratello di Darya Pavlovna, che non ha detto una parola per tutto il tempo, attraversa la stanza per poi porsi davanti a Nikolai. Lo guarda negli occhi a lungo senza dire nulla e poi lo colpisce con uno schiaffo; Nikolaj sembra sul punto di reagire, ma poi si limita a fissare impassibilmente Ivan. Shatov abbassa gli occhi e se ne esce apparentemente colpito. Liza urla e sviene sul pavimento.\nParte II.\nLe notizie degli eventi di Skvor\u00e8sniki si diffondono nella societ\u00e0 in modo sorprendentemente rapido. I principali partecipanti si isolano, con l'eccezione di P\u00e8tr Step\u00e0novic, che si insinua attivamente nella vita sociale della citt\u00e0. Dopo otto giorni, egli visita Stavrogin e la vera natura delle loro relazioni comincia a diventare evidente. Non c'era, come alcuni sospettano, un'intesa esplicita tra di loro. Piuttosto P\u00e8tr Step\u00e0novic sta cercando di coinvolgere Stavrogin in alcuni piani politici radicali di suo conto, e sta avidamente cercando di fare dei favori a Nikolaj nella speranza di essere ricambiato. Stavrogin, mentre sembra accettare che P\u00e8tr Step\u00e0novic agisca per suo conto, in gran parte non risponde a queste aperture e continua a perseguire il suo proprio ordine del giorno.\nUna notte Stavrogin lascia Skvor\u00e8sniki in segreto e si fa strada a piedi a casa di Fillipov, dove vive Shatov. Lo scopo principale della sua visita \u00e8 quello di consultare il suo amico Kirillov, che vive anche in quella casa. Stavrogin ha ricevuto una lettera straordinariamente offensiva da Art\u00e8mij Gag\u00e0nov, il figlio di un proprietario terriero - Pavel Gag\u00e0nov - al quale Nikolai tir\u00f2 il naso per scherzo alcuni anni prima, ed \u00e8 stato lasciato con nessun'altra scelta che sfidarlo a duello. Chiede a Kirillov di essere il suo secondo e di prendere accordi. Discutono questioni filosofiche e Kirillov comunica a Stravogin la sua ferma intenzione di suicidarsi in un prossimo futuro. Stavrogin si reca quindi da Shatov, e ancora una volta lo sfondo degli eventi a Skvor\u00e8sniki comincia a rivelarsi. Shatov aveva intuito il segreto dietro la relazione tra Stavrogin e Marya (in realt\u00e0 sono sposati) e lo aveva colpito per la rabbia per via della sua bassezza. In passato Stravoghin aveva infatti ispirato Shatov con esortazioni del Cristo russo, ma questo matrimonio e altre azioni hanno provocato una delusione completa, che Shatov ora esprime con rabbia. Stavrogin si difende con calma e razionalit\u00e0, ma non del tutto convincente. Egli mette in guardia anche Shatov, che \u00e8 un ex membro, ma ora acerrimo nemico della societ\u00e0 rivoluzionaria di Pyotr Verchov\u00e8nskij, che Verchov\u00e8nskij potrebbe star pianificando di ucciderlo. Stavrogin continua a piedi per una parte lontana della citt\u00e0, diretto verso la nuova residenza dei Lebj\u00e0dkin. Lungo la strada incontra F\u00e8d'ka, un evaso, che lo aspettava al ponte. P\u00e8tr Step\u00e0novic, convinto di fare un favore a Nikolaj, ha informato F\u00e8d'ka che Stavrogin pu\u00f2 avere bisogno dei suoi \"servizi\" in relazione ai Lebj\u00e0dkin (ovvero ucciderli), ma Stavrogin lo respinge con forza. Dice a F\u00e8d'ka che non gli dar\u00e0 un soldo e che se lo incontra di nuovo lo legher\u00e0 e lo porter\u00e0 alla polizia. Dai Lebj\u00e0dkin informa il capitano che in un prossimo futuro annuncer\u00e0 pubblicamente il matrimonio tra lui e Marya e che non gli dar\u00e0 pi\u00f9 un soldo; si reca poi da Marya, ma qualcosa in lui la spaventa e diventa diffidente. La sua proposta di venire a vivere con lui in Svizzera \u00e8 accolta con disprezzo. Lei lo accusa di essere un impostore che \u00e8 venuto per ucciderla con il coltello, ed esige di sapere cosa ha fatto al \"vero principe\". Stavrogin si arrabbia, la spinge con violenza e la lascia in preda ai suoi deliri. Sulla strada del ritorno si imbatte nuovamente in F\u00e8d'ka, che ribadisce l'offerta dei suoi servizi. Stavrogin lo afferra, lo sbatte contro un muro e comincia a legarlo. Tuttavia, si ferma quasi subito e continua per la sua strada, con F\u00e8d'ka al seguito. Alla fine Stavrogin scoppia in una risata: si svuota il contenuto del suo portafoglio in faccia a F\u00e8d'ka, e se ne va.\nIl duello tra Nikolaj e Art\u00e8mij Gag\u00e0nov si svolge il pomeriggio seguente, ma nessuno viene ucciso. Facendo infuriare Gag\u00e0nov, Stavrogin sembra perdere deliberatamente, come per banalizzare il duello e insultare il suo avversario, anche se lui dice che \u00e8 perch\u00e9 non vuole pi\u00f9 uccidere nessuno. Ritorna a Skvor\u00e8sniki dove incontra Dasha che, come ora diventa evidente, \u00e8 una sorta di sua confidente, o \"infermiera\" come lui la chiama. Lui le racconta il duello e l'incontro con F\u00e8d'ka, ammettendo di aver dato a F\u00e8d'ka del denaro, gesto che potrebbe essere interpretato come un acconto per uccidere la moglie. Le chiede, in tono ironico, se lei continuerebbe a venire da lui, anche se scegliesse di accettare l'offerta di F\u00e8d'ka. Inorridita, Dasha non risponde.\nP\u00e8tr Step\u00e0novic \u00e8 nel frattempo molto attivo nella societ\u00e0, forma relazioni e coltiva le condizioni che, lui pensa, lo aiuteranno nei suoi obiettivi politici. \u00c8 particolarmente focalizzato su Julia Mich\u00e0jlovna Von Lembke, moglie del governatore. Con l'adulazione, la circonda con il suo seguito di giovani scapestrati e incoraggiando la sua esagerata ambizione liberale, egli acquisisce un forte ascendente su di lei. Lui e il suo gruppo di co-cospiratori sfruttano la loro vicinanza alla governatrice per generare un clima di leggerezza e cinismo nella societ\u00e0. Si abbandonano a varie imprese di cattivo gusto, clandestinamente distribuiscono propaganda rivoluzionaria, e agitano i lavoratori nella fabbrica locale dello Spigulin. Sono particolarmente attivi nel promuovere il 'Gala Letterario' di Julia Mich\u00e0jlovna per raccogliere fondi per governanti povere, e questo diventa ben presto un evento molto atteso per tutta la citt\u00e0. Il Governatore, Andrey Antonovich, \u00e8 profondamente turbato dal successo di P\u00e8tr Step\u00e0novic con la moglie (sospetta addirittura che questa lo tradisca con lui) e al tempo stesso freme di rabbia per il modo irrispettoso con cui P\u00e8tr Step\u00e0novic lo tratta, ma \u00e8 dolorosamente incapace di fare qualcosa al riguardo. Incapace di far fronte agli strani eventi e alle pressioni montanti, comincia a mostrare segni gravi di disturbo mentale. Pyotr Stepanovich adotta un approccio simile con suo padre, portando Stepan Trof\u00ecmovic in uno stato di frenesia, ridicolizzandolo senza sosta e minando il suo rapporto con Varvara Petrovna.\nP\u00e8tr Step\u00e0novic visita Kirillov per ricordargli un \"accordo\" vigente tra loro: Kirillov, prima di suicidarsi, dovr\u00e0 scrivere una lettera in cui si accuser\u00e0 dei misfatti in realt\u00e0 compiuti dalla societ\u00e0 rivoluzionaria. Egli invita Kirillov, e successivamente Shatov, a una riunione della sezione locale della societ\u00e0, che si terr\u00e0 pi\u00f9 tardi quel giorno. Egli chiama poi Stavrogin, reduce da un animato incontro con Mavr\u00eckij Nikol\u00e0evic, nuovo fidanzato di Liza. Stavrogin, tuttavia, sembra essere di buon umore e si accompagna volentieri a P\u00e8tr Step\u00e0novic alla riunione. Sono presenti una grande variet\u00e0 di idealisti, tipi di scontenti e pseudo-intellettuali, in particolare il filosofo Shigalyev che tenta di esporre la sua teoria sulla storicamente necessaria organizzazione sociale totalitaria del futuro. La conversazione \u00e8 insana e senza direzione fino a che P\u00e8tr Step\u00e0novic prende il controllo e cerca di stabilire chi sia effettivamente pronto a prendersi un impegno per la causa della rivoluzione violenta. Egli sostiene che la questione possa essere risolta da una domanda semplice da parte di ogni individuo: essendo a conoscenza di un omicidio politico pianificato, informeresti la polizia? Appena tutti gli altri si affrettano ad affermare che non l'avrebbero naturalmente informata, Shatov si alza ed esce, seguito da Stavrogin e Kirillov. Segue un tumulto. P\u00e8tr Step\u00e0novic abbandona la riunione e si precipita dietro a Stavrogin. Lo incontra a casa di Kirillov, dove si nasconde anche F\u00e8d'ka; Verchov\u00e8nskij chiede cos\u00ec a Stavrogin se fornir\u00e0 i fondi per trattare con i Lebj\u00e0dkin. Ha infatti acquisito la prova, sotto forma di una lettera inviata a Von Lembke, che il capitano sta meditando di tradire tutti. Stavrogin rifiuta e se ne va. Verchov\u00e8nskij cerca di fermarlo, ma Stavrogin lo getta a terra e continua per la sua strada. Verchov\u00e8nskij gli si getta alle calcagna ancora una volta e, con grande stupore di Stavrogin, improvvisamente si trasforma in un pazzo delirante. Si lancia in un monologo incoerente, alternativamente con passione persuasiva e e con vile sottomissione, disperatamente implorando Stavrogin ad unirsi alla sua causa. Il discorso sembra quasi una dichiarazione d'amore, raggiungendo il culmine con l'esclamazione \"Stavrogin, sei bello!\" e un tentativo di baciare la sua mano. Il piano di Verchov\u00e8nskij, si scopre, non ha nulla a che fare con il socialismo, ma \u00e8 puramente quello di distruggere il vecchio ordine e prendere il potere: Stavrogin, nei piani di P\u00e8tr Stepanovic, dovrebbe essere il leader del nuovo ordine, grazie al suo carisma e alla volont\u00e0 di ferro. Stavrogin rimane freddo, ma in realt\u00e0 non dice di no, e P\u00e8tr Step\u00e0novic persiste con i suoi schemi. Il giorno dopo Nikolj Vs\u00e8volodovic si reca al monastero per incontrarsi con T\u00ecchon, importante figura spirituale della zona, seguendo un consiglio di Shatov. Stravogin e T\u00ecchon hanno un intenso dialogo, durante il quale il giovane decide di mostrare al religioso una sua confessione scritta, grazie alla quale veniamo a sapere che Stravogin, durante i suoi anni di vita dissoluta a Pietroburgo, si era spinto fino al punto di abusare sessualmente della giovanissima figlia dei suoi padroni di casa, la quale poi si era suicidata senza che Stravogin, che pure aveva intuito che sarebbe andata a finire cos\u00ec, avesse fatto niente per salvarla. Stravogin confessa a T\u00ecchon di comportarsi cos\u00ec, alternando gravi bassezze a gesti magnanimi (come il non aver voluto uccidere Gaganov in duello) perch\u00e9 attratto dall'ebbrezza che entrambi questi tipi di azioni gli provocano; confessa per\u00f2 anche di essere tormentato dall'immagine della bambina da lui violentata, che gli appare continuamente come un fantasma.\nNel frattempo il malessere sociale si intensifica con l'avvicinarsi del giorno del gala letterario. L'assistente del Governatore, sotto la falsa impressione che Step\u00e0n Trof\u00ecmovic sia la fonte dei disordini, ordina una perquisizione di casa sua. Profondamente scosso, Step\u00e0n Trof\u00ecmovic va dal governatore per lamentarsi. Arriva contemporaneamente ad un grande gruppo di operai della fabbrica Spigulin che sono in protesta per le condizioni di pagamento. Gi\u00e0 in un precario stato d'animo, il governatore Von Lembke risponde a entrambi i problemi in maniera autoritaria e un po' demente. Julia Mich\u00e0jlovna e il suo seguito, tra i quali ci sono Varvara Petrovna e Liza, ritornano da una visita a Skvor\u00e8sniki e il Governatore \u00e8 ulteriormente umiliato dalla moglie che lo snobba pubblicamente. Non appena Julia Mich\u00e0jlovna si impegna con Stepan Trof\u00ecmovic e il 'grande scrittore' Karmaz\u00ecnov, che dovranno leggere il giorno dopo al Gala, P\u00e8tr Step\u00e0novic entra. Vedendolo, Andrey Antonovich continua a mostrare segni di squilibrio aggredendolo verbalmente. Ma l'attenzione viene immediatamente deviata ad un nuovo dramma: Stavrogin \u00e8 entrato nella stanza, ed \u00e8 stato avvicinato da Liza. A gran voce lei si lamenta delle molestie da parte di un certo capitano Lebj\u00e0dkin, che dice di essere in relazione con Stavrogin in quanto fratello di sua moglie. Stavrogin allora ammette tranquillamente che Marja Lebyadkina \u00e8 effettivamente sua moglie, e che egli far\u00e0 in modo che il capitano non provochi ulteriori problemi. Varvara Petrovna \u00e8 inorridita, ma Stavrogin sorride semplicemente e se ne va. Liza lo segue.\nParte III.\nLa tanto decantata matin\u00e9e letteraria e il ballo si svolgono il giorno successivo. La maggior parte della citt\u00e0 ha sottoscritto e tutte le persone influenti sono presenti al momento della lettura, con l'eccezione degli Stavrogin. Julia Mich\u00e0jlovna, che \u00e8 in qualche modo riuscita a placare il marito Andrey Antonovich, \u00e8 al vertice della sua ambizione. Ma le cose vanno male fin dall'inizio. Gli associati di P\u00e8tr Step\u00e0novic, Lj\u00e0msin e Lip\u00f9tin, approfittano del loro ruolo di amministratori per modificare lo svolgimento in modo provocatorio, e permettono ad un sacco di tipi di basso livello di entrare senza pagare. La lettura inizia con la non programmata salita sul palco di un irrimediabilmente ubriaco capitano Lebj\u00e0dkin, di cui Lip\u00f9tin comincia a leggere la poesia, un pezzo ottuso ed offensivo verso Julia Mich\u00e0jlovna. Egli \u00e8 rapidamente seguito dal genio letterario Karmaz\u00ecnov che sta leggendo un addio al suo pubblico dal titolo \"\"Merci\".\" Per pi\u00f9 di un'ora il grande scrittore arranca immergendosi in un flusso pomposo e senza fine di lettura, trasportando il pubblico in uno stato di completo stupore. La tortura viene a termine solo quando un ascoltatore esausto grida inavvertitamente \"Signore, che spazzatura!\" e Karmaz\u00ecnov dopo lo scambio di insulti con il pubblico, infine, si chiude con un ironico \"\"Merci, merci, merci\".\" In questa atmosfera ostile Stepan Trof\u00ecmovic sale sul palco. Si tuffa a capofitto in una appassionata esposizione dei propri ideali estetici, a cui unisce la condanna per quei giovani che di quegli ideali si sono appropriati e che li stanno per\u00f2 disonorando con il loro comportamento inqualificabile. L'intervento di Stepan Trof\u00ecmovic provoca la derisione e le proteste da parte del pubblico ed egli finisce per imprecare e andarsene arrabbiato. Un pandemonio scoppia con un terzo lettore inaspettato, un 'professore' da Pietroburgo, che subito sale sul palco al suo posto. A quanto pare deliziato dal disordine, il nuovo oratore si lancia in un'invettiva frenetica contro la Russia, gridando con tutte le sue forze e gesticolando con il pugno. Egli \u00e8 infine trascinato fuori dal palco da sei funzionari, ma riesce in qualche modo a fuggire e torna a continuare brevemente la sua arringa, prima di essere trascinato via di nuovo. I suoi sostenitori tra il pubblico accorrono in suo aiuto e nel caos generale, a coronare il disastro ormai consumatosi, una studentessa sale sul palco per informare il pubblico della difficile condizione degli studenti oppressi.\nIn seguito, Pyotr Stepanovich (che era misteriosamente assente dalla lettura) cerca di convincere una traumatizzata Julia Mich\u00e0jlovna che non era andata poi cos\u00ec male come si pensa e che \u00e8 essenziale per lei esser presente al ballo. Riferisce anche che in citt\u00e0 si \u00e8 diffusa la notizia di un altro scandalo: Lizav\u00e8ta Nikol\u00e0evna ha lasciato la sua casa e il fidanzato, ed \u00e8 scappata a Skvor\u00e8sniki con Stavrogin.\nNonostante il disastro della lettura, quella sera si tiene comunque il ballo, con Julia Mich\u00e0jlovna e Andrey Antonovich presenti. Molti del pubblico pi\u00f9 rispettabile hanno scelto di non partecipare, mentre \u00e8 aumentato il numero di personaggi dubbi. Quasi nessuno balla, la maggior parte sono ad abbuffarsi al buffet. In attesa che qualcosa accada, molti lanciano sguardi curiosi e indiscreti alla Von Lembke. Una 'quadriglia letteraria' \u00e8 stata coreografata per l'occasione, ma \u00e8 volgare e stupida, e stupisce gli astanti. Scioccato da alcune delle buffonate della quadriglia e dall'atmosfera di degenerazione in sala, Andrey Antonovich non si trattiene e torna a comportarsi in modo folle e autoritario, mentre una spaventata Julia Mich\u00e0jlovna \u00e8 costretta a scusarsi per lui. Qualcuno grida \"al fuoco!\" e affacciandosi alle finestre tutti vedono che un grande incendio sta infuriando nella parte di citt\u00e0 al di l\u00e0 del fiume. C'\u00e8 una fuga precipitosa dal ballo, ma Andrey Antonovich, ormai in preda alla follia, urla che tutti devono essere ricercati, compresa la moglie, Julia Mich\u00e0jlovna, che sviene. Andrey Antonovich insiste poi per recarsi sul luogo dell'incendio, dove viene colpito da una trave caduta e perde conoscenza. Al suo risveglio appare ormai chiaro che non recuperer\u00e0 pi\u00f9 la sua sanit\u00e0 mentale, e la sua carriera come governatore volge al termine. L'incendio infuria per tutta la notte, ma al mattino si \u00e8 ridotto e la pioggia sta cadendo. La notizia di un omicidio strano e terribile inizia a diffondersi: un certo capitano, la sorella e la loro domestica di servizio sono stati trovati accoltellati a morte nella loro casa parzialmente bruciata al confine della citt\u00e0.\nStavrogin e Liza hanno passato la notte insieme e si sono svegliati alla luce morente del fuoco. Liza \u00e8 pronto a lasciarlo, pentita per la loro scappatella. P\u00e8tr Step\u00e0novic arriva per comunicare la notizia della morte dei Lebj\u00e0dkin. Dice che l'assassino era F\u00e8d'ka il condannato, nega ogni suo coinvolgimento e assicura a Stavrogin che legalmente (e, naturalmente, moralmente) anche lui \u00e8 in salvo. Quando Liza chiede la verit\u00e0 a Stavrogin, lui risponde che lui era contro l'omicidio, ma sapeva che stava per accadere e non ha fermato gli assassini. Liza si precipita fuori in uno stato di frenesia, determinata a raggiungere il luogo degli omicidi per vedere i corpi. Stavrogin dice a P\u00e8tr Step\u00e0novic di fermarla, ma P\u00e8tr Step\u00e0novic esige una risposta alla sua proposta, convinto di meritarsi la riconoscenza di Stravogin ora che lo ha liberato dai Lebj\u00e0dkin. Stavrogin risponde che potrebbe anche dire s\u00ec, se solo non fosse un tale buffone, e gli dice di tornare domani. Placato, P\u00e8tr Step\u00e0novic insegue Liza, ma il tentativo di fermarla \u00e8 abbandonato quando Mavr\u00eckij Nikol\u00e0evic, che l'ha aspettata fuori tutta la notte, si precipita in suo aiuto. Lui e Liza raggiungono la citt\u00e0 insieme, sotto la pioggia battente. Sulla scena degli omicidi si \u00e8 raccolta una folla di curiosi. A questo punto si sa che \u00e8 la moglie di Stavrogin che \u00e8 stata uccisa, e Liza, che tutti sanno essere scappata con Stravogin la sera prima, viene giudicata come la \"mandante\" degli omicidi. Lei e Mavr\u00eckij Nikol\u00e0evic vengono attaccati da individui ubriachi e inferociti sparsi nella folla. Liza \u00e8 colpita pi\u00f9 volte alla testa e viene uccisa.\nLa maggior parte della rabbia della societ\u00e0 per gli eventi della notte \u00e8 diretta verso Julia Mich\u00e0jlovna. P\u00e8tr Step\u00e0novic non \u00e8 sospettato e si diffonde la notizia che Stavrogin \u00e8 fuggito sul treno per Pietroburgo. L'associazione rivoluzionaria, tuttavia, \u00e8 in allarme. I membri sono sul punto di ammutinarsi, finch\u00e9 P\u00e8tr Step\u00e0novic mostra loro una lettera di Lebj\u00e0dkin a Von Lembke in cui il capitano prometteva di denunciare i rivoluzionari, dimostrando che era inevitabile metterlo a tacere. Egli indica il loro coinvolgimento innegabile e dice loro che anche Shatov \u00e8 determinato a denunciarli. Essi concordano sul fatto che Shatov dovr\u00e0 essere ucciso e viene organizzato un piano per attirarlo nel luogo isolato dove ha sepolto la macchina usata per stampare i proclami della societ\u00e0. Pyotr Stepanovich spiega poi che Kirillov ha gi\u00e0 accettato di prendersi la responsabilit\u00e0 di tutti i loro crimini prima di suicidarsi e che quindi nessuno di loro rischier\u00e0 niente.\nShatov nel frattempo \u00e8 alle prese con l'inatteso ritorno della sua ex moglie Marie, che ha bussato alla sua porta, da sola, malata e povera. Lui \u00e8 felice di vederla e quando si scopre che lei sta per partorire il figlio frutto della sua relazione con Stavrogin si mette freneticamente ad aiutarla. Il bambino nasce e Shatov, riconciliato con Marie, \u00e8 pronto a diventarne il padre, infischiandosene del tradimento della moglie con Stravogin; Shatov sembrerebbe anche aver definitivamente messo da parte il suo proposito di denunciare l'associazione di P\u00e8tr St\u00e8panovic, ora che ha ritrovato la felicit\u00e0 con Marie e il bambino. Quella notte l'emissario del gruppo rivoluzionario, un fedelissimo seguace di P\u00e8tr St\u00e8panovic - Erkel - arriva per scortare Shatov al luogo isolato del parco di Skvor\u00e8sniki dove \u00e8 sepolta la macchina da stampa. Pensando che dopo aver consegnato il macchinario sar\u00e0 finalmente libero di allontanarsi dalla societ\u00e0, Shatov accetta di andarvi senza alcun sospetto. Mentre mostra a Erkel il posto, gli altri membri del gruppo saltano fuori e lo afferrano; Verchov\u00e8nskij lo uccide con un colpo a bruciapelo in fronte. Mentre tentano maldestramente di sbarazzarsi del corpo gettandolo nello stagno, uno dei partecipanti al reato - Lj\u00e0msin - perde la testa e comincia a strillare come un animale. Dopo averlo calmato, ognuno va per la propria strada.\nP\u00e8tr Step\u00e0novic, erroneamente convinto che ormai nessuno avr\u00e0 pi\u00f9 il coraggio di confessare ci\u00f2 che hanno fatto, si reca da Kirillov, dove, secondo gli accordi, detter\u00e0 al suicida la lettera che dovr\u00e0 scrivere e poi lo lascer\u00e0 uccidersi. Tuttavia, la notizia della morte di Shatov e il suo mai nascosto odio per P\u00e8tr St\u00e8panovic suscitano in Kirillov una certa riluttanza a rispettare il patto e i due si dilungano in un'animata discussione, entrambi con le pistole in mano. Alla fine Kirillov, anche lui in preda ad un delirio sempre pi\u00f9 incontrollabile, sembra aver superato i suoi dubbi e scrive faticosamente la lettera per assumersi la responsabilit\u00e0 dei crimini di P\u00e8tr St\u00e8panovic; corre poi nella stanza accanto per suicidarsi. Non sentendo nessun colpo di pistola, P\u00e8tr Step\u00e0novic, che comincia a temere che in realt\u00e0 Kirillov voglia sparare a lui, lo segue con cautela nella stanza buia, dove viene effettivamente aggredito dall'ormai impazzito Kirillov. P\u00e8tr Step\u00e0novic scappa in preda al panico e nel mentre un colpo di pistola risuona nella notte. Verchov\u00e8nskij torna in casa per accertarsi che Kirillov si sia effettivamente sparato alla testa e se ne va soddisfatto.\nNel frattempo, Step\u00e0n Trof\u00ecmovic, ignaro degli orrori che si svolgono e sentendosi una sorta di eroe abbandonato da tutti, ha lasciato la citt\u00e0 a piedi, determinato a prendere la strada maestra verso un futuro incerto. Vagando con nessuno scopo o destinazione reale, gli viene offerto un passaggio da alcuni contadini. Lo portano al loro villaggio dove incontra S\u00f2fja Matv\u00e8evna, una venditrice di vangeli, alla quale si affeziona immediatamente. Si avviano insieme, ma Step\u00e0n Trof\u00ecmovic si ammala e sono costretti a prendere una camera in uno dei villaggi successivi. Stepan racconta a S\u00f2fja Matv\u00e8evna una versione un po' abbellita della sua vita e la supplica di non lasciarlo. Nel frattempo, Varvara Petrovna aveva saputo della fuga di Stepan Trof\u00ecmovic, con un sentimento misto di rabbia e preoccupazione, si era gettata al suo inseguimento. Lo raggiunge al villaggio e comincia tirannicamente a rimproverarlo, non prima di aver ordinato a S\u00f2fja Matv\u00e8\u00e8vna di andarsene; poi per\u00f2 si rende conto che lui \u00e8 molto malato e che S\u00f2fja Matv\u00e8evna si \u00e8 presa cura di lui, e il suo atteggiamento si ammorbidisce. Avviene una difficile riconciliazione tra i due amici, durante la quale vengono richiamati alcuni eventi dolorosi del passato: sia Stepan che Varvara confessano di essersi amati. Diventa evidente che Step\u00e0n Trof\u00ecmovic sta morendo. Nelle sue ultime ore coscienti riconosce gli errori della sua vita, perdona tutti, compreso il figlio \"Petr\u00f9sa\", e fa un discorso estatico che esprime il suo ri-acceso amore per Dio.\nVedendo che Shatov non torna, Marie, ancora esausta dopo il parto, si spaventa e va a cercarlo a casa di Kirillov. L'incontro con la terribile scena del suicidio la atterrisce; afferra il suo bambino appena nato e si precipita fuori al freddo, disperatamente in cerca di aiuto. Il freddo uccider\u00e0 entrambi.\nAlla fine, le autorit\u00e0 sono chiamate sulla scena. Hanno letto la nota di Kirillov e poco tempo dopo il corpo di Shatov viene scoperto a Skvor\u00e8sniki. La scena del crimine di Skvor\u00e8sniki rivela che Kirillov non pu\u00f2 aver fatto tutto da solo, anche se lui dice cos\u00ec nella sua lettera, ma probabilmente ci\u00f2 non sarebbe bastato a rivelare l'esistenza di un gruppo organizzato di cospiratori rivoluzionari dietro a tutti i crimini e disordini se non fosse stato per Lj\u00e0msin. Questi infatti, non in grado di sopportare i suoi sensi di colpa, fa una confessione dettagliata alle autorit\u00e0, sperando di ottenere in cambio qualche sconto di pena. Racconta la storia del complotto in grande dettaglio e il resto dei membri dell'associazione viene arrestato, con l'eccezione di P\u00e8tr Step\u00e0novic che ha lasciato la citt\u00e0 per Pietroburgo dopo il suicidio di Kirillov e che riuscir\u00e0 a sfuggire alla cattura.\nVarvara Petrovna, tornata a casa dopo la morte di Step\u00e0n Trof\u00ecmovic, \u00e8 molto scossa da tutte le terribili notizie. Darya Pavlovna riceve una lettera inquietante da Nikol\u00e0j Vs\u00e8volodovic, il quale le chiede di raggiungerla in Svizzera, dove Stravogin ha intenzione di trascorrere il resto dei suoi giorni per tentare di cancellare i suoi molti fantasmi. Darya mostra la lettera a Varvara Petrovna e entrambe si decidono a partire per raggiungere Stravogin, quando giunge l'improvvisa notizia che in realt\u00e0 Nikolaj Vs\u00e8volodovic si trova a Skvor\u00e8sniki, chiuso nelle sue stanze. Le due donne si recano l\u00ec, giusto in tempo per scoprire che Nikol\u00e0j Vs\u00e8volodovic si \u00e8 impiccato.\nFortuna.\nLa pubblicazione.\nI primi capitoli del romanzo vengono pubblicati nel numero del gennaio 1871 del \"Messaggero Russo\", accolti con discreto entusiasmo dai critici. Ad A. N. Majkov, che si era complimentato per l'opera, Dostoevskij risponde il 14 marzo dicendo che \u00e8 contento dei complimenti ma che non \u00e8 sicuro del risultato finale. \"Sono terrorizzato come un topo spaventato. L'idea mi ha affascinato e me ne sono innamorato, ma riuscir\u00f2 a dominarla e non guaster\u00f2 invece tutto il romanzo? Sarebbe un vero disastro!\"Nel giugno del 1871, Dostoevskij \u00e8 a Dresda per un viaggio di salute. Ricevuto il denaro dal \"Messaggero Russo\", parte per tornare in patria. Ma prima incarica la moglie di un compito doloroso: bruciare i manoscritti delle sue opere che aveva con s\u00e9, perch\u00e9 alla perquisizione della dogana avrebbe altrimenti avuto dei problemi. Va cos\u00ec definitivamente persa la versione originale de \"I demoni\".\nNel 1873, l'autore decide di pubblicare a proprie spese un'edizione in un unico volume della sua opera, scelta dovuta quasi esclusivamente a carenze finanziarie. \u00c8 da sottolineare il fatto che all'epoca nessuno scrittore pubblicava a proprie spese, e quindi tutta l'operazione era molto rischiosa. Ma Dostoevskij vuole rischiare, e il 20 gennaio di quell'anno la Tipografia Zamyslovskij gli manda le prime copie stampate.Due giorni dopo sul giornale \"La voce\" viene annunciata la pubblicazione del romanzo, e gi\u00e0 alle 9 di mattina si presenta alla porta dell'autore un impiegato di una libreria a chiederne alcune copie. Alla fine della sola prima giornata, sono vendute 115 copie del romanzo, per un incasso di 300 rubli. Entro la fine dell'anno vengono vendute un totale di 3.000 copie, e la giacenza di 500 esemplari viene smaltita nei tre anni successivi.\nIl successo.\n\"I demoni\" rimane un romanzo di grande successo, anche se al suo esordio non tutti ne furono convinti. Il 10 maggio 1879, 8 anni dopo la prima pubblicazione, Dostoevskij scrive a Nikolaj Alekseevi\u010d Ljubimov, editore del \"Messaggero Russo\": \"Ne \"I demoni\" c'\u00e8 una quantit\u00e0 di personaggi che mi sono stati contestati come meramente fantastici. Ma in seguito, che Voi lo crediate o no, sono stati tutti confermati dalla realt\u00e0, il che significa che erano stati esattamente intuiti. Per esempio, K. P. Pobedonoscev mi ha riferito di due o tre casi di anarchici arrestati che erano sorprendentemente simili a quelli da me raffigurati ne \"I demoni\"\".\nRiduzioni teatrali.\nNel 1957 il drammaturgo Diego Fabbri ne trasse una riduzione teatrale che fu portata in scena dal Teatro Stabile di Genova, per la regia di Luigi Squarzina e l'interpretazione di Enrico Maria Salerno (Stavrogin) e Tino Buazzelli (P\u00ebtr Stepanovi\u010d).\nFilmografia.\nFilm che si ispirano al romanzo, o ai suoi personaggi. Solo i titoli evidenziati sono usciti in Italia."}
{"id": "201364", "revid": "1067855", "url": "https://it.wikipedia.org/wiki?curid=201364", "title": "Campionato europeo maschile di pallacanestro 2005", "text": "Il 34\u00ba Campionato Europeo Maschile di Pallacanestro FIBA (noto anche come FIBA EuroBasket 2005) si \u00e8 svolto dal 16 al 25 settembre 2005 a Belgrado, nell'allora Serbia e Montenegro.\nI Campionati europei maschili di pallacanestro sono una manifestazione biennale tra le squadre nazionali organizzato dalla FIBA Europe.\nQuesta \u00e8 la terza volta che la citt\u00e0 di Belgrado ospita la manifestazione (precedentemente nel 1961 e 1975).\nSquadre partecipanti.\nQuattro gironi di qualificazione di 4 squadre:\nGironi di qualificazione.\nLa prima di ogni girone si qualifica automaticamente per i quarti di finale. La seconda e terza di ogni girone si affronteranno in un turno preliminare per definire le quattro sfidanti per i quarti di finale.\nClassifica Finale.\nLe prime sei classificate accedono al Campionato Mondiale FIBA 2006 che si \u00e8 tenuto in Giappone.\nPer le altre squadre, la FIBA a novembre ha assegnato quattro \"Wild Card\", delle quali due sono andate a squadre europee (Italia, argento olimpico ad Atene 2004 e quarta nel ranking mondiale della FIBA, e Serbia e Montenegro, campione in carica e seconda del ranking), mentre a beneficiare delle altre due saranno Turchia (che per\u00f2 fa parte della FIBA Europa) e Porto Rico.\nStatistiche.\n\"Dati aggiornati al 25 settembre 2005, fine della manifestazione\"\nCuriosit\u00e0.\nDopo la vittoria sulla Germania, la Grecia \u00e8 campione d'Europa \"anche\" nella pallacanestro: va ricordato infatti che i greci si sono laureati campioni continentali di calcio l'anno precedente, a EURO 2004 in Portogallo."}
{"id": "201365", "revid": "486946", "url": "https://it.wikipedia.org/wiki?curid=201365", "title": "Eurobasket 2005", "text": ""}
{"id": "201368", "revid": "124357750", "url": "https://it.wikipedia.org/wiki?curid=201368", "title": "Leo Baekeland", "text": "Biografia.\nFiglio di un calzolaio, si appassion\u00f2 a chimica, fisica, matematica ed economia e nel 1882 si laure\u00f2 in chimica all'universit\u00e0 di Gand, in Belgio. \nNel 1889, dopo essersi sposato, si trasfer\u00ec negli Stati Uniti.\nNel 1893 fond\u00f2 a Yonkers la Nepera chemical company per la fabbricazione del Velox, una carta fotografica che rivoluzionava il procedimento di stampa della fotografia in quanto si poteva sviluppare con la luce artificiale.\nCinque anni pi\u00f9 tardi vendeva l'azienda ed il brevetto alla Kodak di George Eastman per un'ingente cifra di $750.000.\nNel 1905, nel suo laboratorio di Yonkers presso New York, mentre cercava un surrogato della gommalacca, combin\u00f2 il fenolo con la formaldeide ottenendo una materia plastica di colore scuro che, dal suo cognome, chiam\u00f2 bachelite (\"bakelite\").\nLa brevett\u00f2 nel 1906 e ne inizi\u00f2 la produzione industriale, fondando, nel 1910, la \"General Bakelite Company\".\nCapostipite delle materie plastiche sintetiche \u00e8 la celluloide, inventata nel 1869 dall'americano John Wesley Hyatt; ma la bakelite ha caratteristiche nettamente superiori e venne variamente utilizzata per molti anni.\nLa rivista Time lo ha classificato fra i cento pi\u00f9 grandi personaggi del XX secolo."}
{"id": "201369", "revid": "1222", "url": "https://it.wikipedia.org/wiki?curid=201369", "title": "Erthroxylum coca", "text": ""}
{"id": "201371", "revid": "599013", "url": "https://it.wikipedia.org/wiki?curid=201371", "title": "Capriano del Colle Trebbiano", "text": "Il Capriano del Colle Trebbiano, noto anche come Capriano del Colle bianco, \u00e8 un vino DOC la cui produzione \u00e8 consentita nella provincia di Brescia, sulle pendici del Monte Netto, tra Capriano del Colle e Poncarale.\nAbbinamenti consigliati.\nPatate, carciofi, finocchi."}
{"id": "201372", "revid": "599013", "url": "https://it.wikipedia.org/wiki?curid=201372", "title": "Capriano del Colle Trebbiano frizzante", "text": "Il Capriano del Colle Trebbiano frizzante, noto anche come Capriano del Colle bianco frizzante, \u00e8 un vino DOC la cui produzione \u00e8 consentita nella provincia di Brescia, sulle pendici del Monte Netto, fra Capriano del Colle e Poncarale.\nProduzione.\n\"Provincia, stagione, volume in ettolitri\""}
{"id": "201375", "revid": "3115", "url": "https://it.wikipedia.org/wiki?curid=201375", "title": "Capriano del Colle rosso", "text": "Il Capriano del Colle rosso \u00e8 un vino DOC la cui produzione \u00e8 consentita nella provincia di Brescia, in particolare nei comuni di Capriano del Colle, Poncarale, Flero.\nStoria.\nSulle colline che circondano Capriano del Colle, in un'area di soli 25 ettari, stretta tra gli insediamenti industriali, si producono da secoli vini molto pregiati.\nNel 1980 nasce la Denominazione di Origine Controllata (DOC) Capriano del Colle.\nAbbinamenti.\nPrimi piatti saporiti, carni bianche speziate e carni rosse, formaggi stagionati.\nProduzione.\n\"Provincia, stagione, volume in ettolitri\""}
{"id": "201377", "revid": "599013", "url": "https://it.wikipedia.org/wiki?curid=201377", "title": "Carema riserva", "text": "Il Carema riserva \u00e8 una tipologia del vino DOC la cui produzione \u00e8 consentita nella provincia di Torino.\nProduzione.\n\"Provincia, stagione, volume in ettolitri\""}
{"id": "201384", "revid": "599013", "url": "https://it.wikipedia.org/wiki?curid=201384", "title": "Carema (vino)", "text": "Il Carema \u00e8 un vino DOC la cui produzione \u00e8 consentita nel solo comune di Carema.\nCaratteristiche organolettiche.\nIl Carema \u00e8 ottenuto dal nebbiolo (min 85%) e prevede un affinamento minimo di 24 mesi di cui almeno 12 in legno. Nella tipologia riserva l'affinamento minimo \u00e8 di 36 mesi di cui 24 in legno.\nStoria.\nLa fama e diffusione del Carema \u00e8 stata in parte dovuta alla presenza nel territorio di produzione della Olivetti, che spesso distribuiva bottiglie di questo vino come omaggio a clienti e fornitori, diffondendone la conoscenza in Italia e all'estero.\nLa viticoltura tradizionale canavesana \u00e8 caratterizzata dalle tipiche \"t\u00f2pie\" (pergole); anche i vigneti di Carema sono pergolati sopra la viva roccia composta di eclogiti basiche levigate dal ghiacciaio pleistocenico.\nAbbinamenti consigliati.\nCome tutti i vini di un certo corpo anche il Carema si abbina egregiamente con selvaggina o carni rosse elaborate come ad esempio il brasato al Barolo, e formaggi stagionati o spiccatamente gustosi\nProduzione.\n\"Provincia, stagione, volume in ettolitri\""}
{"id": "201386", "revid": "4327", "url": "https://it.wikipedia.org/wiki?curid=201386", "title": "Carmignano Riserva", "text": ""}
{"id": "201388", "revid": "4327", "url": "https://it.wikipedia.org/wiki?curid=201388", "title": "Carmignano Rosso", "text": ""}
{"id": "201390", "revid": "599013", "url": "https://it.wikipedia.org/wiki?curid=201390", "title": "Carmignano Vin Santo", "text": "Il Carmignano Vin Santo \u00e8 un vino DOCG la cui produzione \u00e8 consentita nella provincia di Firenze.\nProduzione.\n\"Provincia, stagione, volume in ettolitri\""}
{"id": "201391", "revid": "115245818", "url": "https://it.wikipedia.org/wiki?curid=201391", "title": "Carmignano Vin Santo Occhio di Pernice", "text": "Il Carmignano Vin Santo Occhio di Pernice \u00e8 un vino DOCG la cui produzione \u00e8 consentita nella provincia di Prato.\nProduzione.\n\"Provincia, stagione, volume in ettolitri\""}
{"id": "201392", "revid": "4327", "url": "https://it.wikipedia.org/wiki?curid=201392", "title": "Carmignano Vin Santo Riserva", "text": ""}
{"id": "201393", "revid": "599013", "url": "https://it.wikipedia.org/wiki?curid=201393", "title": "Carso Cabernet franc", "text": "Il Carso Cabernet franc \u00e8 un vino DOC la cui produzione \u00e8 consentita nelle province di Gorizia e Trieste.\nProduzione.\n\"Provincia, stagione, volume in ettolitri\""}
{"id": "201395", "revid": "599013", "url": "https://it.wikipedia.org/wiki?curid=201395", "title": "Carso Chardonnay", "text": "Il Carso Chardonnay \u00e8 un vino DOC la cui produzione \u00e8 consentita nelle province di Gorizia e Trieste.\nProduzione.\n\"Provincia, stagione, volume in ettolitri\""}
{"id": "201396", "revid": "599013", "url": "https://it.wikipedia.org/wiki?curid=201396", "title": "Carso Malvasia", "text": "Il Carso Malvasia \u00e8 un vino DOC la cui produzione \u00e8 consentita nelle province di Gorizia e Trieste.\nProduzione.\n\"Provincia, stagione, volume in ettolitri\""}
{"id": "201397", "revid": "1222", "url": "https://it.wikipedia.org/wiki?curid=201397", "title": "Erythroxylon coca", "text": ""}
{"id": "201398", "revid": "599013", "url": "https://it.wikipedia.org/wiki?curid=201398", "title": "Carso Merlot", "text": "Il Carso Merlot \u00e8 un vino DOC la cui produzione \u00e8 consentita nelle province di Gorizia e Trieste.\nProduzione.\n\"Provincia, stagione, volume in ettolitri\""}
{"id": "201399", "revid": "83531", "url": "https://it.wikipedia.org/wiki?curid=201399", "title": "Carso Pinot grigio", "text": "Il Carso Pinot Grigio \u00e8 un vino DOC la cui produzione \u00e8 consentita nelle province di Gorizia e Trieste.\nProduzione.\n\"Provincia, stagione, volume in ettolitri\""}
{"id": "201400", "revid": "599013", "url": "https://it.wikipedia.org/wiki?curid=201400", "title": "Carso Refosco dal peduncolo rosso", "text": "Il Carso Refosco dal peduncolo rosso \u00e8 un vino DOC la cui produzione \u00e8 consentita nelle province di Gorizia e Trieste.\nProduzione.\n\"Provincia, stagione, volume in ettolitri\""}
{"id": "201401", "revid": "599013", "url": "https://it.wikipedia.org/wiki?curid=201401", "title": "Carso Sauvignon", "text": "Il Carso Sauvignon \u00e8 un vino DOC la cui produzione \u00e8 consentita nelle province di Gorizia e Trieste.\nProduzione.\n\"Provincia, stagione, volume in ettolitri\""}
{"id": "201402", "revid": "599013", "url": "https://it.wikipedia.org/wiki?curid=201402", "title": "Carso Terrano", "text": "Il Carso Terrano (Sloveno: \"teran\") \u00e8 un vino DOC la cui produzione \u00e8 consentita nella provincia di Trieste e nella parte di Carso di quella di Gorizia. Il vino viene prodotto anche nella vicina Slovenia, nei comuni di Castagnevizza del Carso, Comeno e Sesana.\nProduzione.\n\"Provincia, stagione, volume in ettolitri\""}
{"id": "201403", "revid": "599013", "url": "https://it.wikipedia.org/wiki?curid=201403", "title": "Carso Traminer", "text": "Il Carso Traminer \u00e8 un vino DOC la cui produzione \u00e8 consentita nelle province di Gorizia e Trieste.\nProduzione.\n\"Provincia, stagione, volume in ettolitri\""}
{"id": "201404", "revid": "287204", "url": "https://it.wikipedia.org/wiki?curid=201404", "title": "Carso Rosso", "text": "Il Carso Rosso o, pi\u00f9 semplicemente, Carso \u00e8 un vino DOC la cui produzione \u00e8 consentita nelle province di Gorizia e Trieste.\n\u00c8 composto per almeno il 70% da uve di vitigno terrano (dall'85% pu\u00f2 essere definito Carso Terrano); la parte rimanente sono, in proporzione variabile, uve da vitigni a bacca rossa purch\u00e9 idonei alla coltivazione nelle provincie di Gorizia e Trieste.\nProduzione.\n\"Provincia, stagione, volume in ettolitri\""}
{"id": "201405", "revid": "599013", "url": "https://it.wikipedia.org/wiki?curid=201405", "title": "Carso Vitovska", "text": "Il Carso Vitovska \u00e8 un vino DOC la cui produzione \u00e8 consentita nelle province di Gorizia e Trieste.\nProduzione.\n\"Provincia, stagione, volume in ettolitri\""}
{"id": "201407", "revid": "4327", "url": "https://it.wikipedia.org/wiki?curid=201407", "title": "Castel del Monte Aglianico Frizzante", "text": ""}
{"id": "201409", "revid": "4327", "url": "https://it.wikipedia.org/wiki?curid=201409", "title": "Castel del Monte Aglianico Rosato", "text": ""}
{"id": "201410", "revid": "4327", "url": "https://it.wikipedia.org/wiki?curid=201410", "title": "Castel del Monte Aglianico Rosso", "text": ""}
{"id": "201411", "revid": "4327", "url": "https://it.wikipedia.org/wiki?curid=201411", "title": "Castel del Monte Aglianico Rosso Riserva", "text": ""}
{"id": "201412", "revid": "599013", "url": "https://it.wikipedia.org/wiki?curid=201412", "title": "Castel del Monte Bianco", "text": "Il Castel del Monte Bianco \u00e8 un vino DOC la cui produzione \u00e8 consentita nelle provincie di Barletta-Andria-Trani e di Bari.\nProduzione.\n\"Provincia, stagione, volume in ettolitri\""}
{"id": "201413", "revid": "599013", "url": "https://it.wikipedia.org/wiki?curid=201413", "title": "Castel del Monte Bianco da Pinot Nero", "text": "Il Castel del Monte Bianco da Pinot Nero \u00e8 un vino DOC la cui produzione \u00e8 consentita nelle provincie di Barletta-Andria-Trani e di Bari.\nProduzione.\n\"Provincia, stagione, volume in ettolitri\""}
{"id": "201414", "revid": "4327", "url": "https://it.wikipedia.org/wiki?curid=201414", "title": "Castel del Monte Bianco Frizzante", "text": ""}
{"id": "201417", "revid": "599013", "url": "https://it.wikipedia.org/wiki?curid=201417", "title": "Castel del Monte Bombino Nero", "text": "Il Castel del Monte Bombino Nero \u00e8 un vino rosato a \"Denominazione di Origine Controllata e Garantita\" (DOCG) prodotto nei comuni di Minervino Murge, Andria, Trani in provincia di Barletta-Andria-Trani ed i comuni di Corato, Ruvo di Puglia, Terlizzi, Palo del Colle, Toritto, Bitonto, Binetto nella citt\u00e0 metropolitana di Bari\nTecniche di produzione.\nI vigneti devono rispondere ai requisiti esposti ai punti che seguono:\nTutte le operazioni di vinificazione, invecchiamento e imbottigliamento, debbono essere effettuate nella zona DOCG.\nStoria.\nLa tradizione vitivinicola millenaria della zona \u00e8 attestata da numerosi documenti di notevole valore\nstorico (archivi e biblioteche monastiche) e da opere d'arte risalenti al periodo della Magna Grecia (Museo Jatta), sono l'attestazione fondamentale dello stretto legame esistente tra i fattori umani e le qualit\u00e0 e le caratteristiche peculiari del vino.\nL'uomo, intervenendo sul territorio, ha nel corso dei tempi tramandato le tradizionali tecniche di coltivazione ed enologiche, che nell'epoca moderna, grazie al progresso scientifico e tecnologico sono state notevolmente migliorate ed affinate fino all'ottenimento di vini che al giorno d'oggi godono di notevole fama per le loro qualit\u00e0 particolari sia a livello nazionale che mondiale.\nPrecedentemente all'attuale disciplinare questo vino \u00e8 stato riconosciuto DOC con decreto del 19/05/1971 (G.U. 26/07/1971 n. 188), successivamente riconosciuto DOCG con DM 04.10.2011 (GU n. 243 - 18.10.2011) modificata con DM 30.11.2011 (Pubblicato sul sito ufficiale del Mipaaf Sezione Qualit\u00e0 e Sicurezza - Vini DOP e IGP) \nSecondo il disciplinare del 1971 il \"Castel del Monte Bombino Nero\" risultava un vino ottenuto dalla fermentazione delle seguenti uve:\nE con le seguenti caratteristiche:\nAbbinamenti consigliati.\nOrecchiette con le cime di rapa."}
{"id": "201418", "revid": "599013", "url": "https://it.wikipedia.org/wiki?curid=201418", "title": "Castel del Monte Cabernet", "text": "Il Castel del Monte Cabernet \u00e8 un vino DOC la cui produzione \u00e8 consentita nelle provincie di Barletta-Andria-Trani e di Bari.\nProduzione.\n\"Provincia, stagione, volume in ettolitri\""}
{"id": "201420", "revid": "125803029", "url": "https://it.wikipedia.org/wiki?curid=201420", "title": "Pupo (cantante)", "text": "Biografia.\nL'infanzia e l'adolescenza.\nEnzo Ghinazzi nasce settimino l'11 settembre del 1955 a Ponticino, frazione dell'allora comune di Laterina e di Civitella in Val di Chiana, in provincia di Arezzo. Il padre, Fiorello, era postino; la madre, Irene Bozzi, casalinga. Entrambi i genitori si dilettavano nel canto e nella recitazione: la madre in diversi cori del luogo, il padre nell'ottava rima toscana fino a cantare con tanti volti noti come Roberto Benigni. Il nonno Santi Ghinazzi, invece, era soprannominato \"il poeta\".\nGli inizi.\nNel 1970 conosce Anna, ragazza con la quale si sposa quattro anni dopo mettendo al mondo la sua prima figlia Ilaria. Dopo essersi sposato, abbandona gli studi per il servizio militare con destinazione a Orvieto e scriver\u00e0 la sua prima canzone \"Primavera\", dedicata a una sua zia materna, Clara, morta a 25 anni a causa di un tumore. La canzone, per\u00f2, non la pubblicher\u00e0 mai. Scriver\u00e0 poi un'altra canzone intitolata allo stesso modo e che sar\u00e0 pubblicata negli anni novanta. Nel settembre 1975, a venti anni, esord\u00ec come cantautore alla Baby Records, casa discografica di Freddy Naggiar che gli assegna lo pseudonimo di \"Pupo\". Molti anni dopo, sveler\u00e0 che lui stesso non ci rimase bene quando la casa discografica decise di mettergli questo nome d'arte e sperava che un giorno glielo avrebbero tolto. La sua prima canzone \u00e8 intitolata \"Ti scriver\u00f2\", pezzo che il cantautore toscano presenta a TVL Radiotelevisione Libera interpretandolo in playback. Due anni dopo, anche se quasi alla chiusura, partecipa nuovamente alla stessa emittente televisiva toscana con \"Io solo senza te\", brano scritto insieme al duo musicale La Bionda.\nIl suo primo album risale invece al 1976 e si intitola \"Come sei bella\". Nello stesso anno incomincia anche la sua carriera di paroliere e compositore scrivendo canzoni per vari artisti come Paolo Barabani, artista della stessa etichetta. Due anni dopo partecipa a Discoring con il brano \"Sempre tu\", che diventa il suo primo pezzo pi\u00f9 ascoltato (presente anche nella versione spagnola con buon esito). Questo pezzo ebbe un notevole successo non tanto in Italia, ma in Brasile. In Italia, coglie il grande successo sempre nel 1978 con la canzone d'amore \"Ciao\", presentata per la prima volta al programma televisivo 10 Hertz. L'anno successivo partecipa alla sedicesima edizione di Un disco per l'estate con \"Forse\", che diventa un altro grande successo, meglio conosciuto come \"Forse si forse no\" che sar\u00e0 tradotto in numerose lingue cos\u00ec come altri suoi successi.\nGelato al cioccolato (1979).\nIl 1979 sar\u00e0 un anno importante per Pupo, attraverso la pubblicazione della canzone \"Gelato al cioccolato\", che diventa il suo pi\u00f9 grande successo. Il brano, affermava inizialmente il cantautore toscano, \u00e8 ispirato da un'avventura omosessuale vissuta in Tunisia dal cantante siciliano Cristiano Malgioglio, che ha scritto il testo. La musica fu invece scritta dal cantautore toscano. Negli anni duemila, Pupo afferm\u00f2 che Malgioglio volle firmare con lo pseudonimo di \"Miozzi\" perch\u00e9 non voleva abbassarsi a scrivere canzoni per il cantautore toscano; era sempre impegnato a scrivere canzoni per Mina, Ornella Vanoni e tanti altri artisti musicali; allora decise di firmare non con il suo nome, per evitare che la gente lo venisse a sapere. Anni dopo fu annunciata la verit\u00e0 e anche da dove era tratta l'ispirazione di Gelato al cioccolato. Pupo afferm\u00f2 che ci rimase male, perch\u00e9 scopr\u00ec solo allora il vero significato di questo pezzo, dopo averlo cantata in tutto il mondo per la sua enorme popolarit\u00e0. Nel dicembre 2019, a Domenica Live, Malgioglio ha comunque smentito questa versione dei fatti.\nIl secondo album di Pupo pubblicato nel 1979 e che ha appunto lo stesso titolo della sua canzone mondiale, contiene un brano intitolato \"Atomino\", dedicato al celebre personaggio immaginario \"Atomino Bip Bip\", ideato dal fumettista veneziano Romano Scarpa e portato alla popolarit\u00e0 attraverso storie e fumetti appartenenti alla \"Walt Disney\". Questo pezzo del cantautore toscano \u00e8 stato composto dallo stesso Pupo e Fabrizio Vanni, mentre il testo fu scritto da Paolo Barabani e Giuseppe Tinti.\nSanremo 1980: Su di noi e la popolarit\u00e0 all'estero.\nNel 1980 Pupo partecipa per la prima volta al Festival di Sanremo cantando \"Su di noi\", che diventa uno dei suoi brani pi\u00f9 celebri e apprezzati con la realizzazione di un immenso numero di vendite sia in Italia che all'estero.. La canzone arriva al terzo posto e racconta un momento sentimentale avvenuto tra lo stesso Pupo e Donatella Milani, che da tempo lavorava con il cantautore toscano come corista. Questo brano viene incluso nell'album \"Pi\u00f9 di prima\", insieme ad altri due grandi successi, \"Firenze Santa Maria Novella\", in cui canta il suo amore per il capoluogo toscano e \"Bravo\", interpretato alla diciassettesima edizione di Un disco per l'estate. La canzone \"Bravo\" venne portata a termine con la collaborazione di Paolo Amerigo Cassella ed \u00e8 un brano malinconico che racconta una sera in cui lo stesso Pupo era solo a casa sua; mentre suonava il pianoforte, piangeva.\nNel settembre di quell'anno, vince la \"Gondola d'oro di Venezia\" con \"Cosa farai\". La canzone sar\u00e0 il lato A del celebre singolo \"Firenze Santa Maria Novella\", ma non avr\u00e0 lo stesso successo dei brani realizzati precedentemente.\nNel 1981 il Festival sanremese lo avrebbe nuovamente voluto, dopo il grande successo di \"Su di noi\". Pupo accett\u00f2, ma partecip\u00f2 a quell'edizione solo come autore scrivendo \"Sar\u00e0 perch\u00e9 ti amo\" per i Ricchi e Poveri, brano con cui il gruppo raggiunse il quinto posto e \"Hop hop somarello\" per il cantautore Paolo Barabani, canzone che arriv\u00f2 invece sesta. Nello stesso anno partecipa per la seconda e ultima volta alla \"Mostra internazionale di musica leggera di Venezia\" interpretando \"Lo devo solo a te\", che diventa un'altra delle sue canzoni di maggiore successo pi\u00f9 vendute e ascoltate. La canzone viene inserita nell'omonimo album pubblicato nello stesso anno insieme a cinque canzoni che segnarono la sua vita, ovvero \"Nashville\", dedicata alla capitale del Tennessee e interpretata per la prima volta l\u00ec durante un grande concerto, \"Lidia a Mosca\", un altro successo ispirato da un'amicizia tra Pupo e una ragazza russa, \"Non mi arrendevo mai\", che racchiude un flashback del cantautore toscano partendo dall'adolescenza fino a tutti i risultati della sua vita, \"Burattino telecomandato\", che sar\u00e0 un grande tormentone per la capitale russa e \"La storia di noi due\", brano dedicato a Barbara D'Urso. Queste cinque canzoni citate, avranno un notevole successo soprattutto in Russia e in altri paesi esteri. L'interpretazione del brano Lo devo solo a te a quella mostra veneziana, \u00e8 stata preceduta dalla consegna della Gondola d'oro vinta nell'edizione precedente; \u00e8 stata consegnata dall'architetto Benito Perinato, in rappresentanza del comune di Venezia, che a quei tempi era guidato dal sindaco Mario Rigo.\nCome interprete, ripete l'esperienza sanremese nel 1983 con \"Cieli azzurri\", con cui si classifica all'ultimo posto e nel 1984 con \"Un amore grande\", scritta da Umberto Tozzi e Giancarlo Bigazzi; in questa edizione sostituisce in extremis Loretta Goggi che avrebbe dovuto esibirsi con la stessa canzone e si classifica quarto. Un amore grande diventa un altro grande successo degli anni ottanta e rimane una sua canzone a tutti gli effetti. Nell'edizione del 1983 partecip\u00f2 a Sanremo anche come autore scrivendo \"Dammi tanto amore\" per Daniela Goggi, canzone con cui la sorella di Loretta non riusc\u00ec a entrare in finale.\nNel 1985 pubblica Change generation, album della sua carriera musicale particolarmente caratteristico che include brani molti diversi dalle canzoni realizzate precedentemente, tra cui \"l'omonimo singolo\", che parla della nuova generazione, \"Suona e va\", \"La mia libert\u00e0\", \"Cantando\" e \"Vita d'artista\" che lo stesso Pupo dedicher\u00e0 ventotto anni dopo ad Al Bano su Rai 1 in Russia.\n1986-1987: La collaborazione con Fiordaliso e la vittoria allo Zecchino.\nNel 1986 collabora con Fiordaliso attraverso un tour all'estero e come autore, insieme ad Enzo Malepasso, di tre brani: \"Un'altra storia d'amore\", \"Siento\", pubblicato solo in America latina, e il duetto \"La vita \u00e8 molto di pi\u00f9\", con il quale partecipano a \"Premiatissima\" classificandosi al terzo posto e con il quale ottengono un buon successo di vendite.\nNel 1987 vince la trentesima edizione dello Zecchino d'Oro con il brano \"Canzone amica\", interpretato da Fabio Etter (7 anni, di Paderno Dugnano). Ci\u00f2 costituisce per Pupo una vincita molto importante, arrivata in un periodo particolarmente difficile della sua vita. La canzone viene inclusa due anni dopo nell'album \"Quello che sono\" insieme con l'omonimo singolo, presentato all'undicesima edizione di \"Cantamare\".\nIn questo periodo Pupo diventa anche scrittore, pubblicando alcuni libri. Il suo secondo romanzo autobiografico intitolato \"Banco solo! Diario di un giocatore chiamato Pupo\", narra anche alcuni momenti particolarmente tristi vissuti dal cantante a causa del gioco d'azzardo.\nTra crisi e apparizioni in TV.\nNel 1988 e 1989 le molteplici ospitate al Maurizio Costanzo Show convinsero il regista della Rai Gianni Boncompagni ad affidargli, nel 1989 e nel 1990, la co-conduzione di Domenica In insieme con Edwige Fenech.\nNel 1989 Pupo ha tentato di suicidarsi, buttandosi in un fiume da un ponte: episodio rievocato nel suo libro \"La confessione\".\nNel 1991 ripete la sua seconda esperienza come conduttore televisivo conducendo Il nuovo Cantagiro con Mara Venier, Gabriella Carlucci, Patrizia Pellegrino, Pino D'Angi\u00f2 e Gianfranco Agus. Sempre nello stesso anno, pubblica Canada's Wonderland, primo e unico album dal vivo di Pupo, che successivamente sar\u00e0 scoperto come un finto live, realizzato in realt\u00e0 in studio. Dopo anni di crisi, legata anche ai suoi problemi con il gioco d'azzardo, partecipa nuovamente al Festival di Sanremo nel 1992 interpretando il singolo \"La mia preghiera\", che sar\u00e0 incluso nell'album \"Enzo Ghinazzi 1\", pubblicato nel periodo stesso. Anche stavolta partecipa all'ultimo momento a seguito della squalifica inflitta a Jo Squillo, presentandosi in via eccezionale con il suo vero nome e cognome, salvo poi riassumere il suo pseudonimo.\nIl successo in tutto il mondo e le nuove esperienze.\nMolte sue canzoni sono state tradotte in tedesco, francese, inglese, spagnolo. \u00c8 molto famoso in Russia, come detto prima (dove ha tenuto decine di concerti), e si \u00e8 esibito in tutto il mondo. Negli anni duemila \u00e8 apparso molto spesso in molti programmi televisivi come \"Quelli che il calcio\" (era l'inviato da Firenze per seguire la Fiorentina di cui \u00e8 tifoso), e sempre sul piccolo schermo si era raccontato ne \"Il Funambolo\". Nel 2005 \u00e8 l'inviato in Brasile della seconda edizione del reality show \"La fattoria\": il suo rilancio televisivo. Nell'estate del 2005 conduce per la prima volta un programma tutto suo su Rai 1, il quiz \"Il malloppo\".\nGrazie al successo che riscuote nel pubblico, viene affidata a Pupo la conduzione del programma \"Affari tuoi\", programma portato al successo da Paolo Bonolis. Il cantante, dopo essersi fermato a marzo 2006 per una tourn\u00e9e, successivamente rifiuta di condurre la trasmissione anche nella stagione 2006/2007, conducendo invece un nuovo programma estivo, \"Tutto per tutto\", e in inverno, presta la voce a Hammy, personaggio del film Dreamworks \"La gang del bosco\". Nell'estate 2007 conduce il preserale \"Reazione a catena - L'intesa vincente\" su Rai 1.\nPer il primo canale \u00e8 stato chiamato anche a condurre alcuni programmi test: il primo a dicembre 2007 \u00e8 stato \"Chi fermer\u00e0 la musica\" (trasmesso poi regolarmente in primavera), e a gennaio \"Tutti alla lavagna\".\nIn estate conduce nuovamente \"Reazione a catena\". Dal 20 settembre 2008 ha condotto insieme con Ernesto Schinella, il bambino lanciato da Ti lascio una canzone, \"Volami nel cuore\" nel sabato sera di Rai 1. A novembre conduce dal Casin\u00f2 di Saint Vincent \"La Notte del Poker\" 3 in onda dal 1\u00ba gennaio su Sky Sport 2, prodotto da 2Bcom.\nIl 21 dicembre 2007, conduce il \"Gran Gal\u00e0 dei 50 anni dello Zecchino d'Oro\" in onda su Rai 1. Solamente in questa serata gli sar\u00e0 consegnato lo Zecchino d'Oro 1987, per aver vinto quell'edizione con il brano Canzone Amica.\nNel 2009 partecipa nuovamente al Festival di Sanremo con la canzone \"L'opportunit\u00e0\", insieme con Paolo Belli e Youssou N'Dour. Il brano arriva in finale e raggiunge il secondo posto nella classifica di iTunes. Dal 6 marzo al 1\u00ba maggio 2009 ha condotto la settima edizione della trasmissione \"I raccomandati\", trasmessa ogni venerd\u00ec in prima serata su Rai 1.\nIn estate 2009 conduce la terza edizione di Reazione a catena.\nNel 2007 commenta con Fabio Caressa e Stefano De Grandis su Sky Sport \"La Notte del Poker\", il primo campionato italiano di poker al casin\u00f2 di Venezia, prodotto da 2Bcom e canta pure la sigla da lui scritta; successivamente partecipa da concorrente a \"La Notte del Poker - Celebrity Edition\", torneo giocato da vip. Ad aprile 2009 \u00e8 uno dei promotori di \"Stars for charity - Poker per l'Abruzzo\", prodotto da 2Bcom e condotto da Giorgia Surina, in favore dei terremotati d'Abruzzo a cui \u00e8 stato donato il montepremi di 150 000 euro.\nPartecipa a molti convegni sul gioco raccontando come si fa a uscire dal vizio del gioco. Dall'8 gennaio 2010 Pupo conduce, per la seconda volta, l'ottava edizione de \"I raccomandati\", in onda in prima serata su Rai 1. Nel 2010 Pupo ha partecipato per la sesta volta al Festival di Sanremo con Emanuele Filiberto e il tenore Luca Canonici.\nIl trio presenta \"Italia amore mio\", canzone non ben accolta da parte del pubblico in sala, che fischia il trio. Nonostante questo la canzone arriva in finale e raggiunge il secondo posto. Pupo ed Emanuele Filiberto sono definiti i vincitori morali del festival. Dato il grande successo di ascolti de I raccomandati, il direttore di Rai Uno Mauro Mazza convince Pupo e Emanuele Filiberto di Savoia a condurre \"Ciak... si canta!\" dal 12 marzo 2010 su Rai Uno in sostituzione di Pino Insegno e Miriam Leone. Pupo \u00e8 di fatto su Rai Uno tutti i venerd\u00ec per oltre 5 mesi consecutivi.\nNell'agosto 2010 presta la voce all'alano protagonista di \"Sansone\", film della 20th Fox. A settembre 2010 riprende la conduzione di \"Attenti a Pupo\" su Radio 1 Rai e a gennaio 2011 ha condotto per la terza volta I Raccomandati in prima serata su Rai 1. A febbraio del 2011 ha condotto su Radio 1 e Rai 4 puntate speciali dedicate al Festival di Sanremo \"Attenti a Sanremo... il dopofestival\".\nIl 4 luglio del 2011 Pupo ed Elisa Isoardi hanno presentato \"Miss Italia nel mondo\" e per la seconda volta \"Napoli prima e dopo\".\nA febbraio 2012 esce il suo primo romanzo noir \"La confessione\", edito da Rizzoli che, a una settimana dall'uscita, \u00e8 subito in ristampa. A settembre 2012 torna in radio su Radio 1 Rai con la quarta edizione di \"Attenti a Pupo\" e con il nuovo programma settimanale \"Passato contro Futuro\" in onda il gioved\u00ec dopo il Gr Rai della mezzanotte. Sempre a settembre torna su Rai 1 nella giuria di \"Ti lascio una canzone\".\nNel 2014 diventa responsabile del settore game show della rete televisiva Agon Channel e conduce per la stessa rete il programma \"Una canzone per 100.000\".\nIl 2 giugno 2015 conduce con Amadeus, Max Giusti e Claudio Lippi \"La partita del cuore\" su Rai 1.\nDal 30 settembre 2016 incomincia la rotazione radiofonica del singolo \"Nei pensieri miei\", tratto dall'album \"Porno contro amore\" scritto dallo stesso Pupo, Fabrizio Vanni, Alessandro (Ubi) Hueber e Marco (Elfo) Buongiovanni.\nNel 2017, il cantautore toscano ha subito un malore; problemi di calcoli. In quel periodo aveva anche un calendario di concerti; alcuni come a Merano sono stati annullati mentre altri come Alife si sono svolti regolarmente. Dopo poco tempo dall'operazione chirurgica di cui \u00e8 stato oggetto presso l'ospedale di Grosseto \u00e8 tornato regolarmente sul palco e sugli schermi.\nNel 2018 compare spesso nel programma televisivo \"Le iene\"; in questo programma dar\u00e0 una visione un po' shock della sua esistenza. Andr\u00e0 a Los Angeles per fumare marijuana, berr\u00e0 molti alcolici e arriver\u00e0 nella condizione di trovarsi completamente ubriaco davanti alle telecamere. Con lo stesso programma, dopo poco tempo, interpreta \"Il professore\" in un filmino con l'attrice porno statunitense Janice Griffith (che interpreta invece \"L'alunna\"). Il 3 novembre 2018 \u00e8 ospite della seconda puntata di \"Portobello\", su \"Rai 1\", condotta da Antonella Clerici.\nNel 2019 conduce Pupi &amp; Fornelli, programma di cucina che va in onda su TV8 di Sky Italia. Dall'8 gennaio 2020 \u00e8 uno dei due opinionisti della quarta edizione del Grande Fratello VIP su Canale 5. Dal 14 settembre 2020 fino al 1\u00ba marzo 2021 torna a ricoprire il ruolo di opinionista al Grande Fratello VIP assieme a Antonella Elia.\nVita privata.\nPupo ha una relazione con due donne: la moglie Anna, che ha sposato nel 1974, e la personal manager Patricia Abati, sua compagna dal 1989.\nPupo \u00e8 ateo, ma va talvolta in chiesa perch\u00e9 considera la religione \"parte della nostra cultura popolare\".\nOltre a essere tifoso dei viola (per i quali ha scritto la canzone \"\u00c8 Fiorentina\"), \u00e8 anche un sostenitore dell' per cui ha scritto l'inno \"Canzone Amaranto\". Pupo \u00e8 impegnato anche nel sociale ed \u00e8 uno dei fondatori della Nazionale italiana cantanti, di cui \u00e8 stato presidente da giugno 2007 fino al 2010, anno in cui si \u00e8 dimesso dall'associazione. Ha tre figlie: Ilaria, Valentina e Clara (la prima e la terza dalla moglie Anna, la seconda da una sua fan) e tre nipoti: Leonardo, Viola e Matteo."}
{"id": "201421", "revid": "4327", "url": "https://it.wikipedia.org/wiki?curid=201421", "title": "Castel del Monte Cabernet Riserva", "text": ""}
{"id": "201422", "revid": "599013", "url": "https://it.wikipedia.org/wiki?curid=201422", "title": "Castel del Monte Chardonnay", "text": "Il Castel del Monte Chardonnay \u00e8 un vino DOC la cui produzione \u00e8 consentita nelle provincie di Barletta-Andria-Trani e di Bari.\nProduzione.\n\"Provincia, stagione, volume in ettolitri\""}
{"id": "201423", "revid": "4327", "url": "https://it.wikipedia.org/wiki?curid=201423", "title": "Castel del Monte Chardonnay Frizzante", "text": ""}
{"id": "201424", "revid": "4327", "url": "https://it.wikipedia.org/wiki?curid=201424", "title": "Castel del Monte Novello", "text": ""}
{"id": "201425", "revid": "83531", "url": "https://it.wikipedia.org/wiki?curid=201425", "title": "Castel del Monte Pinot bianco", "text": "Il Castel del Monte Pinot bianco \u00e8 un vino DOC la cui produzione \u00e8 consentita nelle provincie di Barletta-Andria-Trani e di Bari.\nProduzione.\n\"Provincia, stagione, volume in ettolitri\""}
{"id": "201427", "revid": "599013", "url": "https://it.wikipedia.org/wiki?curid=201427", "title": "Castel del Monte Pinot Nero", "text": "Il Castel del Monte Pinot Nero \u00e8 un vino DOC la cui produzione \u00e8 consentita nelle provincie di Barletta-Andria-Trani e di Bari.\nProduzione.\n\"Provincia, stagione, volume in ettolitri\""}
{"id": "201428", "revid": "4327", "url": "https://it.wikipedia.org/wiki?curid=201428", "title": "Castel del Monte Rosato", "text": ""}
{"id": "201429", "revid": "4327", "url": "https://it.wikipedia.org/wiki?curid=201429", "title": "Castel del Monte Rosato Frizzante", "text": ""}
{"id": "201430", "revid": "4327", "url": "https://it.wikipedia.org/wiki?curid=201430", "title": "Castel del Monte Rosso", "text": ""}
{"id": "201431", "revid": "4327", "url": "https://it.wikipedia.org/wiki?curid=201431", "title": "Castel del Monte Rosso Riserva", "text": ""}
{"id": "201432", "revid": "599013", "url": "https://it.wikipedia.org/wiki?curid=201432", "title": "Castel del Monte Sauvignon", "text": "Il Castel del Monte Sauvignon \u00e8 un vino DOC la cui produzione \u00e8 consentita nelle provincie di Barletta-Andria-Trani e di Bari.\nProduzione.\n\"Provincia, stagione, volume in ettolitri\""}
{"id": "201433", "revid": "4327", "url": "https://it.wikipedia.org/wiki?curid=201433", "title": "Castel del Monte Sauvignon Frizzante", "text": ""}
{"id": "201434", "revid": "599013", "url": "https://it.wikipedia.org/wiki?curid=201434", "title": "Castel del Monte Uva di Troia", "text": "Il Castel del Monte Uva di Troia \u00e8 un vino DOC la cui produzione \u00e8 consentita nella provincia di Barletta-Andria-Trani e nella citt\u00e0 metropolitana di Bari.\nProduzione.\n\"Provincia, stagione, volume in ettolitri\""}
{"id": "201435", "revid": "16441", "url": "https://it.wikipedia.org/wiki?curid=201435", "title": "Castel del Monte Uva di Troia Riserva", "text": ""}
{"id": "201436", "revid": "599013", "url": "https://it.wikipedia.org/wiki?curid=201436", "title": "Castel San Lorenzo Barbera", "text": "Il Castel San Lorenzo Barbera \u00e8 un vino DOC la cui produzione \u00e8 consentita nella provincia di Salerno, in particolare nel paese di Castel San Lorenzo.\nProduzione.\n\"Provincia, stagione, volume in ettolitri\""}
{"id": "201437", "revid": "4327", "url": "https://it.wikipedia.org/wiki?curid=201437", "title": "Castel San Lorenzo Barbera Riserva", "text": ""}
{"id": "201438", "revid": "4327", "url": "https://it.wikipedia.org/wiki?curid=201438", "title": "Castel San Lorenzo Bianco", "text": ""}
{"id": "201439", "revid": "599013", "url": "https://it.wikipedia.org/wiki?curid=201439", "title": "Castel San Lorenzo Moscato", "text": "Il Castel San Lorenzo Moscato \u00e8 un vino DOC la cui produzione \u00e8 consentita nella provincia di Salerno.\nProduzione.\n\"Provincia, stagione, volume in ettolitri\""}
{"id": "201440", "revid": "599013", "url": "https://it.wikipedia.org/wiki?curid=201440", "title": "Castel San Lorenzo Moscato lambiccato", "text": "Il Castel San Lorenzo Moscato lambiccato \u00e8 un vino DOC la cui produzione \u00e8 consentita nella provincia di Salerno, in particolare nel paese di Castel San Lorenzo.\nStoria.\nQuesto vino \u00e8 prodotto da pi\u00f9 di cent'anni con una particolare tecnica, il lambicco da cui prende il nome. L'uva viene raccolta e posta in cassette di legno dove resta fino a quando il graspo da verde diventa marrone (fase di essiccazione) per poi essere pigiata e dopo alcuni giorni pressata. La fase pi\u00f9 importante \u00e8 il delicatissimo passaggio nei \"cappucci\" di cotone (lambicchi) che goccia dopo goccia regalano questo vino.\nEra il vino della festa contadina, quello della domenica quando finalmente si mangiava seduti a tavola, dedicato ai dolci, in genere quelli secchi pi\u00f9 simili al pane che ai grandi della pasticceria napoletana, durante le feste natalizie.\nAbbinamenti consigliati.\nDolci secchi.\nProduzione.\n\"Provincia, stagione, volume in ettolitri\""}
{"id": "201441", "revid": "4327", "url": "https://it.wikipedia.org/wiki?curid=201441", "title": "Castel San Lorenzo Moscato Spumante", "text": ""}
{"id": "201443", "revid": "4327", "url": "https://it.wikipedia.org/wiki?curid=201443", "title": "Castel San Lorenzo Rosato", "text": ""}
{"id": "201444", "revid": "4327", "url": "https://it.wikipedia.org/wiki?curid=201444", "title": "Castel San Lorenzo Rosso", "text": ""}
{"id": "201445", "revid": "547034", "url": "https://it.wikipedia.org/wiki?curid=201445", "title": "Banovina del Vardar", "text": "La Banovina del Vardar (\"Vardarska Banovina\") fu una delle suddivisioni territoriali del Regno di Jugoslavia tra il 1929 e il 1941. Questa banovina era dislocata nella parte meridionale estrema del paese, comprendendo l'intera Macedonia del Nord odierna e le parti sud-orientali della Serbia e del Kosovo attuali. Fu nominata cos\u00ec per il fiume Vardar che la attraversava interamente e la sua capitale amministrativa era la citt\u00e0 di Skopje.\nDopo la Seconda guerra mondiale, la Banovina di Vardar fu divisa in due fra la Repubblica Socialista di Serbia e la neo-formata Repubblica Socialista di Macedonia, entrambe facenti parte della Repubblica Socialista Federale di Jugoslavia."}
{"id": "201446", "revid": "287204", "url": "https://it.wikipedia.org/wiki?curid=201446", "title": "Vrsac", "text": ""}
{"id": "201447", "revid": "4327", "url": "https://it.wikipedia.org/wiki?curid=201447", "title": "Casteller Superiore", "text": ""}
{"id": "201448", "revid": "36426", "url": "https://it.wikipedia.org/wiki?curid=201448", "title": "Castelli Romani bianco", "text": "Il Castelli Romani bianco \u00e8 un vino DOC la cui produzione \u00e8 consentita nelle province di Latina e Roma.\nAbbinamenti gastronomici.\nSi consiglia con piatti a base di pesce e con gli antipasti:\nProduzione.\n\"Provincia, stagione, volume in ettolitri\""}
{"id": "201451", "revid": "599013", "url": "https://it.wikipedia.org/wiki?curid=201451", "title": "Castelli Romani rosato", "text": "Il Castelli Romani rosato \u00e8 un vino DOC la cui produzione \u00e8 consentita nelle province di Latina e Roma.\nProduzione.\n\"Provincia, stagione, volume in ettolitri\""}
{"id": "201452", "revid": "599013", "url": "https://it.wikipedia.org/wiki?curid=201452", "title": "Castelli Romani rosso", "text": "Il Castelli Romani rosso \u00e8 un vino DOC la cui produzione \u00e8 consentita nelle province di Latina e Roma.\nProduzione.\n\"Provincia, stagione, volume in ettolitri\""}
{"id": "201453", "revid": "121333111", "url": "https://it.wikipedia.org/wiki?curid=201453", "title": "Gian Domenico Romagnosi", "text": "Biografia.\nFiglio di Bernardino e Marianna Trompelli, studia dal 1775 nel Collegio Alberoni di Piacenza e nel 1782 si iscrive all'Universit\u00e0 degli Studi di Parma, dove si laurea in Giurisprudenza nel 1786.\nPer breve tempo esercita la professione notarile, nel 1789 fa parte della \"Societ\u00e0 letteraria di Piacenza\" dove legge i suoi primi lavori scientifici: il \"Discorso sull'amore delle donne considerato come motore precipuo della legislazione; il Discorso sullo stato politico di tutte le nazioni; Sull'opinione pubblica\".\nNel 1790 fa parte dell\"Accademia degli Ortolani\", nel 1791 \u00e8 pretore della citt\u00e0 di Trento e pubblica la \"Genesi del diritto penale\", poi, nel 1792, \"Cosa \u00e8 eguaglianza\" e, nel 1793, \"Cosa \u00e8 libert\u00e0\" e \"Primo avviso al popolo\", che mostrano simpatie rivoluzionarie. Il suo incarico gli procura contrasti con il principe vescovo di Trento, il conte Pietro Vigilio Thun: questi gli concede comunque il titolo di consigliere aulico d'onore.\nDal 1794 al 1798 \u00e8 consulente legale; a Trento \u00e8 autore di due volumetti dal titolo rispettivamente di \"Cosa \u00e8 eguaglianza\" e \"Cosa \u00e8 la libert\u00e0\" in cui si schier\u00f2 contro i principi della rivoluzione francese. Nel 1799, accusato di giacobinismo, \u00e8 incarcerato a Innsbruck per 15 mesi ma viene assolto nel processo: durante la prigionia scrive \"Delle leggi dell'umana perfettibilit\u00e0 per servire ai progressi delle scienze e delle arti\". Nel 1801, con l'occupazione francese di Trento, diviene segretario del Consiglio superiore presieduto dal giurista Carlo Antonio Pilati.\nCultore anche di scienze matematiche e fisiche, nel maggio 1802 scopre gli effetti magnetici dell'elettricit\u00e0: pubblica i suoi risultati sui giornali di Trento e Rovereto e invia una relazione all'Accademia francese delle scienze ma la comunit\u00e0 scientifica la ignora. Nel 1820 il fisico danese Hans Christian \u00d8rsted fonda l'elettromagnetismo, conducendo un analogo esperimento (noto come Esperimento di \u00d8rsted) e riconosce che \"la conoscenza dei lavori di Romagnosi avrebbe anticipato la scoperta dell'elettromagnetismo di 18 anni\".\nNel 1804 insegna Diritto pubblico nell'Universit\u00e0 di Parma, nel 1806 \u00e8 chiamato a Milano a occuparsi della revisione del codice di procedura penale; nel 1807 ottiene la cattedra di Diritto civile all'Universit\u00e0 degli Studi di Pavia e pubblica il discorso \"Quale sia il governo pi\u00f9 adatto a perfezionare la legislazione civili\"; nel 1809 \u00e8 professore nella \"Scuola di Alta legislazione\" e ispettore delle scuole di diritto e, nel 1811, fonda il \"Giornale di giurisprudenza universale\".\nNel 1814 pubblica le \"Istituzioni di Diritto amministrativo\" e l'anno seguente, anonima, l'opera \"Della costituzione di una monarchia costituzionale rappresentativa\" che gli vale i sospetti della polizia austriaca.\nReintegrato nell'insegnamento, Romagnosi riusc\u00ec a radunare intorno a Milano una vera e propria scuola di pensiero alla quale si formarono alcuni dei nomi pi\u00f9 illustri del Risorgimento italiano: il filosofo democratico radicale Giuseppe Ferrari, il pensatore liberal-federalista Carlo Cattaneo, oltre a Cesare Cant\u00f9, i cugini Defendente e G. Sacchi.\nDal 1817 collabora alla \"Biblioteca Italiana\" e al \"Conciliatore\" e nel 1820 pubblica l\"Assunto primo della scienza del diritto naturale\". Nel 1821 \u00e8 arrestato e incarcerato a Venezia con l'accusa di partecipazione alla congiura ordita da Silvio Pellico, Piero Maroncelli e Federico Confalonieri: viene prosciolto ma gli \u00e8 vietato l'insegnamento. Durante la detenzione scrive \"Dell'insegnamento primitivo delle matematiche\" che pubblica nel 1823 mentre del 1824 \u00e8 l'opera \"Della condotta delle acque\". Nel 1825 escono le \"Istituzioni di civile filosofia ossia di Giurisprudenza Teorica\", testo per lezioni da tenere all'Universit\u00e0 di Corf\u00f9 su invito del governo britannico. Dal 1827 al 1835 \u00e8 direttore degli \"Annali Universali di Statistica\" (1824-1848) rivista specialistica che tratta diversi rami del sapere, dalla storia al commercio all'economia politica; collabora anche all\"Antologia\" fiorentina del Vieusseux.\nMuore nel 1835, assistito dal suo allievo Carlo Cattaneo, al quale detta il testamento e affida i manoscritti inediti. \u00c8 sepolto nella cappella dei conti Cusani Confalonieri nel cimitero di Carate Brianza, localit\u00e0 dove era solito trascorrere i periodi di villeggiatura estiva ospite di Luigi Azimonti.\nA lui sono dedicate alcune vie, l'Istituto di Istruzione Superiore di Erba (Ragioneria, Geometri, Elettrico/elettronico ed Enogastronomico), l'Istituto Tecnico Commerciale di Piacenza e un Liceo Classico di Parma, la scuola elementare di Carate Brianza e la biblioteca comunale di Salsomaggiore Terme.\nPensiero giuridico, economico e storico.\nTra i maggiori intellettuali italiani dei secoli XVIII e XIX, l'opera del Romagnosi, nel rinnovamento del pensiero giuridico italiano richiesto dalla necessit\u00e0 di codificare i nuovi interessi delle classi borghesi emersi con la Rivoluzione francese e consolidati nel successivo Codice napoleonico, \u00e8 legata alla fondazione di una nuova scienza del diritto pubblico, penale e amministrativo, con uno spirito scientifico settecentesco illuministicamente volto all'unificazione delle scienze giuridiche, naturali e morali. Studi\u00f2 pertanto la vita sociale nelle sue componenti storiche, giuridiche, politiche, economiche e morali, considerando l'uomo nelle forme della sua esistenza storica, nei modi in cui concretamente pensa e agisce in un contesto sociale determinato: in questo modo lo studio della storia rivela lo sviluppo dell'incivilimento umano.\nNella \"Genesi del diritto penale\" - opera che gli dette notevole fama e non solo in Italia, tanto che fu tradotta in diverse lingue \u2013 Romagnosi, riprendendo tesi di Cesare Beccaria, pone i problemi dell'utilit\u00e0 della punizione, della natura della colpa e del diritto. D\u00e0 una giustificazione razionale della societ\u00e0 che gli appare un'unione necessaria tra gli uomini, dialetticamente rapportati nel rispetto di una disciplina condivisa. L'uomo \u00e8 \"lo stesso\" sia nello \"stato di natura\" che in quello \"di societ\u00e0\", malgrado le diversit\u00e0 delle forme sociali; pertanto gli uomini hanno \"un diritto di socialit\u00e0 importante e sacro, quanto quello della conservazione di se stesso\"; la societ\u00e0 \u00e8 per lui l'unico \"stato naturale\" dell'uomo, respingendo cos\u00ec la dottrina di uno \"stato di natura\" anteriore allo \"stato sociale\": il cosiddetto stato di natura \u00e8 solo un diverso stato sociale nella storia dell'umanit\u00e0.\nNell\"Introduzione allo studio del diritto pubblico universale\", premesso che ogni complesso giuridico deve basarsi sui bisogni della comunit\u00e0, sostiene che lo scopo del diritto dev'essere il rafforzamento delle strutture civili e politiche della societ\u00e0.\nNell\"Assunto primo della scienza del diritto naturale\", riprendendo temi gi\u00e0 sviluppati nella \"Genesi del diritto\", sostiene che nella natura \u00e8 tanto il principio di \"individualit\u00e0\" quanto quello di \"socialit\u00e0\" e pertanto lo sviluppo umano avviene \"naturalmente\" verso uno stato di societ\u00e0, l'unico in cui si sviluppa l\"incivilimento\" - termine ricorrente nei suoi scritti - un continuo processo verso stadi pi\u00f9 avanzati di perfezionamento morale, civile, economico e politico.\nE ancora nel \"Dell'indole e dei fattori dell'incivilimento, con esempio del suo risorgimento in Italia\" si pone il problema di quale sia il motore del progresso umano nella storia: la tesi \u00e8 che la societ\u00e0 umana \u00e8 l'organismo fattore di progresso, essendo in s\u00e9 dotata di forze agenti in particolari condizioni storiche e ambientali. Lo sviluppo civile, suddiviso dal Romagnosi in quattro periodo, l'epoca del senso e dell'istinto, l'epoca della fantasia e delle passioni, l'epoca della ragione e dell'interesse personale e l'epoca della previdenza e della socialit\u00e0, vede un costante trasferimento, agli organismi pubblici rappresentativi, delle funzioni sociali come se la natura si trasferisse progressivamente nella funzione rappresentativa.\nIl punto d'arrivo della civilt\u00e0 \u00e8 una forma sociale in cui prevalgono la propriet\u00e0 e il sapere. Tale processo non \u00e8 lineare tanto che, per esempio, il diritto romano e l'etica cristiana si affermarono in condizioni civili arretrate ma come una macchina i cui meccanismi migliorano nel tempo, la sua azione progressivamente perfezionata fa \"sorgere dal fondo delle potenze attive un sempre nuovo modo di riazioni e quindi di effetti variati\". L'incivilimento appare cos\u00ec \"una cosa complessa risultante di molti elementi e da molti rapporti formanti una vera finale unit\u00e0 simile a quella di una macchina, la quale scindere non si pu\u00f2 senza annientarla\". Il motore di siffatta macchina \u00e8 il commercio, sviluppato a sua volta dal progresso dello stato sociale.\nGuardando allo sviluppo storico nazionale, Romagnosi vede nel Medioevo l'epoca in cui la citt\u00e0 diviene luogo di aggregazione di possidenti, artisti, commercianti e dotti, favorendo le condizioni per la nascita dello Stato moderno anche se ai Comuni medievali manc\u00f2 uno spirito politico nazionale perch\u00e9 presero la strada \"dal ramo industriale e commerciale per giungere al territoriale. Essi dunque ripigliarono l'incivilimento in ordine inverso. In quest'ordine trovarono i pi\u00f9 gravi ostacoli\"\u2026avendo dovuto separare \"la professione delle armi da quella delle arti e della mercatura\". Per questo bisogna sempre porsi il problema di un corretto modo di sviluppo e ora, nella societ\u00e0 industriale, l'incivilimento \u00e8 \"una continua disposizione delle cose e delle forze della natura preordinata dalla mente ed eseguita dall'energia dell'uomo in quanto tale disposizione produce una colta e soddisfacente convivenza\".\nNella \"Collezione degli articoli di economia politica e statistica civile\" si trova espressa la fiducia nella sviluppo capitalistico e nella libera concorrenza economica, difesa contro le tesi del Sismondi che vede nello sviluppo industriale \"una spaventosa sofferenza in parecchie classi della popolazione\". Per Romagnosi, i poteri pubblici devono far rispettare le corrette regole della libert\u00e0 di concorrenza, cosa che non avviene in Inghilterra dove ora si favorisce il \"popolo\" contro i \"mercanti\", ora i \"possidenti e i mercanti\" contro il \"popolo\" e intanto si applica ancora il protezionismo; \u00e8 inoltre un paese in cui non si applica il diritto romano, fonte di equit\u00e0 civile e la mentalit\u00e0 empirica degli inglesi non consente loro di prevedere ma solo di constatare i fatti.\nIn altri articoli polemizza col Saint-Simon, dottrinario che ostacola la libera concorrenza, \"assegna ogni ramo d'industria a guisa di privilegio personale, favorisce il popolo miserabile\" contro i produttori e abolire il diritto di eredit\u00e0. I saintsimoniani vogliono far \"lavorare e poi lavorare senza dirmi il perch\u00e9. Progresso non \u00e8 che lavoro. Questo \u00e8 l'ultimo termine, questo \u00e8 il premio\"; l'uomo, secondo Saint\u00a0\u2013 Simon, dovrebbe \"sempre progredire lavorando con una indefinita vista e senza stimolo\", ma per Romagnosi, \"voler far progredire l'industria e il commercio col togliere la possidenza \u00e8 come voler far crescere i rami col distruggere il tronco\". Per Romagnosi la propriet\u00e0 ha un carattere naturale e poich\u00e9, come s'\u00e8 visto, la \"natura\" \u00e8 la base di ogni societ\u00e0, negare la propriet\u00e0 significa distruggere ogni possibilit\u00e0 di convivenza civile.\nPensiero filosofico.\nRomagnosi, partendo dalla sua vasta esperienza giurisprudenziale e politica, auspica una nuova forma di \"filosofia civile\", una scienza che studi forme e condizioni dell'incivilimento storico delle nazioni, scoprendo la legge massima e unica delle vicende politiche, sociali e culturali dei popoli.\nRiguardo al problema gnoseologico, per Romagnosi la conoscenza proviene dai sensi ma la sensazione non \u00e8 di per s\u00e9 ancora conoscenza, la quale si ottiene solo quando l'intelletto ordina e interpreta le sensazioni secondo proprie categorie, definite \"log\u00ece\", con cui diamo \"segnature razionali\" alle \"segnature positive\". Egli chiama \"compotenza\" questa mutua concorrenza di sensazioni provenienti dall'esterno e di elaborazione della nostra mente.\nLe \"log\u00ece\" non sono idee gi\u00e0 formate nel momento della nostra nascita, ma a loro volta sono il risultato della riflessione operata sull'esperienza empirica: sono dunque \"a posteriori\" rispetto alle sensazioni passate e \"a priori\" rispetto alle sensazioni attuali. Pertanto la conoscenza \u00e8 in definitiva un \"a posteriori\" con un contenuto base empirico.\nMa cosa conosciamo in realt\u00e0? I sensi non danno conoscenza delle cose in s\u00e9, ma di ci\u00f2 che percepiamo delle cose; conosciamo le rappresentazioni che ci formiamo delle cose. Se i fenomeni non sono copie esatte del reale, tuttavia ne sono segni a cui corrispondono in natura esseri reali e pertanto le cose esistono fuori di noi, non sono creazioni di un Io trascendentale.\nNon essendoci evidentemente posto per una metafisica nella sua costruzione filosofica, fu attaccato dagli spiritualisti e in particolare dal Rosmini. Il Romagnosi pu\u00f2 a buon diritto essere considerato il precursore del positivismo italiano.\nClassicismo e Romanticismo.\nIl Romagnosi consider\u00f2 la contrapposizione di \"classico\" e \"romantico\" \u2013 nata nell'immediatezza della Restaurazione e trascinatasi per oltre un ventennio con implicazioni letterarie, linguistiche e anche politiche - come impropria, cercando di dare una soluzione alla controversia attraverso la sua concezione \"ilichiastica\", cio\u00e8 relativa al tempo, della letteratura, secondo la quale le opere letterarie sono consoni all'et\u00e0 e al gusto di un popolo, e sugger\u00ec che le opere contemporanee dovessero corrispondere sempre al pensiero moderno di un popolo. L\"ilichiastismo\" del Romagnosi si rif\u00e0 in sostanza alle sue concezioni sulla formazione delle civilt\u00e0 storiche.\nCos\u00ec espose la sua dottrina nell'articolo \"Della Poesia, considerata rispetto alle diverse et\u00e0 delle nazioni\", sul \"Conciliatore\" del 10 settembre 1818:\nAppartenenza alla Massoneria.\nDurante il periodo del Regno italico, Romagnosi fu iniziato massone nella Loggia \"Reale Giuseppina\" di Milano, di cui fu in seguito Oratore e Maestro Venerabile. Fu Grande Esperto all'atto della fondazione del Grande Oriente d'Italia, esponente di primo piano della Massoneria di Palazzo Giustiniani, fu Grande Oratore aggiunto del Grande Oriente d'Italia e in questa funzione autore di vari discorsi massonici."}
{"id": "201455", "revid": "599013", "url": "https://it.wikipedia.org/wiki?curid=201455", "title": "Cellatica (vino)", "text": "Il Cellatica \u00e8 un vino DOC la cui produzione \u00e8 consentita nel territorio dei comuni di Rodengo Saiano, Gussago, Cellatica, Collebeato, Brescia nella provincia di Brescia.\nStoria.\nAndrea Bacci, alla fine del 1500, descrivendo l\u2019agricoltura dell\u2019Italia Settentrionale diceva \u201c... oserei dire che il territorio di Brescia supera il resto della regione trans-padana nella fecondit\u00e0 diogni frutto, ma specialmente nei vini ...Vini bianchi, rossicci e rossi, moscatelli e vernaccie, queste ultime specialmente squisite in quel di Cellatica, emule di vini greci, esportate con gran guadagno a Milano e in Germania e, talvolta, anche a Roma ...\u201d. \nNel 1934 si costituiva il consorzio Produttori Vino di Cellatica aderente allora alla Federazione Provinciale degli Agricoltori. Questo Consorzio ebbe anch\u2019esso vita breve date le divergenze sorte tra i soci forse anche perch\u00e9 questi vini, riusciti di ottimo pregio, non trovarono nella vendita all\u2019ingrosso la remunerazione che loro spettavano.\nIl 9 febbraio 1952, circa trent\u2019anni dopo i primi tentativi di cooperazione, la \u201cCooperativa Viti Vinicola Cellatica \u2013 Gussago\u201d, che sulla scorta delle esperienze passate, trovava finalmente la sua strada affiancandosi a quelle cantine padronali di lunga tradizione e di solido inserimento nel mercato che hanno sempre rappresentato per Cellatica il miglior biglietto da visita.\nNell\u2019Atlante Economico Geografico del Senator Arturo Marescalchi, edito nel 1911, \u00e8 riportato fra i vini della provincia di Brescia (quelli commercialmente pi\u00f9 noti), il Cellatica che si poteva trovare nei migliori ristoranti e fra la lista dei vini pregiati delle maggiori case vinicole lombarde.\nAbbinamenti consigliati.\nSi abbina a primi piatti, risotto ai funghi, salumi, carni rosse, grigliate.\nTemperatura di servizio 16 - 18 \u00b0C.\nProduzione.\n\"Provincia, stagione, volume in ettolitri\""}
{"id": "201456", "revid": "125965624", "url": "https://it.wikipedia.org/wiki?curid=201456", "title": "Robert Rodriguez", "text": "Biografia.\nNato a San Antonio (Texas) in una modesta famiglia di origini messicane, terzo di dieci figli, Rodriguez scrisse la sua prima sceneggiatura mentre si trovava in una clinica dove svolgeva il lavoro di \"cavia per esperimenti\". Fece la sua prima esperienza come regista nel 1991 quando, utilizzando come attori i suoi numerosi fratelli, realizza il suo primo lavoro, un cortometraggio intitolato \"Bedhead\", che riscosse un certo successo.\nHa realizzato il suo primo lungometraggio nel 1992, intitolato \"El mariachi\" girandolo a Citt\u00e0 del Messico, realizzato con 7.000 dollari, parzialmente provenienti dal lavoro di \"cavia per esperimenti\" di cui sopra, coprendo lui stesso tutti i ruoli tecnici necessari alla realizzazione del film (la sceneggiatura, la regia, la fotografia, il montaggio e la registrazione del sonoro) per risparmiare sulle spese. Il film vinse l'Audience Award come miglior film drammatico al \"Sundance Film Festival\" e fu premiato nei festival di Berlino, Monaco, Edimburgo, Deauville e Y\u016bbari e fu il primo film statunitense a essere tradotto in spagnolo.\n\"El mariachi\" \u00e8 considerato il primo episodio di una trilogia dedicata da Rodriguez al western e soprattutto a Sergio Leone, uno dei suoi registi preferiti. Il secondo episodio, \"Desperado\", una sorta di remake-sequel, con pi\u00f9 denaro e una star come Antonio Banderas, di \"El Mariachi\", risale al 1995. Il terzo episodio della trilogia, \"C'era una volta in Messico\" (titolo in omaggio ai film di Leone: \"C'era una volta il West\" e \"C'era una volta in America\", suggeritogli da Quentin Tarantino), esce nel 2003.\nOltre ai sopracitati, Rodriguez realizza altri cortometraggi e film, incontra il successo di pubblico e critica con l'innovativo horror \"on the road\" \"Dal tramonto all'alba\" (1996), tratto da un soggetto di Quentin Tarantino, che nel film \u00e8 attore protagonista, insieme a George Clooney.\nLa serie di film comici per famiglie \"Spy Kids\" (2001-2003) riscuote un buon successo, come anche \"Sin City\" (2005), tratto dall'omonimo fumetto di Frank Miller, co-regista dell'opera. Per restituirgli il favore di aver scritto delle musiche per \"\", Tarantino compare come \"special guest director\" e dirige una scena, quella dell'inseguimento in auto con Benicio del Toro, in cambio dello stesso compenso voluto da Rodriguez per le sue composizioni: 1 dollaro, simbolico.\nNella sua carriera Rodriguez ha realizzato anche un fumetto, intitolato \"Los Hooligans\". I protagonisti sono ispirati ai suoi fratelli, e le strisce venivano pubblicate sul quotidiano \"Daily Texan\".\nNel 2007 \u00e8 il creatore - insieme a Quentin Tarantino - di \"Grindhouse\", un film che riporta in voga il cinema d'exploitation degli anni settanta omaggiandolo continuamente tramite collegamenti ad altre pellicole o graffi e bruciature nella pellicola. Il capitolo diretto da Rodriguez si intitola \"Planet Terror\". Nel 2009 viene poi contattato per scrivere e dirigere \"Predators\" (\"sequel\" ideale del film \"Predator\" con Arnold Schwarzenegger), ma preferisce i ruoli di sceneggiatore e produttore, pur scegliendo personalmente il regista Nimr\u00f3d Antal per il film. In seguito dirige \"Machete\" con Danny Trejo. In seguito Rodriguez ha diretto \"Spy Kids 4 - \u00c8 tempo di eroi\". Nel 2011, al San Diego Comic-Con International Rodriguez annuncia un seguito di \"Machete\", intitolato \"Machete Kills\".\nDal 2012 Rodriguez lavora al film breve \"Two Scoops\", nato dal progetto \"Green Screen\" e realizzato in collaborazione con BlackBerry e deviantART.\nParallelamente alla carriera cinematografica, \u00e8 attivo anche nella scena musicale: \u00e8 chitarrista e fondatore della band Chingon, con cui ha realizzato una versione della canzone popolare messicana \"Malague\u00f1a salerosa\", presente nella colonna sonora del film \"\" di Tarantino.\nNel 1990, all'et\u00e0 di 22 anni, Rodriguez ha sposato la produttrice Elisabetta Avell\u00e1n e da lei ha avuto cinque figli. La coppia divorzia nell'aprile 2006 dopo 16 anni di matrimonio, pur tuttavia rimanendo in buoni rapporti in campo cinematografico.\nNel 2007, durante le riprese di \"Grindhouse - Planet Terror\", il regista ha avuto una relazione sentimentale con Rose McGowan, ma la coppia si separa nell'ottobre 2009."}
{"id": "201459", "revid": "767487", "url": "https://it.wikipedia.org/wiki?curid=201459", "title": "Imaginations from the Other Side", "text": "Imaginations From the Other Side \u00e8 il quinto album registrato in studio dei Blind Guardian pubblicato dalla Virgin Records nel 1995.\nIl disco.\n\u00c8 un album molto pi\u00f9 complesso dei precedenti, pi\u00f9 melodico e moderno, con un sound estremamente \"corposo\" reso tale dall'utilizzo del sintetizzatore. Questa scelta provoc\u00f2 molti dissensi tra i fan pi\u00f9 datati, ma port\u00f2 molti giovani fans ad interessarsi a questo gruppo ormai sulla cresta dell'onda. Molti fan lo ritengono uno dei loro album meglio riusciti.\nIl tema portante dell'album \u00e8 l'attrazione per il fantastico; la title track, \"Imaginations From the Other Side\" introduce l'ascoltatore in un mondo di magia e fantasia parlando della \"traversata del pensiero\" verso l'immaginazione. La maggior parte delle tracce \u00e8 comunque ispirata al Ciclo bretone cos\u00ec come \u00e8 stato raccontanto da Terence Hanbury White nel suo romanzo Re In Eterno (The Once And Future King).\nDal disco sono stati estratti i singoli A Past and Future Secret, Mr. Sandman e Bright Eyes (solo in Giappone).\nI disegni di copertina sono di Andreas Marschall."}
{"id": "201461", "revid": "9733", "url": "https://it.wikipedia.org/wiki?curid=201461", "title": "Pirellone", "text": ""}
{"id": "201462", "revid": "767487", "url": "https://it.wikipedia.org/wiki?curid=201462", "title": "The Forgotten Tales", "text": "The Forgotten Tales \u00e8 un album raccolta dei Blind Guardian, pubblicato dalla Virgin Records nel 1996.\nIn questo album i Blind Guardian hanno inserito una serie di cover dei gruppi da loro amati ed alcune versioni riarrangiate di alcuni loro precedenti successi."}
{"id": "201465", "revid": "1318658", "url": "https://it.wikipedia.org/wiki?curid=201465", "title": "Athlon 64 X2", "text": "LAthlon 64 X2 \u00e8 il nome della prima CPU dual Core prodotto da AMD a partire dal 2005.\nCaratteristiche.\nDeriva dall'Athlon 64 ed \u00e8 stata prodotta per Socket 939 e AM2; riprende quindi l'architettura (K8), anche se in fase di sviluppo venne denominata K9. Dal punto di vista tecnico si realizz\u00f2 l'unione di due core Athlon 64 all'interno di un unico die con l'integrazione di unit\u00e0 di controllo addizionali. Essi condividono un controller di memoria (\"memory controller\") dual channel di tipo DDR o DDR2 rispettivamente per le cpu Socket 939 e Socket AM2. Per entrambi i core la cache L1 consta sempre di 128 KiB (64 per i dati e 64 per le istruzioni) mentre la L2 pu\u00f2 avere 512 KiB oppure 1024 KiB, cos\u00ec come avviene per gli Athlon 64 single core.\nL'architettura prevede inoltre che le comunicazioni tra i due core avvengano utilizzando il \"System Request Interface (SRI)\", il cui compito \u00e8 quello di inviare al core disponibile in un preciso momento una particolare richiesta di elaborazione. Tutto il processo avviene all'interno del die del processore, senza dover in nessun modo accedere al bus esterno al processore, l'HyperTransport. Questo schema \u00e8 nettamente pi\u00f9 prestante ed efficiente rispetto ad una comunicazione esterna mediante BUS; quest'ultimo infatti pu\u00f2 causare un collo di bottiglia a causa della maggior latenza e della minor banda passante. Un'implementazione di quest'ultimo schema la si trova ad esempio nell'architettura del Pentium D.\nCPU Core.\nManchester (90 nm SOI).\nDual-core CPU\nToledo (90 nm SOI).\nDual-core CPU\nAthlon X2.\nIl numero '64' \u00e8 stato tolto a partire dalla serie BE-2XX0 (sempre basata sul core Brisbane); dopo qualche mese \u00e8 avvenuto lo stesso anche per la serie precedente con numerazione XX00+ ed anche la pi\u00f9 recente 4X50e (2008) ne \u00e8 ovviamente priva. La ragione \u00e8 che la campagna marketing improntata sul supporto delle istruzioni x86 a 64 bit voluta inizialmente da AMD ha perso via via significato dopo l'avvento delle CPU dual core.\nI processori delle serie BE-2XX0, 4X50e e 5X50e grazie al loro basso TDP sono particolarmente indicati per sistemi a bassissimo consumo nonch\u00e9 per sistemi dedicati all'Home theater (HTPC).\nLo stepping G2 ha apportato un nuovo affinamento del processo produttivo con un ulteriore incremento della gi\u00e0 ottima efficienza energetica e termica del core G1."}
{"id": "201470", "revid": "1543377", "url": "https://it.wikipedia.org/wiki?curid=201470", "title": "Memoriale (atto liturgico)", "text": "Memoriale indica, nella liturgia ebraica e cristiana, l'atto liturgico di far memoria di un avvenimento importante della storia della salvezza. Tale memoria \u00e8 ritenuta attualizzante: il fatto ricordato \u00e8 reso presente, e i suoi frutti resi disponibili per i partecipanti al rito.\nNell'ebraismo.\nIl concetto nasce nell'ebraismo: in esso la celebrazione della Pasqua, nella quale si ricorda la liberazione del popolo d'Israele dalla schiavit\u00f9 d'Egitto attraverso il rito dell'agnello pasquale, \u00e8 \"Zikkaron\" (\u05d6\u05b4\u05db\u05b8\u05bc\u05e8\u05d5\u05b9\u05df ), \"memoriale\" di quella prima liberazione e promessa della liberazione futura.\nNel cristianesimo.\nLa Chiesa cattolica crede che tutta la liturgia \u00e8 memoriale del mistero della salvezza, cio\u00e8 dell'opera che Dio Padre ha realizzato attraverso suo Figlio Ges\u00f9 Cristo, fatto uomo per gli uomini, morto e risorto per la nostra salvezza.\nIl memoriale per eccellenza che la Chiesa cattolica celebra \u00e8 l'Eucaristia, nella quale si ri-attualizza la passione, morte e risurrezione di Ges\u00f9."}
{"id": "201471", "revid": "2043381", "url": "https://it.wikipedia.org/wiki?curid=201471", "title": "Associazione sistema museale della provincia di Ancona", "text": "L'Associazione sistema museale della provincia di Ancona \u00e8 stata un'associazione senza scopo di lucro fondata nel dicembre 1997 per iniziativa dell'Amministrazione provinciale di Ancona e della Comunit\u00e0 montana dell'Esino-Frasassi, con lo scopo di favorire la cooperazione tra i musei esistenti nel territorio provinciale e di promuoverne il patrimonio culturale ed artistico nell'ambito degli itinerari del \"Museo Diffuso\" marchigiano. \u00c8 stata posta in liquidazione nel gennaio 2018, a seguito dell'impossibilit\u00e0 per la Provincia di Ancona di garantire il pagamento della quota associativa annuale prevista dallo Statuto, a seguito dell'eliminazione delle competenze delle province in materia culturale sancita dalla legge 7 aprile 2014, n. 56 (legge Delrio).\nNe facevano parte, oltre agli Enti fondatori, i Comuni ed alcuni soci privati proprietari di musei presenti nel territorio della provincia.\nStoria del MUSAN.\nL'Associazione sistema museale della provincia di Ancona nacque nel 1997. Dal 1998 l'Associazione ha realizzato annualmente il progetto \"Musei da Scoprire\", finalizzato alla promozione dei musei del territorio tramite itinerari turistico-culturali-enogastronomici organizzati durante tutto l'arco dell'anno, rivolti sia ai residenti che ai turisti.\nErano stati inoltre predisposti numerosi laboratori didattici relativi alle collezioni dei musei soci, con la realizzazione, a partire dall'anno scolastico 2004-2005, del progetto \"Scuola-Museo\", per favorire la partecipazione di scolaresche e insegnanti ai laboratori didattici ed alle visite guidate nei musei, che ha visto la presenza annua di oltre 1.800 alunni.\nL'Associazione Sistema museale della provincia di Ancona era attrezzata con un proprio sito internet www.musan.it, e svolgeva attivit\u00e0 di consulenza ai visitatori e turisti al numero verde telefonico 800.43.93.92, presso il quale potevano anche essere effettuate le prenotazioni per visite guidate, degustazioni enogastronomiche, accoglienza turistica.\nIl Sistema museale della provincia di Ancona era socio dell'ICOM - International Council of Museums e membro del direttivo dell'ICOM-Marche."}
{"id": "201481", "revid": "267430", "url": "https://it.wikipedia.org/wiki?curid=201481", "title": "Bart Berman", "text": "\u00c8 conosciuto soprattutto come interprete di Franz Schubert e di musica contemporanea.\nHa studiato pianoforte con Jaap Spaanderman al Conservatorio di Amsterdam ed ha completato i suoi studi di pianoforte con Theo Bruins e una masterclass di Alfred Brendel.\nCome solista, Bart Berman ha ottenuto il Premio d'Eccellenza nei Paesi Bassi, il Primo Premio al Concorso Gaudeamus per interpreti di musica contemporanea, il Premio degli Amici del Concertgebouw di Amsterdam e quattro primi premi partecipando a concorsi per giovani solisti. In occasione dei suoi concerti ha collaborato con i compositori Luciano Berio, Pierre Boulez e Gy\u00f6rgy Ligeti. D\u00e0 concerti in Israele, Europa e negli Stati Uniti, come solista ed in numerose formazioni di musica da camera.\nBart Berman ha studiato composizione con Bertus van Lier al Conservatorio di Amsterdam e con Wouter van den Berg. Ha composto molte opere originali, cadenze per tutti i concerti pianistici di Haydn, Mozart e Beethoven e delle seconde parti pianistiche per composizioni originali di Muzio Clementi e Daniel Steibelt. I pi\u00f9 noti sono i suoi completamenti delle sonate incompiute per pianoforte di Schubert e de \"L'arte della fuga\" di Johann Sebastian Bach."}
{"id": "201487", "revid": "640277", "url": "https://it.wikipedia.org/wiki?curid=201487", "title": "Alberto Angela", "text": "Biografia.\nNato a Parigi nel 1962 e figlio del noto divulgatore scientifico Piero Angela e di Margherita Pastore in Angela, accompagn\u00f2 spesso il padre nei suoi viaggi sin da bambino. Dopo essersi diplomato in Francia, si iscrisse al corso di Scienze Naturali all'universit\u00e0 La Sapienza di Roma, laureandosi infine con 110 e lode e un premio per la tesi, poi pubblicata. Dopo aver prestato il servizio di leva nel Corpo nazionale dei vigili del fuoco, continu\u00f2 gli studi frequentando diversi corsi di specializzazione in universit\u00e0 degli Stati Uniti d'America (Harvard, Columbia University, UCLA), approfondendo la paleontologia e la paleoantropologia. \u00c8 sposato e ha tre figli: Riccardo (1998), Edoardo (1999) e Alessandro (2004). Parla correntemente italiano, inglese, francese, curdo e swahili.\nAttivit\u00e0 di ricerca.\nPer oltre 10 anni svolse attivit\u00e0 di scavo e di ricerca sul campo, partecipando a spedizioni internazionali alla ricerca dei resti fossili di antenati dell'uomo (paleoantropologia) nell'allora Zaire (oggi Repubblica Democratica del Congo), a Ishango, nel 1983 e nel 1984; in Tanzania (Olduvai e Laetoli) nel 1986, 1987 e 1988; nel Sultanato dell'Oman nel 1989, in Etiopia (valle dell'Awash) e in Mongolia nel deserto del Gobi, alla ricerca anche di resti di dinosauri e di mammiferi primitivi, nel 1991.\nNel 1986 partecip\u00f2 alla spedizione e allo scavo nella Gola di Olduvai, che portarono alla scoperta dei resti fossili di un ominide vissuto 1,8 milioni di anni fa (OH62): una forma molto arcaica del genere \"Homo\", con un'anatomia che suggerirebbe l'abitudine di salire ancora sugli alberi. Nel 1991, in Etiopia, durante una spedizione internazionale alla ricerca di fossili di uomini preistorici, la colonna di fuoristrada di ricercatori nella quale si trovava, alla guida di un mezzo, cadde in un'imboscata tesa da trib\u00f9 bellicose (Issa e Boimah) con sparatoria dalla quale usc\u00ec illeso.\nAttivit\u00e0 di divulgazione scientifica.\nAlla propria attivit\u00e0 di studioso ha fatto seguito la professione per la quale \u00e8 pi\u00f9 noto, quella di divulgatore scientifico, in particolare attraverso la televisione. Ha realizzato in questo settore riprese e servizi in tutti i continenti, su siti archeologici e paleontologici, centri di ricerca, santuari naturalistici e anche su etnie e culture in via di estinzione come Wairuru (Ande Peruviane), Hmong e Dao Rossi (confini Vietnam e Cina), Hazda (Tanzania meridionale), Boscimani (Namibia) e Pigmei (Congo).\nTelevisione.\nPer quanto in questo abbia seguito le orme del padre, gli esordi sono stati fortunosi: cominci\u00f2 a lavorare come conduttore per la Televisione Svizzera Italiana (RTSI) dopo essersi fatto notare per la sua comunicativit\u00e0 in seguito a un'intervista da lui rilasciata. Nel 1990, infatti, per questa emittente ide\u00f2, scrisse e condusse in studio il programma \"Albatros\", una serie di 12 puntate di divulgazione scientifica. La serie fu in seguito riproposta in Italia da Telemontecarlo, segnando cos\u00ec il suo esordio italiano.\nNell'ambito dei programmi televisivi, come autore, tuttavia inizi\u00f2 nel 1989, partecipando alla realizzazione di due documentari per la Rai, nelle savane del Serengeti: \"Una giornata di 2 milioni di anni fa\" e \"Leopardo\". Poi concep\u00ec e scrisse assieme al padre \"Il pianeta dei dinosauri\", trasmesso da Rai 1 nel 1993, per il quale realizz\u00f2 tutti i suoi interventi sui siti paleontologici pi\u00f9 importanti di vari continenti anche in francese e in inglese, per le vendite all'estero del programma.\n\u00c8 anche uno degli autori dei programmi: \"Superquark\", (originato da Quark, da una costola del quale \u00e8 nato anche Quark atlante - Immagini dal pianeta, nel 1997); \"Quark Speciale\", e \"Viaggio nel cosmo\" per Rai 1 : anche in questo caso, per \"Viaggio nel cosmo\", tutti i suoi interventi nei principali siti di ricerca spaziale furono realizzati in inglese e francese per le vendite all'estero. Nel 1997 per \"Superquark\" fu il primo con la sua troupe ad entrare (subito dopo la sua scoperta) e a realizzare un servizio televisivo nella pi\u00f9 grande tomba egizia mai scavata (KV5, nella Valle dei Re), opera voluta da Ramses II per i suoi figli e costituita da 130 tra stanze e corridoi. Nel '98, sempre per lo stesso programma, durante una permanenza in Antartide per la realizzazione di alcuni servizi televisivi si trov\u00f2 assieme alla troupe a filmare a circa 30 gradi sotto lo zero. Ancora prima, per una trasmissione \"Viaggio nel cosmo\" del 1996 dedicata all'esplorazione spaziale, realizz\u00f2 un servizio \"galleggiando\" nell'aria in condizioni di assenza di gravit\u00e0 simulata, viaggiando a bordo di un A300 utilizzato dagli astronauti europei per addestrarsi (il volo cre\u00f2 ben 30 volte di seguito queste condizioni sorvolando l'Atlantico).\n\u00c8 inoltre l'autore e conduttore del programma \"Passaggio a Nord Ovest\", su Rai 1. Ancora nel 1998 fu il commentatore sul campo della versione italiana della serie di documentari \"Big Cat Diary\" dedicata ai grandi felini africani, realizzata in coproduzione tra la Rai e la BBC e girata interamente nella riserva di Masai Mara, in Kenya.\nIn questo settore ha avuto anche un'esperienza come \"voce narrante\", quando per il Museo di Storia Naturale di New York prest\u00f2 la sua voce per la versione italiana di un filmato realizzato con tecnologie di realt\u00e0 virtuale e dedicato all'esplorazione dell'universo. Per la versione inglese di questo filmato, proiettato quotidianamente nel Museo, prestarono la voce personaggi fra i quali Tom Hanks, Harrison Ford, Jodie Foster e Liam Neeson.\n\u00c8 il conduttore e assieme al padre anche l'autore del suo programma, \"Ulisse - Il piacere della scoperta\", in onda dal 2000 su Rai 3, la cui prima edizione vinse il Premio Flaiano per la televisione. Nel 2002, mentre si trovava nel deserto del Sahara ai confini tra l'Algeria e il Niger, per realizzare una puntata di \"Ulisse - Il piacere della scoperta\", fu vittima di un rapimento .\n\u00c8 curatore e conduttore della serie di documentari di arte \"Stanotte a...\", in onda dal 2015 su Rai 1.\nPer la satira televisiva, nel 2001 fu oggetto dell'imitazione da parte di Neri Marcor\u00e8 nella trasmissione \"L'ottavo nano\". Alberto Angela grad\u00ec l'imitazione di Marcor\u00e8 al punto da aver preso parte ad uno degli sketch del comico.\nPer Rai 1 ha realizzato il programma \"Meraviglie\", andato in onda per la prima volta nel gennaio 2018 e riproposto anche negli anni a seguire.\nNel settembre del 2018 invece \"Ulisse - Il piacere della scoperta\", dopo 18 anni di Rai 3, debutta su Rai 1 con quattro nuove puntate che riscuotono un grande successo (la prima e l'ultima fanno 4 milioni di telespettatori circa per il 21% e 22,5% di share).\nNel settembre 2020 torna \"Ulisse\", in occasione dei 20 anni del programma, con quattro nuove puntate girate nel post lockdown. Altre quattro puntate andranno in onda poi tra aprile e maggio 2021 oltre allo speciale del 3 giugno in co-host con il padre dal titolo \"Un pianeta meraviglioso - Il futuro da salvare\".\nScritti.\nGiornalista pubblicista, ha collaborato con vari quotidiani e periodici, tra i quali \"La Stampa\", \"Airone\", \"Epoca\" e \"La Voce\" di Indro Montanelli.\nNel 1988 pubblic\u00f2 un saggio sulle nuove tecniche d'interattivit\u00e0 nei musei scientifici, intitolato \"Musei (e mostre) a misura d'uomo. Come comunicare attraverso gli oggetti\". Assieme al padre ha scritto vari libri di divulgazione scientifica: \"La straordinaria storia dell'uomo\" (Mondadori, 1989), \"La straordinaria storia della vita sulla Terra\" (Mondadori, 1992), \"Il Pianeta dei Dinosauri\" (Mondadori, 1993), \"Dentro al Mediterraneo\" (Mondadori, 1995), \"La straordinaria storia di una vita che nasce. Nove mesi nel ventre materno\" (RAI-Eri-Mondadori, 1996), \"Squali\" (Mondadori, 1997), \"Viaggio nel Cosmo\" (Mondadori, 1998), \"Mostri marini\" (Mondadori, 2001). A questi sono seguiti: \"Una giornata nell'Antica Roma. Vita quotidiana, segreti e curiosit\u00e0\" (Mondadori, 2007), \"Impero\" (Mondadori, 2010) e \"Amore e sesso nell'antica Roma\" (Mondadori, 2012).\nNel novembre 2015 usc\u00ec il libro \"San Pietro\" (Rizzoli), incentrato sulla famosa basilica. Sempre lo stesso anno, grazie ai proventi derivati dalla vendita dell'opera \"I tre giorni di Pompei\" (Rizzoli, 2014), fu possibile restaurare l'affresco \"Adone ferito\" dell'omonima casa pompeiana. Nel 2016 esce, sempre per l'editore Rizzoli, \"Gli occhi della Gioconda. Il genio di Leonardo raccontato da Monna Lisa\" dove, come suggerisce il titolo, il divulgatore racconta la vita di Leonardo e le sue principali opere adottando un punto di vista insolito e originale: i dettagli del celebre dipinto divengono cos\u00ec il pretesto per svelare e raccontare non solo il \"modus operandi\" del genio rinascimentale, ma anche i luoghi pi\u00f9 significativi in cui il maestro si trov\u00f2 a operare. Nel 2020 esce invece \"L'Ultimo Giorno di Roma\", primo libro di una trilogia riguardante l'incendio di Roma del 64 d.C.\nNell'aprile del 2021, esce il secondo libro della trilogia succitata, \"L'inferno su Roma\", mentre per novembre \u00e8 prevista l'uscita del terzo ed ultimo capitolo della trilogia."}
{"id": "201492", "revid": "37176482", "url": "https://it.wikipedia.org/wiki?curid=201492", "title": "Speyer", "text": ""}
{"id": "201495", "revid": "79968", "url": "https://it.wikipedia.org/wiki?curid=201495", "title": "Morfema", "text": "Nella linguistica descrittiva moderna, il morfema \u00e8 il pi\u00f9 piccolo elemento dotato di significato in una parola (o in un enunciato) e si colloca sul piano della prima articolazione. In questo senso, rappresenta l'unit\u00e0 di analisi della morfologia. Questa analisi, detta \"analisi morfemica\", consiste nell'individuazione di confini tra elementi linguistici e avviene tramite segmentazione. Essa considera anche le modificazioni fonologiche che avvengono tra i morfemi abbinati. Va considerato che esistono unit\u00e0 minime prive in s\u00e9 di significato (sono i fonemi) e unit\u00e0 dotate di significato, ma non minime (sono i sintagmi).\nNella sua accezione pi\u00f9 generale, il termine corrisponde grossomodo al concetto di monema della terminologia linguistica francese, legato al nome del linguista Andr\u00e9 Martinet, e al giorno d'oggi lo ha ormai sostituito.\nIl termine \u00e8 stato coniato su \"fonema\", un precedente termine tecnico della linguistica.\nScomposizione di parole in morfemi.\nSe prendiamo ad esempio le parole italiane \"parla\", \"parlavo\", \"parlando\", \"parlante\", \"parlare\", \u00e8 facile identificare un elemento \"parl\"- e altri elementi (-\"a\", -\"avo\", -\"ando\", -\"ante\", -\"are\"). Tanto l'elemento \"parl\"- quanto gli altri sono morfemi: tutti questi elementi hanno un significato proprio (spesso indicato tra parentesi graffe). Il primo morfema (\"parl\"-) veicola il significato centrale della forma linguistica in questione. Il morfema -\"a\" significa {INDICATIVO PRESENTE 3a PERSONA}; il morfema -\"avo\" significa {INDICATIVO IMPERFETTO 1a PERSONA}; il morfema -\"ando\" significa {GERUNDIO PRESENTE}; il morfema -\"ante\" significa {PARTICIPIO PRESENTE SINGOLARE}; il morfema -\"are\" significa {INFINITO}. Come si pu\u00f2 vedere, un morfema pu\u00f2 veicolare sincreticamente pi\u00f9 informazioni grammaticali (il morfema -\"i\", in \"ragazzi\", significa contemporaneamente {MASCHILE} e {PLURALE}).\nUn altro esempio \u00e8 la parola inglese \"tourists\", che pu\u00f2 essere scomposta in \"tour\" ('viaggio'), -\"ist\"- (che significa, tra le altre cose, {PERSONA CHE FA QUALCOSA}) e -\"s\" (che significa {PLURALE}).\nIl processo di scomposizione \u00e8 attuato intuitivamente dai parlanti tramite una segmentazione.\nDall'analisi morfemica si evincono due punti fondamentali:\nCategorie di morfemi.\nMorfemi lessicali e morfemi grammaticali.\nNella parola italiana \"parla\" \u00e8 possibile distinguere un morfema lessicale (\"parl\"-) e un morfema grammaticale (-\"a\").\nQuesta \u00e8 una prima fondamentale distinzione tra morfemi:\nNella linguistica storica si preferisce limitare il concetto di morfema a un elemento non ulteriormente suddivisibile che abbia una funzione grammaticale, escludendo dunque i morfemi indicati come lessicali; ci\u00f2 che resta di una parola una volta tolti tutti i morfemi si chiama semantema.\nMorfemi liberi e morfemi legati.\nDagli esempi precedenti \u00e8 poi possibile constatare che ci sono morfemi che possono stare da soli (come la parola inglese \"tour\") e morfemi che non possono stare da soli e quindi devono legarsi ad altri morfemi. I primi sono detti morfemi liberi, i secondi morfemi legati. In molte lingue, il tipo classico di morfema legato \u00e8 l'affisso. In inglese, tutti gli affissi sono morfemi legati, mentre sostantivi e verbi sono generalmente morfemi liberi, che possono eventualmente legarsi ad un altro morfema (ad esempio, alla -\"s\" del plurale o a -\"ed\" per formare il passato). In inglese, quando un morfema libero (come \"dress\", 'vestito') si lega ad altri morfemi \u00e8 detto \"radice\". Ad esempio, nella parola \"undressed\", \"un\"- \u00e8 un prefisso (cio\u00e8 un particolare tipo di affisso), \"dress\" \u00e8 la radice, -\"ed\" \u00e8 un suffisso (altro tipo di affisso).\nUna prima difficolt\u00e0 \u00e8 legata al fatto che alcuni elementi che sembrano radici non sono in realt\u00e0 morfemi liberi. Ad esempio, nelle parole inglesi \"receive\", \"reduce\" e \"repeat\" sembra possibile riconoscere il prefisso \"re\"- (con il significato di {DI NUOVO}), ma -\"ceive\", -\"duce\" e -\"peat\" non sono morfemi liberi. Qualcosa di analogo accade in italiano: la parola \"riaprire\" pu\u00f2 essere scomposta in \"ri\"- (con il significato di {DI NUOVO}), \"apr\"- (radice) e -\"ire\" (con il significato di {INFINITO}), mentre una scomposizione analoga non \u00e8 possibile per \"ripetere\". Altrettanto, \"rifare\" significa \"fare di nuovo\", ma \"riparare\" non vuol dire \"parare di nuovo\".\nRadici legate.\nIn italiano esistono pochi morfemi liberi (ad esempio, \"citt\u00e0\", \"specie\", \"sopra\", \"bene\", \"l\u00e0\"), mentre la maggior parte delle parole consiste di \"radici legate\", come in \"rimontato\", scomponibile in \"ri\"- (prefisso legato), \"mont\"- (radice legata), -\"at\"- (suffisso legato), -\"o\" (suffisso legato). In lingue tendenzialmente analitiche (in cui, cio\u00e8, ogni parola \u00e8 scomponibile in un numero basso di morfemi o non \u00e8 scomponibile affatto), come l'inglese, invece, la maggior parte delle parole \u00e8 rappresentata da morfemi liberi (quindi anche nomi, aggettivi, verbi ecc.).\nMorfemi lessicali e morfemi funzionali.\nCome detto, sono morfemi lessicali i morfemi che veicolano il significato centrale di una parola. \u00c8 il caso dell'italiano \"parl\"- o dell'inglese \"talk\": nel primo caso si ha una radice legata, nel secondo un morfema libero. Ci\u00f2 dipende dal fatto che l'italiano \u00e8 una lingua flessiva, con un indice di sinteticit\u00e0 pi\u00f9 alto rispetto all'inglese (ci\u00f2 significa che, in media, una parola italiana contiene pi\u00f9 morfemi rispetto ad una parola inglese, che, al limite, non \u00e8 scomponibile).\nAltri morfemi liberi non veicolano propriamente il contenuto del messaggio della comunicazione, ma hanno un ruolo funzionale (e sono detti per questo \"morfemi funzionali\"): si tratta, ad esempio, delle parole italiane \"e\", \"ma\", \"quando\", \"perch\u00e9\", \"su\", \"in\", \"il\" ecc. Come si vede, si tratta sostanzialmente di congiunzioni, preposizioni, articoli e pronomi: queste parole sono spesso indicate come \"parole vuote\", cio\u00e8 parole che piuttosto che veicolare un significato proprio stabiliscono relazioni tra le \"parole piene\", quelle cio\u00e8 dotate di significato proprio, come nomi, aggettivi, verbi ecc. Questo genere di morfemi liberi esiste anche in inglese (\"and\", \"but\", \"when\", \"because\", \"on\", \"in\", \"the\" ecc.). \u00c8 assai raro che alle lingue si aggiungano nuovi morfemi funzionali: questa classe di parole \u00e8 quindi considerata \"chiusa\".\nMorfemi derivativi e morfemi flessivi.\nTra i morfemi legati, \u00e8 possibile distinguere morfemi derivativi (o derivazionali) e morfemi flessivi (o flessionali).\nI primi sono utilizzati per creare parole nuove, spesso di categorie grammaticali diverse. La forma di partenza \u00e8 detta forme base. Ad esempio, dall'aggettivo inglese \"good\" ('buono'), con l'aggiunta del suffisso -\"ness\", si ottiene un nome (\"goodness\", 'bont\u00e0'). Dall'aggettivo italiano \"leale\", con l'aggiunta del suffisso -\"t\u00e0\", si ottiene il nome \"lealt\u00e0\". Anche i prefissi possono essere morfemi derivativi (ad esempio, da \"costituzionale\" si ottiene \"incostituzionale\" con il prefisso \"in\"-).\nIl processo generale di formazione di parole nuove tramite l'aggiunta di morfemi \u00e8 detto derivazione.\nLatino e greco offrono esempi di derivazione da infissi: dalla radice latina \"vic\"- ('vincere') si ottiene \"vin-c-o\" ('io vinco'); dalla radice greca \"math\"- ('imparare') si ottiene \"ma-n-th\u00e1no\" ('io imparo'). In entrambi i casi, l'infisso \u00e8 nasale.\nQuanto ai morfemi flessivi, essi non vengono usati per formare parole nuove, ma per precisare l'informazione grammaticale. Sono ad esempio usati per indicare se la parola \u00e8 singolare o plurale.\nEcco alcuni esempi di morfemi flessivi in lingua italiana:\nIl processo di formazione di parole tramite morfemi flessivi \u00e8 detto flessione.\nUna parola appartenente ad una data categoria grammaticale (ad esempio, un aggettivo), modificata da un morfema flessivo, non cambia per questo categoria grammaticale: l'aggettivo inglese \"old\" (morfema libero), se modificato dal morfema legato -\"er\" (dall'inglese antico -\"ra\"), passa al grado comparativo, ma resta un aggettivo.\nMorfemi derivativi e morfemi flessivi sono spesso usati nella stessa parola. Ad esempio, la parola \"nazionali\" \u00e8 composta dal morfema lessicale \"nazion-\" (radice legata), dal morfema derivativo -\"al\"- (suffisso legato), che deriva l'aggettivo da un nome, e dal morfema flessivo -\"i\", che \u00e8 la desinenza e significa {PLURALE}. In genere, il morfema flessivo segue quello derivativo: cos\u00ec nell'esempio italiano \"nazionali\" e nella parola inglese \"teachers\", formata dal morfema lessicale \"teach\" (verbo 'insegnare'), il morfema derivativo -\"er\" (dall'inglese antico -\"ere\") e il morfema flessivo -\"s\".\nA differenza delle lingue tendenzialmente analitiche, nelle lingue flessive, le parole sono necessariamente legate ai morfemi flessivi. I morfemi derivativi hanno invece uno spazio operativo assai pi\u00f9 ristretto. Se, ad esempio, prendiamo il suffisso inglese -\"ness\", che forma nomi astratti da aggettivi, la sua applicazione alle basi non \u00e8 sistematica (come accade invece con il morfema flessivo italiano -\"o\", che significa {PRESENTE 1a PERSONA SINGOLARE}): mentre da \"tender\" ('tenero') \u00e8 possibile ottenere \"tenderness\" ('tenerezza'), lo stesso non accade con \"lucid\" (*\"lucidness\"). Nelle lingue, dunque, esistono parole possibili che pure non fanno parte del repertorio dei parlanti (ad esempio, in italiano non esiste \"iniziamento\").\nEsistono peraltro restrizioni legate a ragioni di linguistica storica. Ad esempio, il suffisso inglese -\"ity\" si lega di norma a basi di origine latina (esiste \"vanity\", ma non *\"sweetity\").\nSchematizzazione.\nLe diverse categorie di morfemi possono essere cos\u00ec schematizzate:\nMorfi e allomorfi.\n\u00c8 chiaro che nello studio di una lingua ci si pu\u00f2 imbattere in forme diverse dello stesso \"concetto\", ad esempio si pensi alle coniugazioni irregolari dove la radice si modifica (\"muoi-o\", \"muor-i\", \"mor-iamo\") o agli aggiustamenti ortografici (\"bac-o\", \"bach-i\") o fonologici (\"amic-o\", \"amic-i\") che si possono trovare in alcune declinazioni.\nIn linguistica si \u00e8 compreso che il morfema \u00e8 un concetto pi\u00f9 funzionale se concepito come astrazione. Non importa, cio\u00e8, quale sia la forma particolare che esso assume in una parola: si tratta sempre dello stesso morfema. La forma precisa di un morfema che si trova in una parola si chiama morfo: \"muoi-\", \"muor-\" e \"mor-\" sono allomorfi (cio\u00e8 morfi di una stessa classe) dello stesso morfema; e cos\u00ec pure \"bac-\" e \"bach-\" o \"amic-\" (, con c occlusiva velare) e \"amic-\" (, con c affricata alveopalatale).\nIn questo modo si possono trovare regole fisse anche in una coniugazione irregolare; confrontando per esempio \"muoi-o\", \"muor-i\", \"mor-iamo\" con \"dorm-o\", \"dorm-i\", \"dorm-iamo\" troviamo come regola che vanno apposte le desinenze \"-o\", \"-i\" e \"-iamo\" al morfema della radice. Quale dev'essere il morfo esatto che si trova nella parola dipende dall'uso della lingua.\nMorfemi discontinui.\nUn morfema pu\u00f2 essere composto anche di pi\u00f9 parti separate con altri morfemi in mezzo; ad esempio in lingua tedesca il participio passato si forma apponendo contemporaneamente un prefisso e un suffisso alla radice del tema. Si prenda come esempio il verbo \"lieben\", che corrisponde all'italiano \"amare\"; esso \u00e8 composto dalla radice \"lieb-\" e dalla desinenza \"-en\": dalla radice \"lieb-\" si ricava il participio \"geliebt\", che corrisponde all'italiano \"amato\", apponendo il morfema \"ge- (...) -t\". \u00c8 da notare che non esistono n\u00e9 la forma \"*gelieb\" n\u00e9 la forma \"*liebt\" e dunque si tratta proprio di un unico morfema in quanto non pu\u00f2 essere ulteriormente suddiviso; talvolta \u00e8 chiamato \"circonfisso\", altre volte \"morfema parasintetico\" o morfema discontinuo.\nL'esistenza di questo tipo di morfemi \u00e8 controversa e sostengono che in realt\u00e0 si tratta di un'operazione in due passi: si parte da un tema diverso ottenuto per prefissazione (nell'esempio \u00e8 \"ge-lieb-\") a cui si appone la desinenza (nell'esempio \u00e8 \"-t\") distinguendo dunque le due particelle come morfemi separati.\nUn caso particolare sono le lingue non concatenative, come le lingue semitiche, in cui le radici sono una sequenza di consonanti nelle quali si incastrano a pettine le vocali che ne precisano la funzione grammaticale; ad esempio in ebraico la radice \"*gdl\" ha il senso di \"grandezza\": la parola \"gadol\" significa \"grande (maschile)\", la parola \"gadal\" significa \"egli crebbe\", la parola \"godel\" significa \"dimensione\", e cos\u00ec via. In questo caso il morfema della radice si pu\u00f2 indicare con \"g-d-l\", mentre i vari morfemi grammaticali applicati si possono indicare con \"-a-o-\", \"-a-a-\", \"-o-e-\", e cos\u00ec via."}
{"id": "201496", "revid": "228587", "url": "https://it.wikipedia.org/wiki?curid=201496", "title": "Banovina della Drina", "text": "La Banovina della Drina (in serbo-croato Drinska Banovina) era una delle banovine in cui era suddiviso il Regno di Jugoslavia. La capitale era Sarajevo. Le banovine jugoslave erano intenzionalmente non in relazione con i confini etnici. Il suo nome \u00e8 dovuto al fiume Drina.\nLa banovina venne creata nel 1929, e cess\u00f2 di esistere insieme al Regno di Jugoslavia nel 1941. Includeva porzioni della moderna Bosnia ed Erzegovina e della Serbia."}
{"id": "201500", "revid": "339392", "url": "https://it.wikipedia.org/wiki?curid=201500", "title": "Serbia-Montenegro", "text": ""}
{"id": "201510", "revid": "767487", "url": "https://it.wikipedia.org/wiki?curid=201510", "title": "Llu\u00eds Llach", "text": "Assieme a Joan Manuel Serrat \u00e8 il pi\u00f9 noto rappresentante della Nova can\u00e7\u00f3 catalana; ma, a differenza di Serrat, compone le sue canzoni esclusivamente in catalano. Il suo percorso inizia nel 1967 come membro de Els setze jutges; e gi\u00e0 dai primi anni scrive autentici inni di lotta e resistenza antifascista che divengono ben presto notissimi in tutta la Spagna sebbene composti in lingua catalana.\n\u00c8 il caso di \"Cal que neixin flors a cada instant\" (\u201cBisogna che nascano fiori in ogni momento\u201d), \"La gallineta\" (\u201cLa gallinella\u201d) o \"L'estaca\" (\"Il Palo\"), forse la sua canzone pi\u00f9 nota, tradotta in molte lingue e vero strumento di rivendicazione e lotta popolare.\nD'altro lato, Llu\u00eds Llach (si pronuncia \"gliu\u00ecs gli\u00e0c\") \u00e8 forse il cantautore iberico con la pi\u00f9 vasta e solida formazione musicale e che pi\u00f9 ha sviluppato il proprio percorso artistico e politico. La sua versatilit\u00e0 di compositore \u00e8 straordinaria, passando fra la tradizione catalana e le sonorit\u00e0 mediterranee (in questo molto simile al De Andr\u00e9 di \"Cr\u00eauza de m\u00e4\"), tra cantate di sapore classico e ritmi decisamente pop e rock.\nIn Italia \u00e8 stato conosciuto grazie al Club Tenco che lo ha premiato nel 1979 e lo ha ripresentato alla Rassegna della Canzone d'Autore negli anni 1981, 1983, 1989, 2005 (\u00e8 l'artista straniero che vanta pi\u00f9 partecipazioni). In Italia \u00e8 stato pubblicato un unico disco, dalla Divergo nel 1979: \"Venim del nord, venim del sud\" (il cui titolo originale era \"El meu amic el mar\"). In lingua italiana sono state incise alcune sue canzoni: \"Vinyes verdes vora el mar\" (\"Vigne verdi sopra il mare\" interpretata da Milva e \"Una canzone a Laura\" (\"Laura\") cantata dal catalano Roger Mas. Le canzoni, tradotte da Sergio Secondiano Sacchi, fanno parte del doppio cd collettivo \"Quelle piccole cose\" edito da Ala Bianca. Alessio Lega ha tradotto e interpretato \"Aprile 74\" (\"Abril 74\" per il doppio cd \"Si v\u00e9ns amb mi\" omaggio internazionale a Llu\u00eds Llach. La cui canzone pi\u00f9 celebre \"L'estaca\" (che \u00e8 anche l'inno della squadra di rugby a XV dell'Union Sportive Arlequins Perpignan di Perpignano) \u00e8 stata cantata in occitano da Lou Dalfin col titolo \"Lo pal\"."}
{"id": "201511", "revid": "33528", "url": "https://it.wikipedia.org/wiki?curid=201511", "title": "Camillo Benso di Cavour", "text": ""}
{"id": "201517", "revid": "16758", "url": "https://it.wikipedia.org/wiki?curid=201517", "title": "Coppa Spengler", "text": "La Coppa Spengler (in francese \"Coupe Spengler\", in inglese e in tedesco \"Spengler Cup\") \u00e8 un torneo di hockey su ghiaccio che si svolge a cadenza annuale a Davos (Svizzera).\nRisalendo la prima edizione di tale torneo al 1923 esso \u00e8 accreditato della fama di competizione a inviti pi\u00f9 antica della storia dell'hockey su ghiaccio.\nIl torneo \u00e8 organizzato e ospitato dal e gli incontri si tengono alla Vaillant Arena tra il 26 e il 31 dicembre di ogni anno.\nDelle formazioni extraeuropee invitate alla competizione la pi\u00f9 nota \u00e8 il (di fatto la Nazionale canadese), vincitrice di quattordici edizioni e detentore al 2017 del trofeo; il , anch'esso di fatto una selezione nazionale; alcune formazioni della NCAA, detentori della Calder Cup e campioni della Ontario Hockey Association; nel 1971 partecip\u00f2 anche una selezione del Giappone.\nLa Coppa Spengler \u00e8 trasmessa in Svizzera sulle diverse emittenti del gruppo SRG SSR. Nella maggior parte d'Europa \u00e8 visibile su Eurosport 2, mentre in Russia \u00e8 trasmessa su RTR Sport mentre in Canada su TSN. La banca svizzera UBS sponsorizza da lunga data competizione e, insieme al comitato organizzativo della Spengler Cup, organizza \u00abJugend trainiert mit Spengler Cup-Stars\u00bb, evento durante il quale ragazzi e bambini hanno l'opportunit\u00e0 di allenarsi con i campioni di hockey.\nStoria.\nIl trofeo della Coppa Spengler fu presentato nel 1923 dal dottor Carl Spengler come un'opportunit\u00e0 per vedere all'opera le formazioni provenienti dall'area germanofona, fino ad allora emarginate in conseguenza dell'esito della prima guerra mondiale. Con il passare degli anni iniziarono a militare squadre di numerose nazioni europee, aumentando il prestigio della competizione. Nel secondo dopoguerra si presentarono anche squadre di forte tradizione come quelle sovietiche, svedesi e cecoslovacche.\nNel 1923 il trofeo fu attribuito all'Oxford University Ice Hockey Club, squadra inglese composta da studenti canadesi. Dal 1965 al 1983 il torneo fu segnato dal dominio delle squadre sovietiche e cecoslovacche. Nel 1984 debutt\u00f2 il Team Canada, vincitore di undici Coppe Spengler. Il Team Canada \u00e8 composto soprattutto da giocatori impiegati nei campionati europei, con l'aggiunta di alcuni elementi provenienti dall'American Hockey League.\nDalla sua nascita fino al 1978 le gare si svolgevano su una pista all'aperto. All'esterno della Vaillant Arena, dove dal 1979 si disputano tutte le partite, esiste ancora tale pista, una delle piste naturali pi\u00f9 grandi al mondo.\nSquadre.\nDall'edizione del 2010 la Coppa Spengler \u00e8 passata dalle tradizionali cinque a sei squadre, in modo da rendere pi\u00f9 ricco il calendario delle gare. Le squadre vengono suddivise in gruppi da tre: le prime qualificate passano direttamente alle semifinali, mentre le altre quattro squadre si contendono gli altri due posti attraverso appositi spareggi. La finale si svolge ogni 31 dicembre alle ore 12.\nDato che spesso le squadre invitate devono interrompere il proprio calendario viene data l'opportunit\u00e0 di ingaggiare alcuni giocatori appositamente per disputare la Coppa Spengler: un portiere e tre giocatori di movimento. Tali giocatori provengono in misura maggiore dalla Lega Nazionale A svizzera, in modo anche da attirare un maggior numero di spettatori svizzeri. Il rischio di infortuni spesso frena i prestiti da parte delle squadre interessate, e per tale motivo viene offerta dall'organizzazione una cifra d'indennizzo alle altre squadre del campionato svizzero di hockey su ghiaccio.\nTrofeo.\nL'attuale trofeo della Coppa Spengler \u00e8 caratterizzato da sei bastoni di legno che si congiungono in cima presso un puck trasparente. Alla base vi \u00e8 un supporto di colore scuro a simulare l'effetto del granito. Il nome del trofeo si deve a quello del medico Carl Spengler.\nSponsor.\nIl colosso svizzero UBS \u00e8 partner principale della Spengler Cup da pi\u00f9 di trent'anni, dal 1985."}
{"id": "201542", "revid": "287204", "url": "https://it.wikipedia.org/wiki?curid=201542", "title": "Riforma monetaria di Augusto", "text": "La Riforma monetaria di Augusto venne attuata tra il 23 ed il 20 a.C. (forse, secondo recenti studi nel 19 a.C.) allo scopo di risolvere il disordine che si era creato nella produzione monetaria di Roma. Le emissioni monetali furono assai numerose, grazie al bottino che il \"Princeps\" aveva riportato dalla nuova provincia d'Egitto ed alle miniere spagnole, tanto da provocare un eccesso di moneta, il conseguente taglio dei tassi di interesse e l'aumento del valore delle propriet\u00e0 terriere.\nContesto storico.\nDopo Azio, Ottaviano decise di annettere l'Egitto (30 a.C.), compiendo l'unificazione dell'intero bacino del Mediterraneo sotto il dominio di Roma. Egli era divenuto, di fatto, il padrone assoluto dello stato romano, anche se formalmente Roma era ancora una repubblica e Ottaviano stesso non era ancora stato investito di alcun potere ufficiale, dato che la sua \"potestas\" di triumviro non era stata pi\u00f9 rinnovata: nelle \"Res Gestae\" riconosce di aver governato in questi anni in virt\u00f9 del \"potitus rerum omnium per consensum universorum\" (\"consenso generale\"), avendo per questo motivo ricevuto una sorta di perpetua \"tribunicia potestas\" (certamente un fatto extra-costituzionale). Finch\u00e9 questo consenso continu\u00f2 a comprendere l'appoggio leale degli eserciti, Ottaviano pot\u00e9 governare al sicuro, e la sua vittoria costitu\u00ec, di fatto, la vittoria dell'Italia sul vicino Oriente; la garanzia che mai l'impero romano avrebbe potuto trovare altrove il suo equilibrio e il suo centro al di fuori di Roma.\nEgli cominci\u00f2, pertanto, a riorganizzare ogni settore della \"Res publica romana\", a partire dall'amministrazione finanziaria. Attribu\u00ec un salario e una gratifica di congedo a tutti i soldati dell'esercito imperiale (sia ai legionari che agli ausiliari); assegn\u00f2 un salario (\"salaria\") per il servizio pubblico per tutti i rappresentanti del senato, per poi estenderlo gradualmente anche alle magistrature ordinarie. La magistratura di tipo repubblicano fu retribuita con indennizzi e cibaria, piuttosto che con salaria. Costitu\u00ec inoltre il \"Fiscus Caesaris\" (ovvero la cassa delle entrate dell'imperatore), accanto al vecchio \"aerarium\", che rimase la cassa principale (affidata dal 23 a.C. a due pretori, non pi\u00f9 a due questori), ma Augusto fu autorizzato ad attingere da esso le somme necessarie per tutte le funzioni amministrative e militari. L'imperatore, di fatto, poteva dirigere la politica economica di tutto l'impero e assicurarsi che le risorse fossero equamente distribuite in modo che le popolazioni sottomesse potessero considerare il governo di Roma una benedizione, non una condanna. Cre\u00f2 infine un \"aerarium militare\" per i compensi da dare ai veterani.\nPromosse, quindi, la rinascita economica, del commercio e dell'industria attraverso l'unificazione dell'area mediterranea, debellando completamente la pirateria e migliorando la sicurezza lungo le frontiere e internamente alle Province. Cre\u00f2 una fitta rete stradale con un ottimo livello di manutenzione, istituendo numerosi \"curatores viarum\" per la manutenzione delle strade in Italia e nelle Province; nuovi porti commerciali e nuove attrezzature portuali come moli, banchine, fari; finanzi\u00f2 l'escavazione di canali e nuove esplorazioni (a volte anche militari oltrech\u00e9 commerciali) in terre lontane come l'Etiopia, la penisola arabica (fino all'attuale Yemen), le terre dei Garamanti, dei Germani del fiume Elba e l'India. In questa maniera restaur\u00f2 la \"pax romana\" in tutto l'impero.\nPer fare tutto ci\u00f2 erano per\u00f2 necessari strumenti finanziari-monetari adeguati, che lo stesso decise di riformare tra il 23 ed il 15 a.C., fissando i cambi tra la moneta aurea (1/42 di libbra) equivalente a 25 denari d'argento e a 100 sesterzi di rame, che rest\u00f2 praticamente immutato per i due secoli successivi.\nPrincipali novit\u00e0 della riforma.\nLe novit\u00e0 principali sono:\nTipi di monete e pesi.\nAugusto garant\u00ec, con la sua riforma \"quadrimetallica\", una migliore e stabile produzione di monete, aprendosi anche a nuovi commerci grazie ad un maggior utilizzo e continuo di monete in \u00c6:\nIl metallo contenuto negli aurei e nei denarii era quasi puro, come risulta da analisi moderne e da quanto ci hanno tramandato gli autori antichi. L'aureo in epoca augustea pesava 1/42 di libbra, pari a 7,79 gr. Nella realt\u00e0 si arrivava anche a pesi leggermente superiori, attorno ai 7,86-7,98 gr. Il denario invece doveva pesare 1/84 di libbra, pari a 3,892 gr. La riforma di Augusto vide anche l'adozione di una nuova lega composta da rame e zinco, chiamata oricalco. Quest'ultima fu impiegata per i sesterzi, che divenivano cos\u00ec la pi\u00f9 importante moneta in \u00c6, del peso di circa 27 gr. (= 1 oncia). Con questa lega furono coniati anche i dupondii (peso 13,65 gr. = 1/2 di oncia). In rame furono invece coniati gli assi (pari a 10,90 gr.) ed i quadranti (pari a circa 3,24 gr.).\nInterscambi tra monete.\nIl nuovo sistema ponderale prevedeva un preciso e rigoroso sistema di scambi tra i diversi nominali. Il riordino non modifica i rapporti tra le varie monete che rimangono uguali a prima: un denario continua a valere 16 assi, o 4 sesterzi."}
{"id": "201544", "revid": "1277703", "url": "https://it.wikipedia.org/wiki?curid=201544", "title": "Piccola casa nella prateria", "text": ""}
{"id": "201553", "revid": "1652635", "url": "https://it.wikipedia.org/wiki?curid=201553", "title": "Verdura", "text": "Verdura \u00e8 un termine gastronomico-nutrizionale utilizzato per indicare varie parti (fiori, frutti, fusti, foglie, radici, semi) di piante utilizzate nell'alimentazione umana, come ad esempio gli ortaggi.\nDefinizione.\nNon avendo il termine una definizione strettamente scientifico-botanica, la sua accezione \u00e8 variata nel corso dei secoli, al variare dell'alimentazione dei popoli. Tra questi, per esempio, la lattuga, le foglie di spinacio, i frutti delle zucche, le radici di carota, i germogli del cappero e i giovani fusti della pianta dell'asparago, i fiori del carciofo.\nNon tutti i cibi vegetali sono parte del gruppo delle verdure, quali appunto i cereali, legumi, funghi molta frutta e molte spezie.\nLa verdura trova applicazione in un'ampia quantit\u00e0 di varianti gastronomiche, sia come piatto a s\u00e9 stante, sia come accompagnamento per piatti di carne, pesce o formaggi, sia come ingrediente per ripieni e infine, sebbene pi\u00f9 raramente, come ingrediente per dolci. Esempi in tal senso sono la confettura di pomodori e quella di rabarbaro.\nLe verdure vengono classificate o suddivise in base al colore il quale in linea di massima indica le propriet\u00e0 delle diverse verdure:\nPropriet\u00e0 nutrizionali.\nA seconda del tipo, il 90-95% del suo peso \u00e8 costituito da acqua e contiene elevate quantit\u00e0 di fibre.\nLa verdura \u00e8 ricca di vitamine e sali minerali, anche proteine e amido. Questo la rende indispensabile alla nutrizione umana. Le vitamine, infatti, sono necessarie per mantenere la struttura dei tessuti e degli organi, per la sintesi di enzimi e ormoni, e per la produzione di energia. Poich\u00e9 il corpo non le produce \u00e8 necessario assumerle mediante l'alimentazione. La carenza cronica pu\u00f2 comportare gravi disfunzioni.\nLa verdura \u00e8 ritenuta un buon antiossidante, in grado di neutralizzare i radicali liberi e proteggere dall'invecchiamento precoce e altre patologie, tra cui \u2013 storicamente \u2013 lo scorbuto, la gotta e la pellagra.\nL'impiego della verdura nell'alimentazione quotidiana \u00e8 comune nelle diete ipocaloriche perch\u00e9 permette di giungere alla saziet\u00e0 con un introito calorico ridotto.\nLe verdure di colore verde scuro sono in genere ricche di fibre, vitamina A (beta-carotene), vitamina C, vitamina E e vitamina K, acido folico, riboflavina, calcio, ferro, magnesio e potassio.\nQuelle rosse o arancioni sono ricche di antiossidanti.\nProduzione.\nLa produzione commerciale di verdure avviene tramite coltivazione sia in serra sia in aperta campagna, sia con metodi tradizionali sia da coltivazioni integrate o biologiche."}
{"id": "201554", "revid": "22475", "url": "https://it.wikipedia.org/wiki?curid=201554", "title": "Miranda IM", "text": "Miranda IM \u00e8 un instant messenger multiprotocollo, libero (GNU GPL) per Windows.\nIl software si costituisce di un leggerissimo client di base espandibile con centinaia di plugin e multi-lingua, anche negli stessi plugin. \u00c8 un client che si distingue per la leggerezza: l'interfaccia grafica di base con 2-3 protocolli installati.\nCaratteristica importante del software \u00e8 quella di poter essere caricato su supporto removibile e ci\u00f2 lo rende adatto alle pendrive USB.\nSul sito di Miranda IM sono presenti plugin per personalizzare vari aspetti del client, dall'interfaccia grafica ai vari protocolli dall'organizzazione dei contatti ai feed RSS.\n\u00c8 possibile anche scegliere quali plugin caricare al successivo avvio del client, in modo che i plugins utilizzati pi\u00f9 raramente possano essere disabilitati per il tempo in cui non li si usa.\nLa sua natura estremamente flessibile, rende Miranda IM un software molto popolare tra tutti quelli che amano personalizzare il proprio software rimanendo comunque di facile utilizzo. Per installare la maggior parte dei plugin infatti non serve far altro che copiare una DLL nell'apposita cartella \"\\Plugins\".\nConnettivit\u00e0.\nTra i protocolli supportati via plugin troviamo\nStoria.\nPrime versioni.\nMiranda IM \u00e8 stato creato da Roland Rabien (figbug) il 2 febbraio 2000. A quel tempo era solo un clone minimalista di ICQ, ufficiosamente chiamato \"Miranda ICQ\". La prima versione pubblica, la 0.0.1, \u00e8 stata distribuita il 6 febbraio 2000. Questa versione faceva usa di una libreria chiamata \"LibICQ\", non supportava lo storico, un database, dei plugin e occupava meno di 100KB. Da questo momento in poi \u00e8 stato fortemente migliorato.\nNella versione 0.0.4 \u00e8 stato aggiunto \"MegaHAL\" un bot automatico per le chat su ICQ. Il supporto ai Plugin \u00e8 stato aggiunto con la versione 0.0.6, i primi tre plugin ufficialmente elencati nel sito sono stati l'AutoAway, lo \"Status Notify\", e il \"Talk\".\nVersioni 0.1.x.\nDopo la versione 0.0.6.1 del 26 dicembre 2000, lo sviluppatore originale lasci\u00f2 il progetto e a lui subentr\u00f2 Richard Hughes (cyreve). La sua prima versione, la 0.1.0.0 dell'8 aprile 2001 aveva numerosi miglioramenti e la maggior parte del codice era stata riscritta. La finestra dei messaggi \u00e8 stato il primo modulo a diventare un plugin; appare il protocollo di MSN nella 0.1.1.0, \u00e8 stato il primo protocollo dopo ICQ ad essere supportato da Miranda. La versione 0.1.1.0 \u00e8 anche stata la prima versione ufficiale a supportare i file di traduzione. Da questo sviluppo \u00e8 nata Miranda per come \u00e8 oggi, un software modulare multi-protocollo e multi-lingua.\nDopo la 0.1.0.0, Miranda ha continuato a crescere rapidamente, con la 0.1.2.1 del 28 febbraio 2002, erano disponibili circa 50 plugin.\nVersioni 0.2.x.\nA cyreve, nel giugno 2002, sono succeduti Martin \u00d6berg (Strickz), Robert Rainwater, (rainwater), Sam K (egoDust), e Lyon Lim (lynlimz), il protocollo MSN passa in mano a Rako Shizuka, che scrive la prima versione del protocollo di Yahoo! Messenger, ma il plugin, a causa della sua natura closed source, \u00e8 stato riscritto pi\u00f9 tardi da Gennady Feldman non essendo possibile aggiornarlo e migliorarlo, il plugin di MSN acquisisce inoltre la possibilit\u00e0 di essere rinominato per supportare l'utilizzo contemporaneo di pi\u00f9 identit\u00e0. I primi plugin non IM, \"RSS News\" e \"Weather\", sono stati distribuiti in questo periodo, permettevano all'utente di aggiungere contatti fittizi per visualizzare informazioni. Grazie all'incremento dei protocolli supportati, il progetto cambia ufficialmente nome in \"Miranda IM\" il 17 dicembre 2002.\nVersione 0.3.x.\nIl cambiamento maggiore della versione 0.3, distribuita il 23 giugno 2003, \u00e8 stata la rimozione del supporto a ICQ dal codice di Miranda in favore di un supporto a plugin come MSN e Yahoo!, da ora si pu\u00f2 utilizzare Miranda senza dover avere anche ICQ installato. In questo periodo, il progetto si sposta sul sito https://web.archive.org/web/20081109022642/http://www.miranda-im.org/, offrendo spazi per discussioni e uno spazio per i file organizzato.\nI protocolli distribuiti ufficialmente insieme alla versione 0.3 erano ICQ, MSN, AIM e XMPP. Yahoo! non \u00e8 stato incluso a causa della sua natura \"closed source\". Il supporto a IRC \u00e8 stato aggiunto dopo da J\u00f6rgen Persson (m8rix) nella versione 0.3.1, dell'8 agosto 2003.\nUn altro grosso cambiamento \u00e8 stato lo spostamento del modulo di conversazione dal programma vero e proprio ad un plugin: questo ridusse ancor di pi\u00f9 la dimensione del file eseguibile e inoltre incoraggi\u00f2 il miglioramento e lo sviluppo di versioni alternative (come SRMM, SRAMM, SRMM_mod, ecc). Contemporaneamente il numero di plugin disponibile per Miranda IM super\u00f2 i 250.\nVersione 0.4.x.\nLa versione 0.4 di Miranda IM \u00e8 stata distribuita il 7 aprile 2005. Questa versione ha il modulo per Yahoo! ufficialmente incluso nel pacchetto. Continua inoltre lo sfoltimento del codice sorgente in favore dei plugin: diventano tali anche il gestore della lista dei contatti e il database. Il numero di plugin disponibili per questa versione \u00e8 superiore a 400.\nVersione 0.5.x.\nLa versione 0.5 \u00e8 stata distribuita alla fine di luglio 2006, preceduta da molte beta e da 5 \"Preview Release\". Si differenzia dalla precedente versione per la riscrittura di una buona parte dei plugin, tra cui quello di AIM, che permette ora la trasmissione di file e i messaggi in away. Un'ulteriore novit\u00e0 \u00e8 rappresentata dall'introduzione del supporto Unicode per gli utenti di Windows XP, Windows 2000 e Windows NT, mentre per le precedendi versioni di Windows \u00e8 disponibile una versione non-Unicode.\nVersione 0.6.x.\nDistribuita per la prima volta il 29 dicembre 2006, questa versione ha introdotto il supporto UPnP per migliorare il trasferimento file e l'affidabilit\u00e0 nelle connessioni dirette attraverso router. Altri miglioramenti hanno riguardato soprattutto il supporto per le stringhe UTF-8, e la correzione di vari bug.\nVersione 0.7.x.\nLa versione finale \u00e8 stata distribuita agli inizi dell'ottobre 2007. Sono stati integrati servizi per caratteri di testo e icone, il motore per il menu \u00e8 stato riscritto, e si viene avvertiti quando \u00e8 presente una versione aggiornata. Anche il supporto per i plugin \u00e8 stato largamente rivisitato, e adesso l'interfaccia permette di capire quali estensioni possono creare problemi di compatibilit\u00e0 in futuro.\nVersione 0.8.x.\nLa versione 0.8 \u00e8 stata distribuita il 17 giugno 2009. Include un nuovo Account Manager che permette la gestione di account multipli per protocollo e supporta nativamente il protocollo SSL.\nVersione 0.9.x.\nLa versione 0.9 \u00e8 stata distribuita il 24 agosto 2010. Consiste in molte nuove caratteristiche focalizzate sul miglioramento del supporto Unicode e sul miglioramento generale del protocollo. Inoltre per la prima volta supporta ufficialmente la versione a 64 bit."}
{"id": "201555", "revid": "2078081", "url": "https://it.wikipedia.org/wiki?curid=201555", "title": "Blame!", "text": " \u00e8 un manga scritto, disegnato da Tsutomu Nihei, e pubblicato in Italia da Planet Manga. Dal fumetto \u00e8 stata tratta una miniserie ONA di sette episodi nel 2003; Netflix ha prodotto un adattamento cinematografico in animazione 3D, uscito sulla sua piattaforma streaming il 19 maggio 2017.\nTrama e ambientazione.\nIl protagonista \u00e8 Killy, un individuo solitario, armato solo di una piccola ma letale pistola. Il suo obiettivo \u00e8 di trovare esseri umani che possiedono i cosiddetti \"geni per i terminali di rete\". Si tratta di geni o marcatori genetici che consentono a chi li possiede di accedere alla \"rete\", l'infrastruttura digitale che controlla e lega la Citt\u00e0. Questo gene sembra essere la chiave di volta per bloccare l'espansione selvaggia della Citt\u00e0 che cresce senza sosta da tempo immemore. I \"Costruttori\", individui meccanici di proporzioni enormi, la cui programmazione \u00e8 quella di appunto ampliare la citt\u00e0, si dice possano essere controllati solo da chi possiede il net terminal gene.\nL'universo di \"Blame!\" \u00e8 un mondo inumano: un'enorme sequenza di livelli, enormemente estesi sia in orizzontale sia in verticale. Killy vaga per i vasti piani artificiali, separati da barriere apparentemente insuperabili conosciute col nome di \"Megastrutture\".\nNella sua ricerca Killy sar\u00e0 ostacolato dagli esseri di silicio, creature tecnorganiche (transumane), anch'essi alla ricerca di un gene per i terminali che gli consenta di entrare nella rete. Un altro mortale pericolo \u00e8 costituito dalle Safeguard, esseri che costituiscono il sistema di protezione della rete e che uccidono senza alcuna piet\u00e0 gli esseri umani senza il gene per i terminali e, in generale, chiunque tenti di accedere abusivamente alla rete.\nDurante il suo viaggio, Killy incontra e fa squadra con Cibo, un tecnico con capacita' di interconnessione a terminali di minore sicurezza. La sua conoscenza della Citt\u00e0 aiuter\u00e0 Killy nella sua ricerca.\nPersonaggi.\nPersonaggi principali\nPersonaggi secondari\nSafeguard\nEsseri di silicio\nUmanoidi\nPersonaggi minori\nMedia.\nManga.\nIn Giappone la serie fu pubblicata da K\u014ddansha sulla rivista \"Afternoon\" dal 1997 al 2003 ed in seguito raccolta in 10 \"tank\u014dbon\".\nIn Italia \u00e8 stata la prima opera pubblicata sulla testata \"Planet 2000\" (collana della Planet Manga) dall'aprile 2000 al novembre 2004. Su forum di discussione dedicati ci sono stati dibattiti relativi alla qualit\u00e0 della traduzione delle prime edizioni dell'opera: precisamente si parlava di diversi dialoghi palesemente errati e privi di senso. Il manga \u00e8 stato successivamente ristampato, sempre da Planet Manga, da ottobre 2011 a luglio 2012 in una riedizione in 5 volumi di grande formato con una traduzione riveduta e corretta, la \"ultimate deluxe edition\". Da novembre 2015 a gennaio 2018, sempre Planet Manga ha pubblicato \"Blame! nuova edizione\", una riedizione in 10 volumi con la nuova traduzione della ultimate deluxe. Il 24 febbraio 2022 \u00e8 stata pubblicata la \"Master Edition\", 6 volumi, pagine a colore e pi\u00f9 grande della ultime deluxe, disponibile anche in cofanetto. \nL\u2019universo narrativo manga di Blame! \u00e8 formato da:\nNegli Stati Uniti \u00e8 stato pubblicato dalla Tokyopop.\nONA.\nUna serie di brevi cortometraggi animati, lunghi circa 6 minuti, \u00e8 stata prodotta e distribuita nel 2003, con il titolo \"Blame! Ver.0.11\": inizialmente sei episodi sono stati pubblicati come ONA, ed in seguito l'opera \u00e8 stata riedita in DVD come OAV aggiungendo un settimo episodio inedito. Tale serie \u00e8 tutt'altro che chiarificatrice della trama: gli episodi infatti traspongono solo alcuni spezzoni del manga e non l'intera storia. L'opera \u00e8 stata realizzata in maniera molto sperimentale, con inquadrature molto innovative e musiche e sfondi particolari.\nLa serie \u00e8 ufficialmente inedita in Italia. Alcuni degli episodi sono stati trasmessi su NekoTV dal 30 novembre 2011, in lingua originale con sottotitoli in italiano: si trattava, per\u00f2, di un fansub utilizzato illecitamente ed all'insaputa dei realizzatori, che ne hanno poi chiesto la rimozione, avvenuta circa un mese dopo.\nFilm anime.\nUn lungometraggio animato in CGI \u00e8 stato annunciato da vari anni, ma la sua realizzazione \u00e8 stata spesso rimandata. Alla fine la trasposizione \u00e8 stata confermata a novembre 2015: il film omonimo, diretto da Hiroyuki Seshita, scritto da Tsutomu Nihei e Sadayuki Murai ed animato da Polygon Pictures, \u00e8 stato distribuito da Netflix il 19 maggio 2017 anche doppiato in italiano.\nAccoglienza.\nJarred Pine di Mania.com ha commentato \"non \u00e8 un compito facile\" parlare della storia nel primo volume in quanto \"lascia una vasta gamma di domande aperte per il lettore, niente in superficie per dare al lettore un senso di direzione o scopo\". Pine ha affermato che \"Blame!\" non ha un fascino di massa e \"ci sar\u00e0 una linea piuttosto forte che divider\u00e0 coloro che amano e odiano il viaggio cyberpunk unico e contorto di Nihei\".\nNel 2006 l'edizione Tokyopop \u00e8 stata nominata per un Harvey Award nella categoria \"Best American Edition of Foreign Material\"."}
{"id": "201557", "revid": "120022238", "url": "https://it.wikipedia.org/wiki?curid=201557", "title": "Promozione", "text": "La promozione, nel linguaggio del marketing e della comunicazione d'impresa, indica l'incentivo o stimolo che tende a far conoscere e apprezzare un servizio, un prodotto o un'idea.\nIn un famoso modello largamente utilizzato, la \"promotion\", nel significato di comunicazione e non di promozione (non tutta la comunicazione \u00e8 promozione ma tutta la promozione \u00e8 comunicazione), \u00e8 una delle \"quattro P\" del \"marketing mix\", cio\u00e8 l'insieme di strumenti di marketing operativo che l'impresa pu\u00f2 utilizzare per influenzare il suo mercato. Le altre \"P\" sono il prezzo, il prodotto e la distribuzione (\"placement\" in inglese).\nPer promuovere qualcosa ci si serve di tecniche di comunicazione efficace, seguendo il famoso modello di Shannon-Weaver basato sulla relazione stimolo-risposta-feedback. Tra le 4 P del marketing mix, la comunicazione \u00e8 quella che d\u00e0 maggior spazio alla creativit\u00e0 ed \u00e8 anche la pi\u00f9 visibile.\nPiano di comunicazione.\nPer ogni tipo di comunicazione aziendale, i vertici sono richiamati a stilare il cosiddetto \"Piano di Comunicazione\".\nSe la comunicazione aziendale pu\u00f2 avere vari aspetti, si parla, infatti, di comunicazione economico-finanziaria, di comunicazione di marketing, di comunicazione socio-ambientale. \u00c8 bene ricordare che, relativamente all'elaborazione dei piani di marketing, quando si parla di comunicazione, si fa riferimento, esclusivamente, alla comunicazione commerciale (o di marketing).\nAnche per l'elaborazione dei messaggi a capo di tale comunicazione \u00e8 necessario elaborare un piano d'azione.\nIl processo di comunicazione promozionale, nel marketing di un'impresa, si articola lungo le fasi sotto riportate:\nTipi di comunicazione aziendale di marketing.\nNel marketing, per diffondere il proprio messaggio, \u00e8 possibile rifarsi a vari \"tipi di comunicazione\", da quelli pi\u00f9 personali (a due vie) a quelli pi\u00f9 impersonali (unidirezionali). Essi sono:\nIn linea generale i detti tipi di comunicazione di marketing possono distinguersi in tipi di comunicazione:\nUn\u2019ulteriore differenza tra i vari tipi di comunicazione risiede su una distinzione tra comunicazioni a:\nInfine, la comunicazione sul punto vendita (\"Point Of Purchase\") comprende espositori, materiale da vetrina, cartelli sospesi, appositi materiali da applicare al prodotto stesso o agli scaffali nella grande distribuzione, dimostrazioni tramite personale apposito e ogni altra forma di comunicazione \"pull\" e \"push\" che si svolga sul luogo di vendita del prodotto. Essa risulta molto collegata alla leva della distribuzione commerciale tramite le attivit\u00e0 di merchandising.\nFra i vari tipi di comunicazione le pubbliche relazioni comportano l'interazione con la stampa (tramite diffusione di comunicati e conferenze stampa), con gli \"stakeholders\" (tramite la pubblicazione del bilancio), o con il pubblico in generale (pubblicazioni).\nInfine, la pubblicit\u00e0 pu\u00f2 essere definita come una forma di comunicazione di massa (in genere, tramite l'inserimento di comunicati commerciali sui mass media o in spazi pubblici) con il fine di modificare gli atteggiamenti dei potenziali consumatori in senso favorevole alla marca, facilitando il processo d'acquisto. Essa, sicuramente, tra i vari tipi di comunicazione di marketing riveste la maggiore importanza, comportando alti costi. Ed \u00e8 sicuramente il tipo di comunicazione di marketing pi\u00f9 adatto a rafforzare il posizionamento (percezione che il cliente ha del prodotto e/o della ditta).\nBudget promozionale.\nPhilip Kotler riporta quattro metodi per definire il budget da destinare alla comunicazione d'impresa:\nMedia.\nNell'ambito della \"Promozione\" ricade anche lo studio dei media ossia dei canali attraverso cui \u00e8 possibile veicolare la comunicazione di marketing (solitamente di massa) che, a sua volta, come visto, pu\u00f2 presentarsi sotto la forma dei tipi di cui sopra. A tal proposito viene dato un ampio spazio allo studio degli svantaggi e dei vantaggi a capo dell'utilizzo dei diversi canali per la veicolazione della comunicazione (specie di massa) tra cui, ovviamente, rivestono grossa importanza la radio, la televisione, internet, la cartellonistica, la posta diretta, i quotidiani, i rotocalchi, il volantinaggio.\nResta inteso, per\u00f2, che per talune forme di comunicazione di marketing risulta essenziale usare anche canali di veicolazione diversi. Per il direct marketing, ad esempio, non essendo prevista una comunicazione di massa ma una comunicazione pi\u00f9 di tipo one-to-one, assumono particolare importanza, a livello di veicolazione del messaggio, i social network, i siti aziendali, le chat, i forum e, naturalmente, la telefonia."}
{"id": "201558", "revid": "2159706", "url": "https://it.wikipedia.org/wiki?curid=201558", "title": "Offerta", "text": "In generale un'offerta \u00e8 quanto si propone di dare in cambio di qualcosa. In ambito economico, per curva di offerta si intende la quantit\u00e0 totale che i produttori sono disposti a vendere ad un dato livello di prezzo. La relazione tra quantit\u00e0 e prezzo \u00e8 una funzione crescente, cio\u00e8 all'aumentare del prezzo di un bene aumenta la quantit\u00e0 offerta, che invece diminuisce al diminuire del prezzo. \nL'elasticit\u00e0 dell'offerta rispetto al prezzo, indicata con formula_1 misura la variazione percentuale della quantit\u00e0 offerta divisa per la variazione percentuale del prezzo.\n&lt;math&gt;\\varepsilon_{p,Q}="}
{"id": "201559", "revid": "599013", "url": "https://it.wikipedia.org/wiki?curid=201559", "title": "Rondine di mare", "text": "In zoologia, rondine di mare \u00e8 un nome comune che pu\u00f2 riferirsi a:"}
{"id": "201561", "revid": "1543377", "url": "https://it.wikipedia.org/wiki?curid=201561", "title": "Manipolazione", "text": "La manipolazione psicologica \u00e8 un tipo di influenza sociale finalizzata a cambiare la percezione o il comportamento degli altri usando schemi e metodi subdoli e ingannevoli che possono anche sfociare nell'abuso sia psicologico che fisico. Il fine ultimo perseguito dal manipolatore \u00e8 la soddisfazione dei propri interessi, di norma a spese degli altri. \nDifferenza rispetto all'influenza sociale.\nL'influenza sociale in s\u00e9 non assume una connotazione negativa, contrariamente alla manipolazione; si prenda ad esempio il medico che sfrutta il suo ruolo e l'asimmetria di conoscenze per indurre il paziente ad abbandonare stili di vita insalubri e dannosi. L'influenza sociale assume una connotazione addirittura positiva quando \u00e8 priva di elementi coercitivi, lasciando libera la persona di accettare o rifiutare gli schemi proposti; in tal caso si parla di persuasione, da non confondere con comunicazione efficace. Si veda ad esempio la teoria dei nudge, o \"spinta gentile\", che cerca di indirizzare la persona verso un comportamento pi\u00f9 virtuoso proponendoglielo sotto forma di gioco.\nSono il contesto e le motivazioni a determinare la natura benevola o malevola della manipolazione.\nRequisiti di una manipolazione efficace.\nLo psicologo George K. Simon, afferma che l'efficacia della manipolazione \u00e8 legata fondamentalmente a chi la esegue, intendendo con ci\u00f2 che il manipolatore \"di successo\" \u00e8 dotato delle seguenti attitudini:\nTanto pi\u00f9 \u00e8 nascosta l'aggressivit\u00e0, tanto pi\u00f9 \u00e8 efficace la manipolazione. L'aggressivit\u00e0 velata si declina in queste due direzioni:\nTecniche famose.\nLa psicologa clinica Harriet Braiker, identifica i seguenti come i metodi di base usati dai manipolatori per controllare le proprie vittime:\nDi sotto invece, i metodi di manipolazione individuati dallo psicologo George K. Simon:\nL'efficacia dei manipolatori patologici non \u00e8 determinata tanto dalle tecniche, quanto piuttosto dalla smodata attenzione che essi dedicano a osservare e meditare sulle vulnerabilit\u00e0 psicologiche delle altre persone in quanto potenziali vittime. Infatti il fulcro della loro efficacia risiede nella perfetta complementarit\u00e0 tra la vulnerabilit\u00e0 psicologica della vittima e la relativa tecnica scelta dal manipolatore.\nI manipolatori patologici hanno un'esperienza tale che consente loro di sistematizzare e automatizzare le tecniche sopra esposte. Essi sanno bene che l'applicazione casuale delle tecniche sopra esposte sarebbe controproducente. Generalmente i manipolatori si prendono tutto il tempo necessario per sondare le vulnerabilit\u00e0 psicologiche delle loro potenziali vittime.\nLa vulnerabilit\u00e0 delle vittime.\nIn accordo con Braiker, i manipolatori sfruttano i seguenti \"buttons\" (tasti), che possono esistere nelle vittime:\nSimon, invece, classifica le vulnerabilit\u00e0 come segue:\nLo psichiatra Martin Kantor, identifica le seguenti vulnerabilit\u00e0, che sono tipicamente usate dai manipolatori patologici come i sociopatici, gli psicopatici e i narcisisti:"}
{"id": "201562", "revid": "1347902", "url": "https://it.wikipedia.org/wiki?curid=201562", "title": "Destinatario", "text": "Si dice destinatario la persona a cui \u00e8 inviato un messaggio, in particolare una lettera. Ne \u00e8 sinonimo ricevente: chi riceve il messaggio.\nLa parola \u00e8 legata a destinazione e a destino, sia per indicare che al messaggio \u00e8 connaturata una volont\u00e0, sia per significare che questa volont\u00e0 deve compiersi grazie a certe condizioni favorevoli, viste in chiave fatalistica.\nDestinatario postale.\nIl destinatario viene indicato dal mittente con un indirizzo, che pu\u00f2 essere scritto sulla busta o nell'intestazione.\nNella pratica delle poste, il ritorno della corrispondenza pu\u00f2 essere dovuto a un destinatario sconosciuto, assente, trasferito, partito o che rifiuta l'oggetto.\nScienze sociali.\nNella microsociologia e nella psicologia del linguaggio, il ricevente \u00e8 la persona che decodifica e interpreta l'informazione (posta in un contesto), la colloca nella propria mappa mentale, le attribuisce un senso e decide come comportarsi in seguito. Del ruolo del ricevente si occupa in particolar modo la programmazione neuro linguistica, che si sofferma sui filtri soggettivi (porte di percezione) che lo guidano.\nConoscere quanto meglio possibile il destinatario \u00e8 utile per una comunicazione efficace."}
{"id": "201563", "revid": "52953", "url": "https://it.wikipedia.org/wiki?curid=201563", "title": "Mittente", "text": "Il mittente (dal latino \"m\u00ecttere\", \"inviare\", \"spedire\") \u00e8 chi manda, e di solito scrive, un messaggio a un destinatario. Solitamente mette il proprio indirizzo nell'intestazione e, nel caso d'una lettera, anche sulla busta.\nNella posta elettronica, il mittente viene indicato dal nome utente e dal dominio."}
{"id": "201564", "revid": "1222", "url": "https://it.wikipedia.org/wiki?curid=201564", "title": "Pesce civetta", "text": ""}
{"id": "201565", "revid": "201640", "url": "https://it.wikipedia.org/wiki?curid=201565", "title": "Messaggio", "text": "Per messaggio si intende il testo di una comunicazione diretta da un mittente a un destinatario: soventemente utilizzato \u00e8 uno scritto, cartaceo o telematico; allo scopo si possono utilizzare dei mezzi di comunicazione di massa, o strumenti vari quali la lettera, l'e-mail, l'SMS e l'MMS, il post, il telegramma, il telefax.\nMessaggio scritto.\nDi un messaggio scritto si possono conoscere i seguenti parametri, caratteristiche ed estremi:\nMessaggio vocale.\nSono \"messaggi vocali\" quelli che, parlando al telefono, vengono registrati da una segreteria telefonica.\nTutti i messaggi passano per un \"canale\", che varia a seconda del tipo di messaggio (\"vedi\" comunicazioni). In politica, si ritrova spesso il termine messaggio per indicare uno scambio d'informazioni ufficiale tra istituzioni o tra istituzioni e opinione pubblica. In informatica, la parola \"messaggio\" ha numerosi significati specifici: si veda per esempio i messaggi nei sistemi distribuiti e i messaggi nelle reti di computer."}
{"id": "201567", "revid": "281901", "url": "https://it.wikipedia.org/wiki?curid=201567", "title": "Pesce rondine", "text": ""}
{"id": "201570", "revid": "1543377", "url": "https://it.wikipedia.org/wiki?curid=201570", "title": "Cetirizina", "text": "La cetirizina \u00e8 un farmaco antistaminico di seconda generazione, antagonista dei recettori H1. Si tratta del metabolita maggiore della idrossizina e ne condivide la maggior parte degli effetti. Il farmaco \u00e8 distribuito in Italia con diversi nomi commerciali di Zirtec, Cerchio, Formistin, Reactine, Stamidix e Ceteris e funziona bloccando i recettori dell'istamina H1.\nChimica.\nDi seguito le modalit\u00e0 di sintesi del composto, come riportato nel 1985 da Baltes, De Lannoy e Rodriguez:\nFarmacodinamica.\nCetirizina \u00e8 un racemo e un antiallergico che si caratterizza per l'attivit\u00e0 specifica antagonista dei recettori istaminici H1.\nIn soggetti allergici il farmaco inibisce le reazioni cutanee ad alcuni neuropeptidi che sono coinvolti nella reazione allergica, il VIP (polipeptide vasoattivo intestinale) e la sostanza P. L'effetto di inibizione \u00e8 raggiunto a distanza di due ore dall'assunzione e perdura per almeno 24 ore. Cetirizina inoltre, dopo stimolazione con alcuni allergeni, \u00e8 in grado di inibire il reclutamento degli eosinofili e il rilascio di leucotriene B4. Il farmaco inibisce l'espressione della molecola di adesione cellulare vascolare VCAM-1 in pazienti che soffrono di dermatite atopica e psoriasi.\nFarmacocinetica.\nDopo somministrazione orale il farmaco viene ben assorbito dal tratto gastrointestinale. Il farmaco si distribuisce ai tessuti biologici e le concentrazioni plasmatiche massime sono raggiunte nel giro di un'ora. L'emivita del farmaco \u00e8 intorno alle 8 ore. La cetirizina oltrepassa la barriera ematoencefalica con difficolt\u00e0, il che rende conto dei minori effetti sedativi del farmaco, se paragonato ad altri antistaminici.\nIl legame con le proteine plasmatiche \u00e8 del 93%. La cetirizina viene metabolizzata a livello epatico in minima quantit\u00e0 e in un metabolita inattivo. L'eliminazione avviene per via renale: il 60-70% del farmaco \u00e8 eliminato immodificato in 24 ore. Un ulteriore 10% viene escreto con le urine nell'arco di 96 ore. Funzionalit\u00e0 renale o epatica ridotte possono determinare un'eliminazione pi\u00f9 lenta prolungandone l'emivita.\nUsi clinici.\nIl farmaco \u00e8 autorizzato in Italia per il trattamento della rinite allergica stagionale e perenne, della congiuntivite allergica e dell'orticaria cronica idiopatica.\nTrova inoltre indicazione nel trattamento delle allergie, della febbre da fieno, dell'angioedema. \u00c8 stato inoltre utilizzato come sintomatico nella dermatite atopica intrinseca.\nCetirizina \u00e8 un farmaco efficace nel trattamento dei sintomi della malattia di Kimura, una rara malattia che si verifica soprattutto nei giovani uomini asiatici e che colpisce i linfonodi e i tessuti molli della testa e del collo, dando luogo a delle lesioni simili a tumori.\nIl farmaco \u00e8 estremamente valido nel trattamento del prurito associato a queste lesioni, date le sue propriet\u00e0 di efficace agente anti-infiammatorio e di azione anti prurito. Si ritiene che sia proprio l'inibizione degli eosinofili la chiave per il trattamento della malattia di Kimura, dato il ruolo rivestito da queste cellule nelle lesioni della pelle.\nCetirizina \u00e8 inoltre usato nella profilassi antiallergica per pazienti sottoposti ad esami clinici che prevedono l'uso del mezzo di contrasto.\nEffetti collaterali e indesiderati.\nIn corso di trattamento si possono registrare capogiro, cefalea, eccessiva sonnolenza diurna, affaticamento, agitazione, confusione mentale, depressione, allucinazioni. In alcuni soggetti si verifica difficolt\u00e0 nella minzione, disturbi dell'accomodazione dell'occhio e secchezza delle fauci, sintomi di tipo anticolinergico, anche se il farmaco \u00e8 relativamente privo di tale attivit\u00e0.\nSono stati segnalati rari casi di epatite acuta o di alterazione della funzionalit\u00e0 epatica con innalzamento della AST e ALT nonch\u00e9 della bilirubina. La maggior parte di questi casi si risolve con l'interruzione del trattamento.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo. Cetirizina \u00e8 inoltre controindicata nei soggetti con grave insufficienza renale, mentre nei pazienti adulti con insufficienza renale lieve o moderata la dose deve essere ridotta a 5\u00a0mg al giorno.\nDosi terapeutiche.\nLa dose raccomandata di cetirizina negli adulti e nei bambini di et\u00e0 superiore ai 12 anni \u00e8 di 10\u00a0mg al giorno, da assumersi preferibilmente alla sera.\nIl farmaco pu\u00f2 essere somministrato anche nei bambini di et\u00e0 compresa tra i 6 e i 12 anni, ma in tal caso la dose deve essere dimezzata (5\u00a0mg al giorno).\nPer i bambini di et\u00e0 superiore a 1 anno esiste una forma farmaceutica in gocce orali: il dosaggio varia da 2,5 a 5\u00a0mg al giorno.\nLa durata del trattamento \u00e8 variabile a seconda della patologia da trattare. Nel trattamento della febbre da fieno in genere sono sufficienti da 3 a 6 settimane di terapia. Nel trattamento dell'orticaria cronica o della rinite allergica cronica il trattamento pu\u00f2 essere molto pi\u00f9 prolungato (fino a 1 anno).\nCome molti altri farmaci antistaminici, cetirizina si trova in commercio in associazione con la pseudoefedrina cloridrato, un decongestionante.\nGravidanza e allattamento.\nIn caso di utilizzo del farmaco in gravidanza, in letteratura esiste un numero limitato di studi su animali che non indicano effetti dannosi diretti o indiretti su embrione o feto n\u00e9 problemi al momento del parto o nello sviluppo post-natale. Tuttavia il farmaco pu\u00f2 essere utilizzato in gravidanza solo in caso di effettiva necessit\u00e0.\nSi deve evitare di utilizzare cetirizina in donne che allattano al seno in quanto non vi sono dati disponibili sull'escrezione del farmaco nel latte umano.\nInterazioni.\nCetirizina associata ad alcool o altre sostanze depressive del sistema nervoso centrale (SNC) pu\u00f2 potenziarne gli effetti e per questo motivo tali associazioni richiedono particolare cautela.\nIl farmaco altera la risposta ai test allergologici, perci\u00f2 deve essere sospeso almeno tre giorni prima della loro esecuzione."}
{"id": "201571", "revid": "1534511", "url": "https://it.wikipedia.org/wiki?curid=201571", "title": "Algoritmo greedy", "text": "Un algoritmo greedy \u00e8 un paradigma algoritmico, dove l'algoritmo cerca una soluzione ammissibile da un punto di vista globale attraverso la scelta della soluzione pi\u00f9 appetibile (definita in precedenza dal programmatore) per quel determinato programma a ogni passo locale. Quando applicabili, questi algoritmi consentono di trovare soluzioni ottimali per determinati problemi in un tempo polinomiale, mentre negli altri non \u00e8 garantita la convergenza all'ottimo globale. In particolare questi algoritmi cercano di mantenere una propriet\u00e0 di \"sottostruttura ottima\", quindi cercano di risolvere i sottoproblemi in maniera \"avida\" (da cui la traduzione letterale \"algoritmi avidi\" in italiano) considerando una parte definita migliore nell'input per risolvere tutti i problemi. \nPer fare ci\u00f2, solitamente, viene applicata una tecnica \"cut and paste\" (quindi scelgo l'input migliore per poter risolvere il sottoproblema). \nEsempi esplicativi.\nIl problema \"Dai il minor numero di monete di resto utilizzando monete da 100, 10, 1 eurocent\" \u00e8 un problema risolubile tramite un algoritmo di tipo greedy: ad ogni passo viene controllato il resto ancora da dare e si aggiunge la moneta con il maggior valore possibile. Quindi per dare un resto di 112 eurocent la macchina far\u00e0 cadere in sequenza una moneta da 100, poi 10, poi 1, e infine ancora 1 eurocent per un totale di 4 monete.\nIl cosiddetto problema del commesso viaggiatore, cio\u00e8 \"dato un numero di consegne e di ritiri con un mezzo che ha una portata massima P, si organizzi il viaggio che consente di viaggiare il minor numero di km con il maggior carico possibile per ottenere il massimo guadagno\", non \u00e8 un problema risolvibile tramite un algoritmo di tipo greedy, ma solo tramite algoritmi per problemi NP-completi.\nIl primo esempio \u00e8 risolvibile grazie ad un algoritmo greedy solo per opportuni insiemi di valori di monete: infatti se ci fossero ad esempio anche monete da 105 eurocent (valori monete: 105, 100, 10, 1), l'algoritmo greedy darebbe un totale di 8 monete (una da 105 e 7 da 1), mentre la soluzione ottima \u00e8 quella con 4 monete (100+10+1+1).\nUn altro esempio noto e ampiamente conosciuto \u00e8 l'algoritmo di \"selezione delle attivit\u00e0\", il cui pseudocodice \u00e8 presentato dal Cormen.\nformula_1\nformula_2\nformula_3\nformula_4\nformula_5\nformula_6\nformula_7\nformula_8\nTale algoritmo seleziona le attivit\u00e0 che sono compatibili da un punto di vista temporale, evitando che si sovrappongano. Piuttosto che selezionare tutte le attivit\u00e0, seleziona il maggior numero di attivit\u00e0 tali che non siano sovrapponibili l'una con l'altra, quindi con inizio/fine distinti le une dalle altre. Un altro esempio noto di algoritmo greedy \u00e8 la codifica di Huffman, normalmente utilizzato nella compressione dei file e che utilizza il medesimo principio, quindi l'ottimizzazione dei dati presenti selezionando le frequenze in maniera ottimale alla posizione e numero dei singoli caratteri.\nDefinizione formale.\nIn combinatoria e in ottimizzazione per algoritmo greedy si intende un algoritmo che consente di individuare una base di una matroide finita procedendo in modo notevolmente semplice ed efficiente.\nSi consideri l'insieme E e una famiglia F di sottoinsiemi di E (formula_9) che forma un ideale d'ordine rispetto alla relazione di inclusione:\nformula_10\nLa coppia E,F forma un sistema di indipendenza. Viene definita inoltre la funzione peso w.\nDato un sistema di indipendenza E,F e una funzione peso w, si ricava un insieme M tale che w(M) sia il massimo.\nDescrizione dell'algoritmo.\nSi consideri un matroide degli indipendenti \"M\" = (\"E\",\"I\"). L'algoritmo si serve di un insieme variabile \"X\" che viene progressivamente ampliato fino a individuare una base.\nIl risultato \u00e8 un insieme indipendente. Inoltre esso \u00e8 un insieme indipendente massimale in quanto se B U {x} non fosse indipendente per qualche sottoinsieme B di \"X\", allora formula_11 non sarebbe indipendente: in caso contrario si andrebbe contro la propriet\u00e0 di ereditariet\u00e0. Quindi se si trascura un elemento non si avr\u00e0 l'opportunit\u00e0 di utilizzarlo pi\u00f9 tardi.\nMatroidi pesati e algoritmi greedy.\nGeneralizzazione di questo algoritmo per risolvere un problema pi\u00f9 difficile.\nUna \"funzione peso\" \"w\" : \"E\" \u2192 R+ per un matroide \"M\"=(\"E\", \"I\") assegna un peso strettamente positivo a ciascun elemento di \"E\". Estendendo la funzione ai sottoinsiemi di \"E\" attraverso la somma; \"w\"(\"A\") \u00e8 la somma dei \"w\"(\"x\") sugli \"x\" in \"A\". Un matroide con una funzione peso associata \u00e8 detto un matroide pesato.\nCome semplice esempio, diciamo di voler trovare la massima foresta di copertura di un grafo. Ovvero, dato un grafo e un peso per ogni arco, trovare una foresta contenente ogni vertice e che massimizzi il peso totale degli archi nell'albero. Questo problema si presenta in alcune applicazioni di clustering. Se guardiamo alla definizione del matroide foresta sopra, vediamo che la massima foresta di copertura \u00e8 semplicemente il sottoinsieme indipendente con peso totale massimo \u2014 tale da ricoprire il grafo, poich\u00e9 in caso contrario potremmo aggiungere archi senza creare cicli. Ma come lo troviamo?\nUn insieme indipendente di massimo peso totale \u00e8 chiamato insieme \"ottimale\". Gli insiemi ottimali sono sempre basi, perch\u00e9 se pu\u00f2 essere aggiunto un arco, dovrebbe essere fatto; ci\u00f2 aumenta solo il peso totale. Si pu\u00f2 dimostrare che esiste un banale algoritmo greedy per calcolare un insieme ottimale di una matroide pesata. Procede come segue:\nTale algoritmo trova una base, poich\u00e9 si tratta di un caso speciale del precedente algoritmo. Sceglie sempre l'elemento di massimo peso possibile preservando l'indipendenza (da cui il termine \"greedy\"). Ci\u00f2 produce sempre un insieme ottimale: supponiamo che produca formula_14 e che formula_15. Ora per ogni formula_16 con formula_17, consideriamo gli insiemi aperti formula_18 e formula_19. Visto che formula_20 \u00e8 pi\u00f9 piccolo di formula_21, c'\u00e8 qualche elemento di formula_21 che pu\u00f2 essere messo in formula_20 mantenendo il risultato indipendente. Tuttavia formula_24 \u00e8 un elemento di peso massimale che pu\u00f2 essere aggiunto a formula_20 per mantenere l'indipendenza. Per cui formula_24 \u00e8 di peso non inferiore di qualche elemento di formula_21, e quindi formula_24 \u00e8 of almeno di peso pari a formula_29. Poich\u00e9 questo vale per ogni formula_16, formula_31 \u00e8 pi\u00f9 pesante di formula_32.\nIl modo pi\u00f9 facile per traversare i membri di \"E\" nell'ordine desiderato \u00e8 di ordinarli. Ci\u00f2 richiede tempo O(|E|log|E|) utilizzando un algoritmo di ordinamento. Abbiamo anche bisogno di test per ogni \"x\" per determinare se A U {x} \u00e8 indipendente; assumendo che il test di indipendenza richieda tempo O(f(|E|)) time, il tempo complessivo per l'algoritmo \u00e8 O(|E|log|E| + |E|f(|E|)).\nSe vogliamo trovare un albero di copertura minimo invece, semplicemente \"invertiamo\" la funzione peso sottraendola da una grande costante. Pi\u00f9 precisamente, sia \"w\"min(\"x\") = \"W\" - \"w\"(\"x\"), dove \"W\" superi il peso totale attraverso tutti gli archi del grafo. Molti altri problemi di ottimizzazione su vari tipi di matroidi e funzioni peso possono essere risolti in questo modo banale, sebbene in molti casi possono essere trovati algoritmi pi\u00f9 efficienti che sfruttano propriet\u00e0 pi\u00f9 specifiche.\nNotare anche che se prendiamo un insieme formula_33 di insiemi \"indipendenti\" che \u00e8 un down-set ma non una matroide, allora l'algoritmo greedy non funzioner\u00e0 sempre. Poich\u00e9 in tal caso ci sono insiemi indipendenti formula_34 e formula_35 con formula_36, ma tali che per nessun formula_37 \u00e8 formula_38 indipendente.\nPrendiamo un formula_39 e formula_40 tali che formula_41. Pesiamo gli elementi di formula_42 nell'intervallo da formula_43 a formula_44, gli elementi di formula_45 nell'intervallo da formula_46 a formula_47, gli elementi di formula_48 nell'intervallo da formula_49 a formula_46, e il resto nell'intervallo da formula_51 a formula_52. L'algoritmo greedy sceglier\u00e0 gli elementi di formula_34, e in seguito non potr\u00e0 scegliere nessun elemento di formula_48. Di conseguenza l'insieme indipendente che costruisce sar\u00e0 di peso non superiore a formula_55, che \u00e8 pi\u00f9 piccolo del peso di formula_35."}
{"id": "201573", "revid": "767487", "url": "https://it.wikipedia.org/wiki?curid=201573", "title": "Nightfall in Middle-Earth", "text": "Nightfall in Middle-Earth \u00e8 il sesto album registrato in studio dei Blind Guardian, pubblicato nel 1998 dalla Virgin Records.\nIl disco.\nSi tratta di un concept album basato sul libro \"Il Silmarillion\" di J. R. R. Tolkien, ed \u00e8 da molti ritenuto il migliore album dei Blind Guardian.\nMolte delle tracce non sono propriamente delle canzoni, ma pi\u00f9 semplicemente degli intermezzi narrati riguardanti la storia. Ognuna di queste tracce \u00e8 stata concepita con un'intensa atmosfera che si interseca con il resto delle canzoni, permettendo all'ascoltatore di avere dei riferimenti al continuum della storia senza perdere un senso di unitariet\u00e0 con i brani musicali. I Blind Guardian si sono ispirati molto spesso ai lavori di Tolkien, ma mai avevano concepito un album che fosse completamente dedicato ad una singola opera di questo autore. I testi trattano della ricerca dei Silmaril, a partire dal loro furto da parte di Melkor, fino alla fine della Prima Era.\nIn questo album si possono ovviamente trovare le vicende di molti personaggi del Silmarillion, come ad esempio F\u00ebanor creatore dei Silmaril in \"The curse of Feanor\".\nMa i riferimenti ed i richiami alle vicende del \"Silmarillion\" sono molto pi\u00f9 accurati e minuziosi di quanto sembri ad una prima lettura dei testi, e solo chi ha ben presente l'opera di Tolkien pu\u00f2 apprezzare appieno la fedelt\u00e0 al testo originale con cui i Blind Guardian hanno composto le liriche di quest'album.\nTecnicamente parlando, i Blind Guardian hanno conferito un sound maggiormente sinfonico a questo album rispetto ai precedenti, sebbene una vera orchestra sia assente (l'effetto \u00e8 ottenuto grazie all'uso dalle tastiere e della tecnica dell\"'overdubbing\"). Paragonato ai precedenti lavori come \"Somewhere Far Beyond\", le canzoni sono pi\u00f9 facili all'ascolto, ma non perdono nulla della tradizionale velocit\u00e0 degli assoli di chitarra e della potenza tipica del power metal. Questo nuovo stile ha racconto critiche da molti fan della Band tedesca. \u00c8 da notare che da questo album il cantante Hansi K\u00fcrsch ha abbandonato definitivamente il basso per dedicarsi completamente alla voce, lasciando il posto a Oliver Holzwarth mai entrato ufficialmente nella band ma sempre presente come ospite.\n\"Nightfall in Middle-Earth\" \u00e8 stato il primo album dei Blind Guardian ad essere pubblicato negli Stati Uniti. Il risultato \u00e8 stato cos\u00ec positivo che la Century Media Records cominci\u00f2 a pubblicare i vecchi lavori della band.\nI disegni di copertina sono di Andreas Marschall.\nRiferimenti dei testi.\nIn aggiunta, la copertina ha come protagonista L\u00fathien che danza davanti a Morgoth, dalla Leggenda di Beren e L\u00fathien.\nInoltre, al fianco di Morgoth, si pu\u00f2 vedere un lupo: questi \u00e8 in realt\u00e0 Beren, camuffato grazie alla pelle di Draugluin (padre di Carcharoth) che Huan aveva ucciso presso Tor-in-Gaurhoth."}
{"id": "201575", "revid": "599013", "url": "https://it.wikipedia.org/wiki?curid=201575", "title": "Chillout", "text": "Per chillout (o chill-out) si intende, pi\u00f9 che un genere musicale, un contesto musicale che include la musica d'artisti ispirati a stili quali l'ambient, la trance e la new age. Spesso classificato come sottogenere del downtempo e dell'ambient, nonch\u00e9 associato a stili quali la musica lounge e l'etnobeat, il chill-out si svilupp\u00f2 durante la seconda met\u00e0 degli anni novanta a Ibiza (Spagna), luogo dove ebbe modo di affermarsi anche grazie a Jos\u00e9 Padilla, Larritoh considerato uno dei suoi maggiori esponenti.\nDel chillout vengono pubblicate ancora oggi alcune compilation, tra queste quelle omonime prodotte dal locale Caf\u00e9 del Mar, le antologie Buddha Bar e quelle delle etichette Tarifa e Different Twins.\nStoria.\nIl chill-out nacque grazie all'ambient house, stile emerso durante gli ultimi anni ottanta a Londra. Nato come musica per le \"chill-out rooms\" (o camere di decompressione) frequentate dopo i rave party da chi voleva riprendersi da \"eccessi\" di vario genere, venne inventato da musicisti quali gli Orb che, accostando fra loro musica da ballo e musica ambient, risentivano influenze che spaziavano dal dub, all'EDM, alla musica cosmica e al minimalismo. Dopo alcuni anni, l'ambient house venne \"riscoperta\" nell'isola di Ibiza, luogo dove venne riproposta in chiave \"jazzy\". Il locale che pi\u00f9 contribui alla diffusione del chill-out, divenuto in poco tempo noto su scala mondiale, fu probabilmente il Caf\u00e9 del Mar.\nCaratteristiche.\nMusica introspettiva che pu\u00f2 essere suonata sia con strumenti musicali reali che elettronici, e dal ritmo lento (non supera i 120 bpm), il chillout presenta sonorit\u00e0 rievocative, raffinate e distese. Oltre alle gi\u00e0 citate influenze di musica new age, ambient e jazz, lo stile risente l'influenza della musica classica e di quella etnica (generalmente di luoghi quali Sudamerica, Spagna e India).\nInfine, il chillout \u00e8 uno stile ripetitivo e melodico."}
{"id": "201576", "revid": "33689", "url": "https://it.wikipedia.org/wiki?curid=201576", "title": "Postumio Rufio Festo Avienio", "text": "Biografia.\nPagano (), nacque a \"Volsinii\" (Bolsena) da una famiglia del luogo; tra i suoi antenati vi era Gaio Rufio Festo di Volsinii e i suoi figli Gaio Rufio Festo Lelio Firmo e Rufia Procula, oltre a Gaio Musonio Rufo, un filosofo stoico attivo sotto Nerone e Vespasiano. Aveva un parente di nome Avienio, probabilmente suo padre; spos\u00f2 Placida, da cui ebbe molti figli e tra questi uno di nome Placido.\n\u00c8 possibile che lo si debba identificare col \"Rullus Festus\" che fu \"corrector Lucaniae et Bruttiorum\" (). Fu proconsole dell'Acaia e poi d'Africa.\nOpere.\nDi lui si sono conservate le seguenti opere:\nQuest'ultima \u00e8 di certo l'opera pi\u00f9 importante di Avieno. Essa ha gi\u00e0 un valore intrinseco, dal momento che \u00e8 l'unica traduzione latina dell'opera di Arato pervenutaci completa. Anche Cicerone ne aveva improntata una, ma a noi ne sono giunti soltanto 480 versi. La traduzione di Avieno non \u00e8 letterale: oltre ad una generale prolissit\u00e0, infatti, l'autore apporta all'originale personali aggiunte, che paiono mostrare il suo desiderio di rivaleggiare nella composizione poetica con Germanico, il primo traduttore di Arato."}
{"id": "201577", "revid": "57342", "url": "https://it.wikipedia.org/wiki?curid=201577", "title": "Kim Ki-duk", "text": "Non va confuso col regista omonimo (1934-2017), attivo negli anni sessanta-settanta.\nBiografia.\nKim Ki-duk nacque il 20 dicembre 1960 a Bonghwa, nella regione del Kyonshang della Corea del Sud. All'et\u00e0 di 9 anni si spost\u00f2 con la famiglia a Seul, dove frequent\u00f2 un istituto professionale dedicato all'agricoltura. Finita la scuola dell'obbligo, a 17 anni, a causa delle difficili situazioni economiche della sua famiglia, dovette andare a lavorare come operaio in fabbrica per sostentarsi; ventenne si arruol\u00f2 in marina per un periodo di cinque anni. In quel periodo fu colto da una crisi religiosa: la sua strada incroci\u00f2 quella di una chiesa per menomati della vista, con l'intenzione di diventare predicatore.\nNel 1990 abbandon\u00f2 la Corea e si trasfer\u00ec a Parigi. Coltiv\u00f2 la sua passione per la pittura (senza avere mai un'esposizione ufficiale) e si mantenne vendendo i suoi quadri, avvicinandosi lentamente al cinema. Seppur privo di preparazione accademica, mosse i primi passi come sceneggiatore. Nel 1993 il testo di \"A Painter and a Criminal Condemned To Death\" gli valse il premio dell'Educational Institute of Screenwriting.\nIl debutto come regista nel 1996 fu con \"Coccodrillo\", film che racconta la vicenda di un uomo che vive aspettando sotto il ponte di un fiume i suicidi, per poter sottrarre poi ai cadaveri i loro averi. Il film d'esordio rivela gi\u00e0 la personalit\u00e0 dell'autore, ma il successo internazionale arriv\u00f2 successivamente. Il film seguente fu \"Yasaengdongmul bohogu-yeok\" (1997), che inizialmente avrebbe dovuto intitolarsi, con riferimento al film precedente, \"I due coccodrilli\". Segu\u00ec \"Paran daemun\", in cui affront\u00f2 il tema del sesso mettendolo in scena come strumento di comunicazione. Questo stesso tipo di approccio si ebbe nella sua quinta opera, \"L'isola\", con cui partecip\u00f2 alla Mostra internazionale d'arte cinematografica di Venezia, destando scalpore per il tema affrontato e le situazioni presentate. \"L'isola\" permise a Kim Ki-duk di ottenere il successo a livello internazionale, grazie alle vendite del film in molti Paesi e alla partecipazione a numerosi festival.\nSempre nel 2000 diresse \"Silje sanghwang\", di matrice sperimentale sia dal punto di vista tecnico (girato in soli 200 minuti), che dal punto di vista dei temi affrontati. Nel 2001 \u00e8 la volta di \"Indirizzo sconosciuto\". Anche questo film, come i precedenti, contiene riferimenti autobiografici. In questo caso l'autore si sofferma sui ricordi legati al suo paese d'origine, in cui vi erano molte lettere sparse per terra e nei campi e mai recapitate al destinatario. Nel 2001 realizz\u00f2 anche \"Bad Guy\", altro film crudo a cui segue \"Hae-anseon\", in cui l'autore sembra voler mettere a fuoco l'origine della rabbia, della violenza e della follia autodistruttiva.\nLa sua prima pellicola uscita nelle sale italiane fu \"Primavera, estate, autunno, inverno... e ancora primavera\", presentato in concorso al Festival internazionale del film di Locarno nel 2003 e capace di ottenere notevoli risultati al botteghino nonostante la firma d'autore e la solo apparente rinuncia alla violenza inserita nei precedenti lavori. Il suo film successivo fu \"La samaritana\", in concorso al Festival internazionale del cinema di Berlino del 2004, dove si aggiudic\u00f2 l'Orso d'argento per il miglior regista. Il film usc\u00ec nelle sale italiane solo nel giugno 2005.\nSempre nel 2004 Kim Ki-duk gir\u00f2 \"Ferro 3 - La casa vuota\", con il quale vinse il Leone d'argento - Premio speciale per la regia alla 61\u00aa Mostra di Venezia. L'anno successivo \u00e8 la volta de \"L'arco\", presentato al Festival di Cannes 2005. Contrassegnato da un particolare furore artistico, in questi anni il regista super\u00f2 raramente il mese di riprese per la realizzazione dei suoi lavori. Questo ritmo si interrompe dopo un incidente avvenuto sul set del film del 2008, \"Bimong\", che quasi caus\u00f2 la morte di un'attrice.\nNel 2011 il suo documentario \"Arirang\", progettato proprio dopo l'incidente avvenuto sul set di \"Bimong\", vinse il premio Un Certain Regard a Cannes. Nel 2012 vinse il Leone d'oro alla 69\u00aa edizione della Mostra internazionale d'arte cinematografica di Venezia con il film \"Piet\u00e0\". L'anno successivo \u00e8 la volta di \"Moebius\", presentato fuori concorso al Festival di Venezia 2013. Il regista torn\u00f2 al Lido anche nel 2014 con \"One on One\", film che apr\u00ec, fuori concorso, la selezione delle Giornate degli autori; \u00e8 dell'anno successivo, invece, l'ancora inedito \"Seutop\". Il 2016 segn\u00f2 l'ulteriore ritorno di Kim Ki-duk alla Mostra del Cinema di Venezia, dove il suo \"Il prigioniero coreano\" apr\u00ec la nuova sezione denominata \"Cinema nel giardino\". \nMori l'11 dicembre 2020, a 59 anni, in seguito a complicazioni causate da COVID-19, mentre si trovava in Lettonia per acquistare una casa al mare a J\u016brmala. "}
{"id": "201579", "revid": "339392", "url": "https://it.wikipedia.org/wiki?curid=201579", "title": "Avieno", "text": ""}
{"id": "201581", "revid": "1516566", "url": "https://it.wikipedia.org/wiki?curid=201581", "title": "Campi Salentina", "text": "Campi Salentina (\"C\u00e0mpie\" in dialetto salentino, fino al 1864 chiamata \"Campi\") \u00e8 un comune italiano di abitanti della provincia di Lecce in Puglia.\nSorge nel Salento, a 15\u00a0km dal capoluogo provinciale in direzione nord-ovest, in una fertile zona coltivata a vigneti. Dal 1998 si fregia del titolo di Citt\u00e0.\nGeografia fisica.\nTerritorio.\nIl territorio comunale, confinante con la provincia di Brindisi, \u00e8 parte della depressione carsica della Valle della Cupa. Il centro urbano sorge in un'ampia conca naturale delimitata dalle serre di Sant'Elia e della Madonna dell'Alto, dalle quali si domina l'area urbana.\nIl territorio, quasi interamente antropizzato, \u00e8 caratterizzato soprattutto da piantagioni di ulivi, vigneti, piante di tabacco e girasoli. Piccole e circoscritte sono le aree boscose di querce vallonee e cespugliose di timo e altre piante selvatiche (finocchio, menta, asparago, cicoria). La vegetazione tipica della macchia mediterranea contraddistingue anche le aree di villeggiatura, nelle quali si incontrano fichi d'India, piante di cappero, salvia, menta, rosmarino, origano, alberi da frutto (fico, gelso, mandorlo), oltre a pini e cipressi.\nL'irrigazione dei campi avviene mediante pozzi artesiani che attingono dalla profonde cavit\u00e0 carsiche presenti nel sottosuolo. Il suolo di una tonalit\u00e0 rossastra deriva dalla dissoluzione dei calcari che costituiscono l'ossatura principale del territorio comunale.\nIl territorio comunale di Campi Salentina confina a nord con i comuni di Cellino San Marco e Squinzano, a est con il comune di Trepuzzi, a sud con i comuni di Novoli e Veglie, ad ovest con i comuni di Salice Salentino e Guagnano.\nClima.\nDal punto di vista meteorologico Campi Salentina rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +32.0\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nIl nome deriva dal termine greco \"kampia\", che significa \"piccoli campi\", divenuto poi Campie e quindi Campi. La specifica identifica la zona.\nStoria.\nLa piana di Campi era popolata gi\u00e0 nell'et\u00e0 del Bronzo, come attestano i numerosi menhir diffusi in tutto il territorio comunale.\nDopo lo stanziamento nel sud della Puglia dei Messapi, popolazione di origine illirica o egeo-anatolica, intorno all'VIII secolo a.C. e con la successiva conquista romana, nel 280 a.C., anche la vasta e rigogliosa area campiota fu abitata e vissuta e questo \u00e8 testimoniato dai reperti presenti: le testimonianze dell'antico culto di Afrodite, tra IV e III secolo a.C. (prima dell'arrivo dei Romani), sulla serra della Madonna dell'Alto e, a nord-est della citt\u00e0, i resti del sistema viario messapico e romano che collegava i pi\u00f9 importanti centri della penisola salentina.\n\u00c8 noto che sulle serre intorno a Campi sorgevano i piccoli borghi di Afra, Bagnara, Firmigliano, Ainoli (Aglioli in alcuni documenti) e Terenzano, che furono invasi e distrutti dai saraceni nel 926. Le origini dell'attuale centro urbano si fanno risalire a questo evento, quando i profughi trovarono le condizioni ideali per la sopravvivenza e la difesa tra le aree boscose della conca.\nNell'XI secolo con la conquista normanna, Campi entr\u00f2 a far parte della contea di Lecce e nel XII secolo divenne sede della diocesi, dopo che Tancredi d'Altavilla, re di Sicilia, fece dono della citt\u00e0 al vescovo di Lecce.\nDopo l'epoca normanna, Campi pass\u00f2 sotto il dominio degli Svevi e nel 1220 l'imperatore Federico II vi fece costruire un castello che scelse come residenza estiva, insieme al notaio Pier della Vigna.\nI primi signori di Campi furono i Capece: nel 1272 governava la citt\u00e0 Giovanni, cui successe il figlio Pietro.\nNel 1351 Raffaele Maremonti ebbe l'investitura del feudo da parte dei monaci basiliani e nel 1404 la citt\u00e0 fu donata a Carlo, divenutone barone e rimase fino al 1522 sotto la guida della famiglia, passando poi al governo di Ferrante I, capostipite della famiglia Paladini e cugino di Giovanna Maremonti, figlia di Bellisario. L'antico castello federiciano, divenuta dimora dei Maremonti, fu interessato da opere di rifacimento in stile tardo-gotico e successivamente da modifiche di gusto rinascimentale.\nQuesto fu un periodo di grande crescita per la citt\u00e0 che con Bellisario raggiunse il massimo sviluppo, soprattutto artistico e culturale, avvenuto in epoca medievale.\nPer quasi un secolo Campi rimase sotto la baronia Paladini, fino al governo dei figli di Ferrante II, Muzio e Maria.\nNel 1625 Maria Paladini, unica erede della famiglia e vedova del barone Emilio Guarini, con il quale aveva dato avvio ad un ulteriore fase di fermento per la citt\u00e0, con l'istituzione di conventi (francescani e carmelitani), l'erezione di varie chiese e i primi interventi di rifacimento architettonico e decorativo della collegiata Santa Maria delle Grazie, spos\u00f2 Giovanni Enriquez, reggente del supremo consiglio di Madrid nel Regno di Napoli. Sotto la sua dinastia la citt\u00e0 venne elevata a Marchesato, con Regio Decreto del 1627 di Filippo IV di Spagna e in questa occasione il castello fu trasformato in palazzo marchesale con architetture esterne e apparati interni di elegante gusto barocco. Fu per volont\u00e0 di Giovanni (una sua lettera fu inviata il 6 novembre 1628 direttamente a san Giuseppe Calasanzio) che il 24 marzo 1629 venne fondato a Campi il convento degli Scolopi, con l'adiacente biblioteca e vi fu istituita una sede delle Scuole Pie: la prima scuola aperta al popolo in Puglia. Il marchesato Paladini-Enriquez e la seconda fase artistico-culturale di Campi, furono caratterizzate anche da importanti committenze: celebri le richieste di opere, per la collezione di famiglia, a grandi pittori dell'ambito artistico napoletano del tempo tra i quali, Jusepe de Ribera e Agostino Beltrano. Questo periodo storico fu il pi\u00f9 fiorente per la citt\u00e0 e ne segn\u00f2 profondamente la storia, conferendole notevole prestigio.\nAltri importanti mecenati, nella Campi tra sei e settecento, furono la nobildonna Cecilia Capece Minutolo, moglie di Giovanni II Enriquez e il figlio, cardinale Enrico, che continuarono l'opera culturale e artistica intrapresa dai Maremonti e proseguita con i Paladini, in particolare fornendo di sontuosi apparati la chiesa maggiore e gli istituti religiosi e culturali presenti in citt\u00e0, sostenuti fortemente dai marchesi.\nIn questo periodo anche altre famiglie nobili della citt\u00e0, Magi, Maddalo, Perrone, Tornatola, contribuirono, al fermento esistente a Campi, con finanziamenti e committenze e la costruzione di nuovi palazzi cittadini e di ville suburbane.\nTeresa, unica erede Enriquez, spos\u00f2 Giovanni Filomarino, ma alla sua morte il marchesato si costitu\u00ec in Comune ed entr\u00f2 a far parte del regno borbonico, fino all'arrivo di Garibaldi.\nCampi fu sede di una significativa attivit\u00e0 antiborbonica e di sostegno a Napoleone Bonaparte, che scaten\u00f2, con il ritorno a Napoli di Ferdinando IV di Borbone, una dura politica di repressione da parte della corona. Si rimisero in funzione le antiche forche di via Taranto, nella localit\u00e0 ancora oggi detta \"Le Furche\".\nNel 1788 con un decreto, il re Ferdinando IV stabil\u00ec che fossero fissati i prezzi dei cereali e del vino a Campi, dove gi\u00e0 dal 1747, sempre per volont\u00e0 del sovrano, si teneva un'importante fiera dei cereali e del bestiame.\nLo stemma di Campi raffigura un covone, simbolo di quella fertilit\u00e0 e quell'abbondanza di grano che ne hanno fatto \"Il granaio di Terra d'Otranto\".\nLa storia medievale e moderna di Campi hanno inciso poi sulla storia degli ultimi decenni nella citt\u00e0, confermando sempre il suo spirito e il suo vigore, nonostante le brutte vicende che l'hanno resa, negli anni ottanta e novanta, una delle \"capitali\" della Sacra Corona Unita in Puglia.\nDa Campi e dal suo fertile humus culturale sono usciti un genio del teatro contemporaneo, Carmelo Bene, che nel 1995 ricevette le chiavi della sua citt\u00e0 e Roberto Cappello, uno dei pi\u00f9 affermati pianisti italiani in Europa.\nNel settembre del 1998 il Presidente della repubblica, Oscar Luigi Scalfaro, con apposito decreto concesse al Comune di Campi Salentina il titolo di \"Citt\u00e0\" \u201c\u2026per il ruolo che Campi ha sempre svolto nel corso della storia, per il ruolo che oggi svolge nei confronti del circondario, per la concentrazione di tutti gli uffici e gli enti, per la storia, per la sua cultura\u201d.\nAncora oggi Campi continua ad esprimere, nell'antico assetto urbano e nelle realt\u00e0 che furono e che sono, la vivacit\u00e0 socio-culturale presente in essa da secoli.\nSimboli.\nProfilo araldico dello stemma:\nProfilo araldico del gonfalone:\nSociet\u00e0.\nEtnie e minoranze straniere.\nAl 31 dicembre 2020 a Campi Salentina risultavano residenti 172 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Campi Salentina \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nEventi.\nCitt\u00e0 del libro.\nDal 1995 Campi \u00e8 sede della rassegna nazionale degli autori e degli editori \"Citt\u00e0 del libro\", una fiera libraria che conta circa 160\u00a0000 visitatori seconda solo alla Fiera del Libro di Torino..\nOltre all'esposizione di editori italiani grandi e medi, il programma prevede incontri con gli scrittori, dibattiti e tavole rotonde di argomento letterario, storico, filosofico e scientifico e presentazioni-spettacolo. Numerosi sono anche gli eventi collaterali, che includono laboratori, mostre e installazioni, proiezioni e workshop, spettacoli teatrali e musicali, incontri informali con gli autori tra stand e caff\u00e8 letterari. Si tengono anche attivit\u00e0 ludico-letterarie rivolte ai bambini.\nSede della rassegna, che si tiene a novembre, \u00e8 il polo fieristico di Campi, ma molti eventi si svolgono in sedi decentrate nel centro storico della cittadina.\nEconomia.\nCampi ha sempre svolto nel corso dei secoli un ruolo strategico e centrale per le attivit\u00e0 mercantili ed economiche di tutta l'area a nord di Lecce, sulla direttrice per Napoli.\nL'agricoltura continua ad essere una voce importante dell'economia campiense, con la produzione di vini tipici come il Negroamaro e il Malvasia, dell'olio d'oliva e degli ortaggi da parte di aziende generalmente di piccole dimensioni.\nAltri importanti settori dell'economia della citt\u00e0 sono l'artigianato e la piccola e media impresa: numerose le botteghe che ancora oggi realizzano manufatti in terracotta, ferro battuto, legno, pietra leccese, ricami e passamanerie; importante \u00e8 la presenza di imprese edili, attive anche nelle opere pubbliche.Recentemente si \u00e8 sviluppato in modo particolare il settore della moda: sono presenti in citt\u00e0 laboratori specializzati nella produzione di capi d'abbigliamento e calzature. Rilevante \u00e8 il numero delle aziende metalmeccaniche per la produzione di infissi e serramenti.\nNegli ultimi anni lo sviluppo del terziario \u00e8 stato significativo. Da sempre polo fieristico del Salento, Campi dal 2005 ha un nuovo grande centro espositivo, un contenitore per meeting, fiere, rassegne e spettacoli che coinvolgono tutto il Grande Salento.\nLa citt\u00e0 ospita l'ospedale \"San Pio da Pietrelcina\", l'RSA \"San Raffaele\", la sede staccata del Tribunale di Lecce, la caserma e la compagnia Carabinieri, la sede distaccata dei Vigili del Fuoco, l'ASL, l'INPS, l'Ufficio Circoscrizionale del Lavoro. L'Ispettorato di zona.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP4 Campi Salentina-Squinzano\", \"SP4 Campi Salentina-Novoli\", \"SP101 Campi Salentina-Cellino San Marco\", \"SP102 Campi Salentina-San Donaci\", \"SP103 Campi Salentina-Carmiano\", \"SP230 Campi Salentina-Trepuzzi\".\nFerrovie.\nLa citt\u00e0 \u00e8 servita da una stazione ferroviaria posta sulla linea Martina Franca-Lecce delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa societ\u00e0 U.S.D. Brilla Campi disputer\u00e0 il Campionato di Promozione Pugliese 23 anni dopo l'ultima apparizione di una squadra di Campi Salentina nel secondo Campionato Regionale per importanza (dopo l'Eccellenza) e dopo solo 4 anni dalla sua fondazione, in ricordo di Gabriele Brillantina.\nLa societ\u00e0 Memory Campi ASD gioca in prima categoria e il suo terreno di gioco \u00e8 il Campo Sportivo Comunale \"Roberto Trevisi\".\nRugby.\nIl rugby \u00e8 stato rappresentato da diverse compagini tra cui la Sport&amp;Solidariet\u00e0 e la Svicat Rugby Campi che ha militato per due stagioni in Serie B. Oggi il Campo Sportivo Comunale \"Roberto Trevisi\" \u00e8 saltuariamente utilizzato dal Salento Rugby di Aradeo che raggruppa una rappresentanza cittadina. Da sempre molto sentito il derby con il Trepuzzi Rugby.\nBibliografia.\n\"Attraverso dieci secoli di storia patria...Tipo.\"La MODERNISSIMA\" 1967 Don Pietro serio (1881-1970)"}
{"id": "201582", "revid": "125645522", "url": "https://it.wikipedia.org/wiki?curid=201582", "title": "Uma Thurman", "text": "\u00c8 particolarmente nota per l'interpretazione di Mia Wallace nel cult di Quentin Tarantino \"Pulp Fiction,\" per la quale ha ricevuto la candidatura al Premio Oscar 1995 come \"miglior attrice non protagonista\", oltre a nomination ai Golden Globe, Premi BAFTA, David di Donatello e Screen Actors Guild Award. Ha collaborato sempre con Tarantino in \"Kill Bill\" (suddiviso in ', del 2003, e ' del 2004), film che le hanno fatto ottenere una nomination ai BAFTA come \"miglior attrice protagonista\" e due nomination ai Golden Globe come \"miglior attrice in un film drammatico\". Per \"Gli occhi della vita\" ha vinto nel 2003 il Golden Globe come \"miglior attrice in una mini-serie o film tv.\"\nBiografia.\nFiglia della psicoterapeuta ed ex modella tedesca Nena von Schlebr\u00fcgge, baronessa di madre svedese, Birgit Holmquist (1911\u20131973), e padre tedesco, il barone Friedrich Karl Johannes von Schlebr\u00fcgge (1886\u20131954), colonnello dell'aviazione durante la prima guerra mondiale e di Robert Thurman (uno dei massimi esperti mondiali di buddhismo, autore e traduttore di numerosi libri sul buddhismo tibetano), Thurman \u00e8 cresciuta con tre fratelli, Dechen, Ganden e Mipam. Il suo secondo nome, Karuna, significa \"compassione\", \"misericordia\" nel buddhismo mah\u0101y\u0101na. Un suo lontano cugino, inoltre, \u00e8 il calciatore svedese Max von Schlebr\u00fcgge.\nDurante gli anni della scuola media, Uma era spesso emarginata dai coetanei, che la deridevano per il suo carattere anticonformista e la sua fantasia spesso non apprezzata. Ha frequentato la Professional Children's School di New York, ma all'et\u00e0 di 15 anni, dopo aver partecipato a una recita scolastica, in cui interpretava un fantasma, decide di intraprendere la carriera di attrice e abbandona i banchi di scuola (per mantenersi all'inizio lavorava come modella e indossatrice).\nEsordio.\nIl suo esordio avviene nel 1987 nel film, rivelatosi poi un flop, \"Laura\". Il successo arriva l'anno successivo con il film \"La grande promessa\" e con \"Le relazioni pericolose\" di Stephen Frears, girato insieme a John Malkovich, Glenn Close e Michelle Pfeiffer ed un giovanissimo Keanu Reeves. La consacrazione avviene con \"Le avventure del barone di Munchausen\", diretto da Terry Gilliam, film nel quale interpreta Venere. Particolarmente nota \u00e8 la scena della sua uscita dalla conchiglia.\nAnni novanta.\nNel corso dei primi anni novanta l'attrice si cimenter\u00e0 in ruoli drammatici: \u00e8 la sensuale moglie lesbica di Henry Miller nel cupo \"Henry e June\", di Philip Kaufman, con Maria de Medeiros e Fred Ward, la ragazza contesa da Robert De Niro e Bill Murray ne \"Lo sbirro, il boss e la bionda\", l'ombrosa e cieca protagonista de \"Gli occhi del delitto\", con Andy Garc\u00eda, l'ambigua sorella di Kim Basinger in \"Analisi finale\". Sar\u00e0 anche un'originale e spavalda Lady Marian nel film \"Robin Hood - La leggenda\", del 1991, battuto al botteghino dal kolossal con Kevin Costner, uscito lo stesso anno.\nLa sua carriera prosegue al fianco di Gus Van Sant, che la sceglie come protagonista per il surreale e nostalgico \"Cowgirl - Il nuovo sesso\", pellicola tratta da un celebre romanzo di Tom Robbins. Il film, nonostante l'originalit\u00e0 e la scelta degli attori, si rivel\u00f2 un disastro al festival di Venezia del 1993 e venne riproposto da Van Sant l'anno successivo, rimontato e con una dedica a River Phoenix, morto tragicamente nel frattempo.\nNel 1994 ottiene il ruolo che vale la carriera, interpretando la viziata e sexy Mia Wallace nel film cult \"Pulp Fiction\" di Quentin Tarantino, ruolo che le frutta la nomination al premio Oscar come \"miglior attrice non protagonista\", la nomination al Golden Globe e la vittoria all'MTV Movie Awards. Nella seconda met\u00e0 degli anni '90 si cimenta in ruoli pi\u00f9 coloriti: nel 1997 \u00e8 la villain Poison Ivy, nel film \"Batman &amp; Robin\" di Joel Schumacher (che la definisce una delle donne pi\u00f9 belle del mondo) accanto a George Clooney, Chris O'Donnell, Alicia Silverstone e Arnold Schwarzenegger ed \u00e8 la scienziata innamorata di Ethan Hawke in \"Gattaca - La porta dell'universo\".\n\u00c8 poi un'intensa Fantine nel settimo adattamento cinematografico de \"I miserabili\", una pettegola e pericolosa giornalista in \"Un mese al lago\", accanto a Vanessa Redgrave e Alessandro Gassmann e l'agente segreto di \"The Avengers - Agenti speciali\" con Ralph Fiennes e Sean Connery, film che per\u00f2 riceve dure critiche e si riveler\u00e0 un disastro al botteghino. Nel 1999 Woody Allen la sceglie per interpretare una sensibile ma infedele giornalista nel film \"Accordi e disaccordi\", che la vede accanto a Sean Penn. Il film \u00e8 un fiasco di pubblico ma un ottimo successo di critica.\nAnni duemila.\nNel 2001 si concede una parentesi nel cinema indipendente, lavorando prima con Ethan Hawke, all'epoca suo marito, in \"Chelsea Walls\" e poi con \"Richard Linklater\" in \"Tape\". Ritorna al cinema commerciale con James Ivory, che la dirige nel dramma sociale \"The Golden Bowl\", accanto a Nick Nolte. Nel 2002 si aggiudica il Golden Globe alla migliore attrice in una mini-serie o film per la televisione con \"Gli occhi della vita\", diretto da Mira Nair.\nCon Tarantino, del quale \u00e8 grande amica e, a detta dello stesso, \"musa ispiratrice\", realizza un nuovo film nel 2003, \"\". I due raccontano che mentre giravano le scene di \"Pulp Fiction\", nel 1994, parlavano spesso tra di loro della sceneggiatura di questo film; si trovarono perfino a parlare del carattere che avrebbe dovuto avere \"The Bride\", la sposa protagonista della pellicola, mentre erano seduti sul tavolo del drive-in anni cinquanta, in cui l'attrice e John Travolta, recitando i rispettivi ruoli, ballano scimmiottando i passi resi famosi in tutto il mondo da \"La febbre del sabato sera\". Tarantino aveva pensato al personaggio della \"sposa\" proprio sul carattere e l'aspetto di Uma. L'improvvisa gravidanza dell'attrice spinge Tarantino a valutare la possibilit\u00e0 di rifare il casting, per poi rassegnarsi e posticipare le riprese, motivando la sua scelta con note di apprezzamento totale verso la sua attrice prediletta, per lui insostituibile.\nPrima dell'uscita cinematografica di ', nel 2004, lavora con John Woo, nel pieno della sua attivit\u00e0 hollywoodiana, che le offre il ruolo di agguerrita spalla per Ben Affleck nell'iperbolico \"Paycheck\". Dopo il grande successo di ', affiancher\u00e0 nuovamente John Travolta in \"Be Cool\", di F. Gary Gray, per poi dare una svolta alla sua carriera concentrandosi sulla commedia. Duetta cos\u00ec con Meryl Streep in \"Prime\", di Ben Younger e affianca Nathan Lane e Matthew Broderick nella coloratissima commedia musicale \"The Producers - Una gaia commedia neonazista\" di Susan Stroman, da un soggetto di Mel Brooks, gi\u00e0 portato sullo schermo da quest'ultimo con \"Per favore, non toccate le vecchiette\". Interpreta poi una supereroina in \"La mia super ex-ragazza\" di Ivan Reitman nel 2006.\nCon \"Un marito di troppo\" di Griffin Dunne e \"Motherhood - Il bello di essere mamma\", prosegue la sua carriera nella commedia. Nel 2004 ha prestato la voce ad un personaggio dell'anime di Hayao Miyazaki \"Nausica\u00e4 della Valle del vento\" (1984) nel doppiaggio curato dalla Disney. Dal 2008 \u00e8 impegnata anche in ambito pubblicitario: Lo stesso anno interpreta vari spot per Mediaset Premium, accanto a Hugh Laurie e Zlatan Ibrahimovi\u0107. \u00c8 testimonial dello slogan promozionale intitolato \"Mission Zero\", diretto da Kathryn Bigelow. Nel 2010 \u00e8 la testimonial dello spot Alfa Romeo Giulietta e nel 2011 \u00e8 testimonial della Schweppes. Ad ottobre 2009 compare sulla copertina di \"W\", fotografata da Steven Klein.\nAnni duemiladieci.\nNel 2010 lavora con Chris Columbus nel film \"Percy Jackson e gli dei dell'Olimpo - Il ladro di fulmini\", interpretando una versione modernizzata della gorgone Medusa. L'anno successivo fa parte della giuria del Festival di Cannes 2011. Nel 2012 partecipa a \"Bel Ami - Storia di un seduttore\", con Robert Pattinson, ed \u00e8 scelta da Gabriele Muccino per la commedia romantica \"Quello che so sull'amore\". Nel 2013 entra nel cast di \"Nymphomaniac\" di Lars von Trier, mentre nel 2015 \u00e8 protagonista del calendario \"Campari\". Nell'agosto dello stesso anno \u00e8 stato annunciato il suo ruolo da protagonista della commedia \"The Brits Are Coming\" al fianco di Tim Roth.\nNel 2017 \u00e8 tra le protagoniste del Calendario Pirelli, insieme ad altre star del cinema come Pen\u00e9lope Cruz, Kate Winslet. Nello stesso anno presiede la giuria della sezione \"Un Certain Regard\" al Festival di Cannes. Nel 2019 \u00e8 ospite, a Roma, alla 64\u00aa edizione dei David di Donatello e, durante la cerimonia, le viene consegnato il David speciale alla carriera.\nVita privata.\nThurman \u00e8 stata sposata con Gary Oldman dal 1990 al 1992. Nel 1998 ha sposato Ethan Hawke, da cui ha avuto due figli: Maya (1998), anche lei, come i genitori, diventata attrice, e Levon Roan (2002). La coppia ha divorziato nel 2005.\nDal 2007 al 2009 e successivamente dal 2011 al 2014 \u00e8 stata legata al finanziere francese Arpad Busson, da cui ha avuto una figlia, Luna, nata il 15 luglio 2012.\nTra le sue relazioni pi\u00f9 note, quelle con gli attori Timothy Hutton e John Cusack.\nThurman sostiene i diritti gay ed \u00e8 favorevole al matrimonio tra persone dello stesso sesso, infatti nel 2011 \u00e8 portavoce della Human Rights Campaign.\nUma Thurman dice che i suoi figli l'abbiano motivata a fare qualcosa per proteggere l'ambiente. Loro saprebbero di pi\u00f9 sul cambiamento climatico di lei. Nel 2015 Thurman ha partecipato personalmente a un'azione in cui hanno salvato alcuni rinoceronti in pericolo critico d'estinzione. Thurman ha detto di partecipare per creare consapevolezza per i rinoceronti e la loro protezione. Nel 2019 Thurman ha fatto da moderatrice in un gala di beneficenza per gli oceani. Il gala era stato organizzato dal principe Alberto II di Monaco. In pi\u00f9 Thurman supporta la Sea Shepherd, un'organizzazione con lo scopo di proteggere la vita marina.\nCaso Harvey Weinstein.\nNel 2018 Uma Thurman disse pubblicamente di essere stata una delle attrici molestate dal produttore Harvey Weinstein. Afferm\u00f2 pure che Weinstein l'avrebbe costretta a girare una scena pericolosa in \"Kill Bill\" con un'auto scassata che and\u00f2 a sbattere contro un albero, accusando poi anche Quentin Tarantino per l'accaduto. Thurman poi rettific\u00f2 sul suo profilo Instagram dicendo che Tarantino non aveva colpe e che fu coraggioso nell'andare a trovare le riprese, sostenendo anche di essere fiera di lui. Il regista ammise di essere molto rammaricato per l'accaduto affermando che quello \u00e8 il suo pi\u00f9 grande rimorso. Weinstein, prontamente, disse di voler querelare Uma Thurman.\nDoppiatrici italiane.\nNelle versioni in italiano dei suoi lavori, Uma Thurman \u00e8 stata doppiata da:"}
{"id": "201583", "revid": "1060", "url": "https://it.wikipedia.org/wiki?curid=201583", "title": "Documento Q", "text": ""}
{"id": "201585", "revid": "107720", "url": "https://it.wikipedia.org/wiki?curid=201585", "title": "Storia della lingua romena", "text": "La storia della lingua romena si occupa dello studio dell'evoluzione diacronica dell'idioma neolatino chiamato \"rumeno\" o \"romeno\" o \"dacoromeno\" (rom. \"rom\u00e2n\u01ce, dacorom\u00e2n\u0103\").\nIl rumeno \u2013 al pari di altre lingue nazionali come l'italiano, il francese, lo spagnolo, il portoghese, ecc. \u2013 \u00e8 una lingua romanza o neolatina: rappresenta cio\u00e8 il frutto dell'evoluzione del latino, nella fattispecie della lingua latina parlata in alcune aree dell'Europa sud-orientale dal momento della loro definitiva conquista da parte dell'Impero romano.\nL'origine della lingua rumena viene rintracciata nel \"dacoromeno\" della regione storica della Valacchia, in Romania. Il primo testo conosciuto prodotto in tale lingua risale al XVI secolo, esattamente al 1521.\nFormazione del rumeno.\nL'identificazione del territorio in cui si \u00e8 formata ed evoluta la lingua rumena \u00e8 un tema controverso, a causa della mancanza di adeguate fonti scritte e di diverse implicazioni di tipo politico. Tuttavia, l'esistenza stessa delle lingue romanze orientali implica necessariamente uno sviluppo nell'ambito del mondo romano del basso Danubio e dei Balcani durante la tarda antichit\u00e0. La formazione del rumeno ha inizio con la comparsa dei Romani nei Balcani nel 229 a.C. e la romanizzazione di Traci, estendendosi con la conquista romana della Dacia nel 106. Per molti coloni provenienti dall'Italia e da tutte le parti dell'Impero romano, il latino volgare era l'unica lingua di comunicazione fra loro e con la gente locale, che alla fine si adegu\u00f2 alla cultura latina. Questo \u00e8 il motivo per cui le lingue tracio-illiriche, tra cui la lingua daca, sono scomparse (ad eccezione dell'Albania) e nel rumeno sono rintracciabili in poche centinaia di parole.\nSecondo alcuni linguisti, tra cui Robert Roesler, Gustav Weigand e Alexandru Philippide, la lingua rumena si sarebbe formata a sud del Danubio, dove il dominio romano dur\u00f2 per sei secoli, e non a nord, dove dur\u00f2 soltanto un secolo e mezzo. Questa tesi sostiene che la migrazione della popolazione romanizzata nelle zone a nord del Danubio sia iniziata dal X secolo. Le tesi che ne derivano individuano la formazione di tutte le lingue romanze orientali in un territorio non molto vasto che inglobava la Serbia meridionale e la Bulgaria nord-occidentale, all'incirca corrispondente all'area dell'antica Mesia superiore e inferiore.\nSecondo altri linguisti e storici come Ovidio Densusianu, Sextil Pu\u0219cariu, Theodor Capidan, Alexandru Rosetti, Emil Petrovici, George Ivanescu, Lucien Musset e Edouard Sayous, dopo il ritiro delle truppe romane assieme ad una parte della popolazione nel 275, una parte significativa della popolazione daco-romana sarebbe comunque rimasta a nord del Danubio, mentre a sud del Danubio le popolazioni Slave si stabilirono in massa dal VII secolo; ne consegue che, secondo tale ipotesi, le lingue romanze orientali si sarebbero formate nei territori della Transilvania ed Oltenia (Valacchia) a nord del Danubio, alla Serbia al sud.\nAlcuni tra storici, archeologi, geografi e demografi, sempre di origine rumena, come Vasile P\u00e2rvan, Radu Florescu, Adrian R\u0103dulescu o Constantiniu Florin, ritengono che la lingua tracio-romana ha iniziato ad essere influenzata dallo slavo comune dalla fine del VI secolo, quando gli slavi penetrarono in massa in Dacia e nei Balcani, trasformandosi cos\u00ec nell'idioma che viene generalmente chiamato \"proto-rumeno\". Coloro che parlavano questa lingua si mescolarono con gli Slavi nonch\u00e9 con Avari e Bulgari presenti nell'area, gi\u00e0 dal VI-VII secolo, ed in seguito anche con Peceneghi e Kip\u010daki (Cumani), venendo ulteriormente dispersi dalle invasioni e conseguentemente dalla pratica della pastorizia, un'attivit\u00e0 che comportava mobilit\u00e0, requisito essenziale in una strategia di sopravvivenza. In questo modo sarebbe iniziata la differenziazione delle lingue romanze orientali.\nPi\u00f9 tardi, ci furono numerosi prestiti linguistici, in particolare dall'ungherese presente nell'area gi\u00e0 dall'XI secolo, come dalle lingue slave meridionali, dal turco e dal greco; altri termini molto pi\u00f9 recenti, sono derivati dalle lingue romanze occidentali, in particolare dal francese e dall'italiano, e sono penetrati solo dal XVIII secolo.\nPrimi documenti scritti.\nLa maggior parte dei ricercatori considerano la prima frase scritta in proto-romeno \"torna, torna, fratre\", contenute in \"Storie\" di Teofilatto Simocatta, un cronista bizantino, risalente tra l'810 e l'814; questa sarebbe stata pronunciata nel 587 nel corso di una campagna contro gli Avari da un soldato dell'esercito bizantino che, notando che la sella del mulo del suo compagno davanti a lui stava scivolando, gli avrebbe detto di girarsi per regolare il carico. Altri soldati hanno interpretato questa frase come un comando di tornare, dal momento che, se fosse andato in avanti, avrebbe causato la sconfitta delle truppe.\nDal IX ai primi anni del XVI secolo, i valacchi (rumeni) scrivono in lingua slava e caratteri cirillici, lingua e scrittura della Chiesa ortodossa del posto.\nIl pi\u00f9 antico documento scritto in rumeno, sopravvissuto ai giorni nostri, \u00e8 una lettera, scritta nel 1521 in alfabeto cirillico, di un mercante di C\u00e2mpulung, Neacsu, indirizzata al sindaco di Bra\u0219ov, Johannes Benkner. Quattro manoscritti di carattere religioso sono risalenti allo stesso secolo: il \"Codice di Vorone\u021b\", il \"Salterio di Voronet\", \"Psautier Hurmuzachi\" e lo \"Psautier\" appartenuto a D. C. Sturdza-Scheianul.\nTra questa data e la prima met\u00e0 del XVII secolo (quando si inserisce l'opera del cronista Grigore Ureche) vi sono 34 testi in romeno, perlopi\u00f9 traduzioni religiose, di cui 2 anche con caratteri latini, mentre il resto viene scritto in cirillico. Si ritrova, in seguito, un reperto in lingua arumena (o \"macedoromeno\") del 1731.\nFormazione della lingua letteraria.\nI primi libri stampati in rumeno, di natura religiosa, furono scritti in Valacchia ed editi nel 1561 sotto l'influenza del protestantesimo in Transilvania, dal diacono Coresi di Muntenia, che lavorava a Bra\u0219ov, perch\u00e9 la chiesa del suo paese permetteva di pubblicare libri solo in lingua slava. Questi libri sono molto importanti per lo sviluppo della lingua rumena e la sua unificazione.\nNel 1582 apparve \"Palia de la Or\u0103\u0219tie\" (l'Antico Testamento di ), contenente i primi due libri della Bibbia; si suppone che sia stato tradotto tutto l'Antico Testamento, ma questo volume \u00e8 il solo che \u00e8 stato conservato. La traduzione \u00e8 opera di cinque sacerdoti del Banato e della regione di Hunedoara, su base di una traduzione di Gaspar Heltai in ungherese, con il probabile utilizzo della \"Vulgata\". Il libro \u00e8 stato stampato da Serban, figlio di Coresi, con finanziamenti da parte del nobile Ferenc Geszti di Deva. Il linguaggio del libro contiene elementi di dialetti del Banato. Un altro passo importante nello sviluppo della lingua letteraria \u00e8 stata la pubblicazione in rumeno della prima traduzione completa della Bibbia, a Bucarest nel 1688.\nIl XVIII secolo vide la nascita delle prime norme di linguaggio. La prima grammatica del rumeno, \"Gramatica rum\u00e2neasc\u0103\" (1755 - 1757), scritta da Dimitrie Eustatievici de Bra\u0219ov. L'era della lingua letteraria rumena pre-moderna dur\u00f2 dal 1780 al 1830; questa fase \u00e8 caratterizzata dalla comparsa di numerose traduzioni di diversi libri e normative. Tra il 1830 e il 1880, fu l'epoca di diversificazione degli stili e dell'aumento di opere letterarie originali, grazie alla generazione di scrittori nel 1848. Questi due periodi sono stati ricchi di dibattiti su varie questioni linguistiche e grafiche; fu allora che cominciarono a penetrare nella massa prestiti linguistici provenienti dalle romanze occidentali. Ci sono due tendenze principali nella standardizzazione del linguaggio: da un lato l'orientazione latinizzante della Scuola Transilvana, dall'altra la tendenza italianizzante di Ion Heliade R\u0103dulescu. L'et\u00e0 attuale della lingua rumena letteraria inizi\u00f2 intorno al 1880, con Mihai Eminescu, Ion Creang\u0103 e Ion Luca Caragiale."}
{"id": "201590", "revid": "3831", "url": "https://it.wikipedia.org/wiki?curid=201590", "title": "Lande-d'Airou", "text": ""}
{"id": "201599", "revid": "1519687", "url": "https://it.wikipedia.org/wiki?curid=201599", "title": "Citigroup", "text": "Citigroup Inc. (o Citi) \u00e8 una multinazionale americana di banche di investimento e societ\u00e0 di servizi finanziari con sede a New York. Nasce il 7 aprile 1998 attraverso una fusione tra Citicorp e Travelers Group per creare la pi\u00f9 grande organizzazione di servizi finanziari del mondo. La storia dell'azienda \u00e8, quindi, divisa nel funzionamento di diverse aziende che nel tempo si sono fuse in Citicorp, una multinazionale bancaria che opera in pi\u00f9 di 100 paesi; e Travelers Group, le cui attivit\u00e0 hanno riguardato i servizi di credito, la finanza al consumo, il brokeraggio e le assicurazioni. La storia dell'azienda risale quindi alla fondazione della City Bank of New York (poi Citibank) nel 1812; Bank Handlowy nel 1870; Smith Barney nel 1873, Banamex nel 1884; Salomon Brothers nel 1910.\n\u00c8 stata la prima azienda statunitense a combinare i servizi bancari con quelli assicurativi dopo la Grande depressione. Risulta al terzo posto nell'elenco delle banche pi\u00f9 grandi degli Stati Uniti e, insieme a JPMorgan Chase, Bank of America e Wells Fargo, \u00e8 una delle banche Big Four degli Stati Uniti. Si trova nell'elenco delle banche di rilevanza sistemica che sono troppo grandi per fallire. Citigroup possiede Citicorp, la holding di Citibank, nonch\u00e9 diverse filiali internazionali. \u00c8 una delle nove banche di investimento globali nel Bulge Bracket.\n2008\u20132009 Aiuti federali per bancarotta.\nMentre la crisi dei mutui subprime inizia a svilupparsi, le forti esposizioni ai mutui \"tossici\" nelle forme di Collateralized debt obligations (CDOs), aggravate dalla cattiva gestione del rischio, porta l'azienda in guai seri. All'inizio del 2007, Citigroup comincia a eliminare il 5 per cento dei posti di lavoro in un progetto di ampia ristrutturazione per tagliare i costi e rafforza le sue azioni, a lungo sottoperformate. Dal novembre 2008, la crisi in corso colpisce duramente Citigroup e nonostante l'aiuto monetario TARP federale, la societ\u00e0 annuncia ulteriori tagli di personale che provoca oltre 100.000 disoccupati. Il suo valore di borsa scende a $20.5\u00a0miliardi, in calo dai $244\u00a0miliardi di due anni prima. In seguito, Citigroup e i regolatori federali negoziano un piano per stabilizzare la societ\u00e0."}
{"id": "201600", "revid": "2175", "url": "https://it.wikipedia.org/wiki?curid=201600", "title": "Baux-de-Provence", "text": ""}
{"id": "201603", "revid": "3831", "url": "https://it.wikipedia.org/wiki?curid=201603", "title": "Haye-Pesnel", "text": ""}
{"id": "201604", "revid": "919135", "url": "https://it.wikipedia.org/wiki?curid=201604", "title": "Progressione geometrica", "text": "In matematica, una progressione geometrica o successione geometrica (detta talvolta, impropriamente, anche serie geometrica, vedi sotto) \u00e8 una successione di numeri tali che il rapporto tra un elemento ed il suo precedente sia sempre costante. Tale costante \u00e8 detta \"ragione\" della successione. \nIn generale sar\u00e0\ndove \"r\" \u2260 0 \u00e8 la ragione e formula_2 \u00e8 il primo termine della successione. \nFormule.\nLe progressioni geometriche hanno il vantaggio di fornire alcune semplici formule per il calcolo dei termini che le compongono. \nIl termine \"n\"-esimo pu\u00f2 essere infatti definito come\nLa ragione \u00e8 di conseguenza\ne il primo termine della successione vale\nEsempi.\nUna successione di ragione 2 e fattore di scala 1 \u00e8\nUna successione di ragione 2/3 e fattore di scala 729 \u00e8\nUna successione di ragione \u22121 e fattore di scala 3 \u00e8\nUna progressione geometrica non nulla mostra una crescita esponenziale o un decadimento esponenziale. In particolare se\nSi confrontino questi risultati con quelli di una progressione aritmetica, la quale mostra una crescita (o una diminuzione) lineare (es. 4, 15, 26, 37, 48, ...). Si noti che i due tipi di progressione sono strettamente connessi: applicando il logaritmo ai termini di una progressione geometrica si ottiene una progressione aritmetica.\nApplicazioni.\nSi osserva facilmente che una progressione geometrica soddisfa la seguente condizione\ninterpretabile come una equazione alle differenze finite, di cui una progressione di rapporto comune \"r\" \u00e8 soluzione.\nL'equazione precedente si ritrova in molti modelli di crescita esponenziale. Ad esempio, il numero di individui in una colonia di batteri che si duplicano ad intervalli di tempo costanti segue una progressione geometrica di ragione 2.\nSerie geometrica.\nIl termine serie geometrica \u00e8 riservato alla somma di \"infiniti\" termini di una progressione geometrica (con \"fattore di scala\" unitario)\nmentre la scrittura sottostante \u00e8 detta \"somma parziale\" dei primi \"n\" termini della serie o \"ridotta n-esima\" della serie:\nLa formula chiusa che esprime la somma della ridotta n-esima di una serie geometrica di ragione \"r\" pu\u00f2 essere ottenuta nel seguente modo: si moltiplica l'espressione per il fattore (1-\"r\") ottenendo\npoich\u00e9 tutti i termini del membro a destra dell'equazione, ad eccezione di 1 e formula_17, si annullano fra loro, posto formula_18, si pu\u00f2 dividere per (1-\"r\"), ottenendo\nQuindi, nel caso in cui formula_20, per formula_21 si ha formula_22, pertanto per una \"serie geometrica\" (\"convergente\") si pu\u00f2 scrivere"}
{"id": "201607", "revid": "642594", "url": "https://it.wikipedia.org/wiki?curid=201607", "title": "Villarreal de los Infantes", "text": ""}
{"id": "201609", "revid": "15238174", "url": "https://it.wikipedia.org/wiki?curid=201609", "title": "Concilio di Nicea", "text": ""}
{"id": "201610", "revid": "4", "url": "https://it.wikipedia.org/wiki?curid=201610", "title": "Atarrabia", "text": ""}
{"id": "201611", "revid": "4", "url": "https://it.wikipedia.org/wiki?curid=201611", "title": "Zizur Nagusia", "text": ""}
{"id": "201613", "revid": "767487", "url": "https://it.wikipedia.org/wiki?curid=201613", "title": "Rosemary's Baby - Nastro rosso a New York", "text": "Rosemary's Baby - Nastro rosso a New York (\"Rosemary's Baby\") \u00e8 un film del 1968 diretto da Roman Pola\u0144ski e interpretato da Mia Farrow e John Cassavetes, tratto dall'omonimo romanzo di Ira Levin.\nPrimo film realizzato da Pola\u0144ski negli Stati Uniti, \u00e8 considerato una pietra miliare del cinema, soprattutto per la tensione psicologica enfatizzata da una regia naturalistica e per il trattamento del tema del satanismo, che all'epoca apr\u00ec la strada a \"blockbuster\" come \"L'esorcista\" (1973) e \"Il presagio\" (1976).\nGi\u00e0 alla sua uscita ottenne ottime recensioni dalla critica e si rivel\u00f2 un successo al botteghino. Per la sua interpretazione della sinistra Minnie Castevet l'attrice Ruth Gordon ottenne un Oscar e un Golden Globe come miglior attrice non protagonista.\nNel 2001 l'American Film Institute lo ha inserito al 9\u00ba posto nella lista dei cento film pi\u00f9 coinvolgenti e avvincenti del cinema americano e nel 2014 \u00e8 stato scelto per la conservazione nel National Film Registry della Biblioteca del Congresso degli Stati Uniti, in quanto giudicato \"di rilevante significato estetico, culturale e storico\". Nel 2020 \u00e8 stato introdotto nella \"Hall of Fame\" della Online Film &amp; Television Association.\nTrama.\nI novelli sposi Rosemary e Guy Woodhouse si trasferiscono nell'appartamento di un vecchio edificio di New York che, secondo il loro amico Hutch, ha una famigerata storia fatta di omicidi, suicidi e riti satanici. Qui Rosemary fa la conoscenza di Terry, una ex ragazza sbandata che \u00e8 stata accolta in casa dagli anziani vicini Minnie e Roman Castevet e che pochi giorni dopo muore lanciandosi da una finestra. Sebbene Rosemary cerchi di evitare i due invadenti vicini, questi sembrano conquistare Guy, ambizioso attore all'inizio della carriera che comincia a trascorrere le sue serate con loro. Quando un attore rivale perde misteriosamente la vista, Guy ottiene la sua parte in uno spettacolo di Broadway e per celebrare la sua fortuna propone a Rosemary di avere un bambino.\nLa sera stessa i due cenano a lume di candela e terminano con un dessert offertogli da Minnie. Rosemary non sembra apprezzarlo ma Guy la convince a mangiarlo. Improvvisamente la ragazza sviene e durante la notte vive un incubo in cui il marito e i Castevet la consegnano ad un essere mostruoso che la possiede. Il mattino dopo Guy le confessa di aver fatto l'amore con lei mentre era priva di sensi e un mese dopo il dr. Hill le comunica che \u00e8 incinta. Guy \u00e8 colmo di felicit\u00e0 e corre a dare la notizia ai Castevet, che consigliano subito a Rosemary di cambiare ginecologo e di rivolgersi al dottor Sapirstein, loro amico personale.\nSapirstein prescrive a Rosemary delle bevande a base di erbe che incarica Minnie di preparare regolarmente, ma durante i primi mesi di gravidanza Rosemary ha un calo di peso e prova forti dolori al ventre. Allarmato dalle sue condizioni, Hutch indaga sulle strane pozioni e dopo qualche giorno d\u00e0 a Rosemary un appuntamento per rivelarle ci\u00f2 che ha scoperto. Hutch per\u00f2 non si presenta e Rosemary scopre che il vecchio amico \u00e8 misteriosamente entrato in coma, iniziando a sospettare che il ginecologo e i Castevet stiano cospirando per nuocere a lei e al suo bambino. I suoi sospetti diventano una certezza quando, grazie ad un libro sulla stregoneria che gli viene consegnato da un'amica di Hutch dopo la sua morte, scopre che Roman Castevet altri non \u00e8 che Steven Marcato, il figlio del celebre stregone Adrian Marcato.\nRosemary racconta tutto a Guy, la cui carriera sembra essere ormai decollata. Questi minimizza e cerca di tranquillizzarla, ma la ragazza ormai \u00e8 convinta di essere vittima di una congiura nella quale \u00e8 coinvolto anche il marito e cerca rifugio presso il dottor Hill, che per\u00f2 la tradisce consegnandola ai cospiratori. Rosemary viene riportata nel suo appartamento dove viene sedata. Al suo risveglio, Guy la informa che ha avuto il bambino, un maschio, ma che per alcune complicazioni non \u00e8 sopravvissuto al parto. Dopo alcuni giorni di convalescenza, attraverso le pareti Rosemary sente un bambino piangere nell'appartamento dei Castevet. Armatasi con un coltello, scopre un passaggio verso il soggiorno di questi ultimi, dove tutti i condomini stanno celebrando la nascita del figlio di Satana donatogli da Guy in cambio del successo. Rosemary si ritrae sconvolta alla vista del bambino, ci\u00f2 nonostante, incoraggiata da Roman Castevet, torna vicino alla culla e la dondola dolcemente.\nProduzione.\nIl 7 marzo 1967, il \"Los Angeles Times\" annunci\u00f2 che la William Castle Enterprises stava per produrre la versione cinematografica del romanzo \"Rosemary's Baby\" di Ira Levin, che sarebbe stato pubblicato la settimana seguente. La Paramount Pictures acquist\u00f2 i diritti del romanzo dalla Random House e Robert Evans, nuovo vicepresidente dello studio, affid\u00f2 la produzione a William Castle mettendogli a disposizione un budget di 1,9 milioni di dollari.\nCastle avrebbe voluto dirigere \"Rosemary's Baby\" utilizzando la tecnica \"Illusion-O\", gi\u00e0 usata per \"I 13 fantasmi\" del 1960 e che permetteva di vedere alcuni dettagli del film in 3-D con l'uso di particolari occhiali, nonch\u00e9 ingaggiare Vincent Price come co-protagonista, ma dovette accontentarsi del solo ruolo di produttore. Il 13 marzo 1967 fu infatti annunciato il coinvolgimento di Roman Pola\u0144ski, i cui primi due film in particolare avevano impressionato Evans, che si sarebbe occupato della regia e della sceneggiatura. In seguito il regista francese Fran\u00e7ois Truffaut afferm\u00f2 che il progetto era stato inizialmente proposto ad Alfred Hitchcock, che aveva rifiutato perch\u00e9 non interessato al materiale.\nEvans riusc\u00ec ad attirare Pola\u0144ski a Hollywood con la scusa di discutere una sceneggiatura ambientata nel mondo dello sci alpino chiamata \"Downhill Racer\". Il regista, appassionato di sci, stava giusto partendo per le piste del Vermont e dieci giorni dopo raggiunse il produttore, il quale gli confess\u00f2 che \"Downhill Racer\" era stata solo un pretesto e ci\u00f2 che voleva davvero era che leggesse le bozze del romanzo di Levin. \u00abAll'inizio pensai che avessero fatto un errore\u00bb, ricord\u00f2 Pola\u0144ski nel 1969, \u00abperch\u00e9 sembrava una cosa sdolcinata alla Doris Day, ma decisi di leggere un po' di pi\u00f9 per vedere come andava a finire... Alle quattro ero ancora sdraiato sul letto, circondato dalle pagine del manoscritto. Non riuscivo proprio a fermarmi\u00bb. Lo stesso giorno Pola\u0144ski firm\u00f2 il contratto e inizi\u00f2 a scrivere l'adattamento (prima volta che accadeva dato che finora aveva sempre diretto i propri soggetti) che termin\u00f2 in poco pi\u00f9 di tre settimane il 19 aprile 1967.\nSebbene avesse avuto dubbi sul giovane regista europeo, Castle cambi\u00f2 decisamente idea durante il loro primo incontro: \u00abRoman era un tipo originale... Dopo cinque minuti, questo polacco stava gi\u00e0 raccontando storie folli... a met\u00e0 tra Shakespeare e il teatro dell'assurdo. Forse \u00e8 per questo che ci siamo trovati cos\u00ec bene, siamo usciti entrambi dalla stessa scuola di recitazione\u00bb. Il 10 gennaio 1968, poco dopo la fine delle riprese, il \"Daily Variety\" pubblic\u00f2 una lettera di ringraziamento a Pola\u0144ski in cui il produttore scrisse che sentiva il bisogno di \"dichiarare ufficialmente\" le sue lodi per il talento, la profondit\u00e0, la cooperazione e l'abilit\u00e0 tecnica del regista.\nAnche se dopo l'uscita del film si diffuse la voce secondo cui Anton LaVey, esoterista e fondatore della Chiesa di Satana, avrebbe fornito a Pola\u0144ski la sua consulenza sul tema del satanismo e sarebbe apparso nelle vesti del diavolo nella sequenza dello stupro di Rosemary, tale voce \u00e8 stata smentita da diverse fonti.\nCast.\nNel maggio 1967 William Castle e Roman Pola\u0144ski iniziarono a sviluppare il progetto pensando a Warren Beatty e Sharon Tate, futura moglie del regista, per i ruoli principali. Tuttavia, alcuni giorni dopo il \"Daily Variety\" dichiar\u00f2 che la Paramount stava negoziando con la 20th Century Fox per avere in prestito Mia Farrow, giovane protagonista della soap opera \"Peyton Place\" e gi\u00e0 vincitrice di un Golden Globe come miglior attrice debuttante nel 1965 per \"Cannoni a Batasi\". All'inizio di luglio, dopo che erano state prese in considerazione anche Jane Fonda, Natalie Wood, Patty Duke e Tuesday Weld, la Farrow fu confermata nel cast per il ruolo di Rosemary Woodhouse.\nL'attrice esib\u00ec per la prima volta in \"Rosemary's Baby\" il taglio di capelli \"pixie cut\", che in una sequenza Rosemary mostra al marito dichiarando: \u00abSono stata da Vidal Sassoon\u00bb. Il celebre \"hairstylist\" arriv\u00f2 da Londra durante la lavorazione del film e il taglio fu immortalato da numerosi fotografi presenti nei Paramount Studios. Il 10 maggio 2012, dopo la morte di Sassoon, l'attrice ha per\u00f2 smentito l'episodio: \u00abVidal Sassoon mi spunt\u00f2 i capelli come trovata pubblicitaria per \"Rosemary's Baby\". In realt\u00e0 mi ero tagliata i capelli due anni prima\u00bb. In effetti, tutte le foto circolanti mostrano Mia Farrow con i capelli gi\u00e0 corti.\nPer il ruolo di Guy furono presi in considerazione Jack Nicholson, Laurence Harvey, Dean Jones e Robert Redford, prima che Pola\u0144ski suggerisse l'attore e regista John Cassavetes che aveva gi\u00e0 conosciuto a Londra. I due si scontrarono ripetutamente durante la lavorazione e Pola\u0144ski dichiar\u00f2 in seguito che quella con Cassavetes non fu un'esperienza facile sul set: \u00abA lui piaceva improvvisare, a me no. Non si sentiva a suo agio nel ruolo... Non voleva nemmeno che le sarte lo vestissero: preferiva restare con le \"sneakers\" ai piedi. Gli toglievi le sneakers e cominciavano i problemi di recitazione\u00bb. In seguito Cassavetes, il cui film \"Volti\" usc\u00ec lo stesso anno di \"Rosemary's Baby\" ottenendo due premi a Venezia e tre candidature agli Oscar, replic\u00f2 a proposito del regista: \u00abNon si pu\u00f2 contestare il fatto che sia un artista, ma bisogna dire che \"Rosemary's Baby\" non \u00e8 arte\u00bb.\nLa parte della diabolica Minnie Castevet fu affidata a Ruth Gordon, gi\u00e0 affermata attrice teatrale negli anni trenta e in seguito attiva soprattutto come sceneggiatrice, e anche per gli altri ruoli di supporto Pola\u0144ski scelse veterani di Hollywood come Ralph Bellamy (\"L'orribile verit\u00e0\"), Sidney Blackmer (\"Piccolo Cesare\"), Elisha Cook Jr. (\"Il mistero del falco\") e Patsy Kelly (\"Gioia di vivere\"), che avevano da tempo intrapreso la carriera televisiva.\nQuando si incontrano nella lavanderia, Rosemary dice a Terry che le ricorda l'attrice e modella Victoria Vetri (anche se nella versione doppiata in italiano \u00e8 diventata Vittoria West). Terry \u00e8 effettivamente interpretata da Victoria Vetri, accreditata nel film come Angela Dorian, il nome con cui era appena diventata \"Playmate\" dell'anno.\nIn una scena compare brevemente anche il produttore del film William Castle (l'uomo col sigaro fuori dalla cabina telefonica da cui Rosemary chiama il dott. Hill), mentre la voce al telefono di Donald Baumgart \u00e8 quella di Tony Curtis.\nRiprese.\nLe riprese iniziarono il 21 agosto 1967 e furono effettuate prevalentemente intorno al centro di Manhattan a New York. Per gli esterni del palazzo in cui vivono Guy e Rosemary fu utilizzato l'edificio residenziale Dakota (rinominato Bramford nel film), situato nell'Upper West Side, mentre gli interni degli appartamenti furono girati successivamente ai Paramount Studios di Hollywood. Alla fine di ottobre la produzione si spost\u00f2 a Playa del Rey in California, dove vennero filmate altre sequenze in esterna.\nLa lavorazione sub\u00ec dei ritardi e il costo finale fu di 2,3 milioni di dollari, 400.000 dollari oltre il budget iniziale. Le riprese terminarono il 20 dicembre 1967, pi\u00f9 di un mese oltre il termine previsto, tanto che finirono per sovrapporsi con l'inizio di quelle di \"Inchiesta pericolosa\", in cui Mia Farrow avrebbe dovuto recitare insieme al marito Frank Sinatra. La 20th Century Fox chiese alla Paramount di interrompere la produzione, offrendo la copertura dei costi, e lo stesso Sinatra esort\u00f2 l'attrice a lasciare il set di \"Rosemary's Baby\" minacciando di mettere a termine il loro matrimonio. Tuttavia la Farrow scelse di completare il film e la Fox la sostitu\u00ec con Jacqueline Bisset. Il 23 novembre, dopo poco pi\u00f9 di un anno di matrimonio, il \"Los Angeles Times\" annunci\u00f2 la separazione di Sinatra dalla Farrow, che apprese la notizia sul set dall'avvocato di Sinatra, Mickey Rudin.\nLe riprese furono caratterizzate dalle continue tensioni tra Pola\u0144ski e John Cassavetes. Quest'ultimo contest\u00f2 in particolare le troppe ripetizioni delle scene imposte dal regista che, a suo avviso, facevano perdere agli attori la loro freschezza e lo spazio per riprodurre l'emozione. Inoltre Cassavetes propose spesso le sue idee, tutte regolarmente bocciate da Pola\u0144ski, e ci\u00f2 contribu\u00ec ad aumentare il conflitto tra i due. Il direttore della fotografia William A. Fraker ha riferito in seguito un episodio accaduto un giorno sul set: \u00abStavamo lavorando e all'improvviso udimmo queste grida, John usc\u00ec da dietro il set e inizi\u00f2 a camminare verso la porta. Stava urlando \"Non ci sono star in questo dannato film. Tu sei la star\". E Roman sporse la testa da dietro il set e disse \"Ci puoi giurare!\"\u00bb\nColonna sonora.\nLa colonna sonora del film, composta da Krzysztof Komeda ed eseguita dall'orchestra diretta da Dick Hazard, fu distribuita nel 1968 dalla Dot Records. Nel 2005 \u00e8 uscita un'edizione rimasterizzata su CD della Harkit Records con alcune tracce bonus. Il brano \"Lullaby\", cantato da Mia Farrow, fu pubblicato come 45 giri e raggiunse la 33\u00aa posizione nella classifica \"Adult Contemporary\" di Billboard nell'agosto 1968.\nEdizione originale\nEdizione del 2005\n&lt;ol&gt;\nDistribuzione.\nDopo l'anteprima per la stampa del 21 maggio 1968 al DGA Theater di Los Angeles, il film fu proiettato il 12 giugno al Criterion and Tower East Theatre di New York e due giorni dopo al Majestic Crest Theatre di Westwood.\nEdizioni home video.\n\"Rosemary's Baby\" \u00e8 stato distribuito in DVD nel 2000 dalla Paramount Home Video, con alcuni extra tra cui il documentario \"Mia and Roman\", realizzato da Shahrokh Hatami durante la lavorazione del film e proiettato nel luglio 1968 al Lytton Center di Hollywood. Nel 2012 \u00e8 uscito in formato Blu-ray per la Criterion Collection con interviste a Roman Pola\u0144ski, Mia Farrow, Robert Evans e allo scrittore Ira Levin e il documentario \"Komeda, Komeda\", sulla vita dell'autore della colonna sonora.\nAccoglienza.\nIl film fu condannato dal National Catholic Office for Motion Pictures che cit\u00f2 diverse scene di nudit\u00e0 come fattori decisivi, ma ancora pi\u00f9 importante \u00abl'uso perverso che il film fa delle credenze cristiane fondamentali, specialmente negli eventi che circondano la nascita di Cristo, e la sua presa in giro di persone e pratiche religiose\u00bb. Alcuni cattolici praticanti dell'industria cinematografica difesero il film sulla base del fatto che trattava Satana come un'entit\u00e0 reale, riaffermando quindi il \"pensiero religioso tradizionale\". Allo stesso modo offeso da alcuni dei contenuti religiosi del film, il Board of Film Censors britannico elimin\u00f2 15 secondi dalla scena in cui Rosemary \u00e8 posseduta dal diavolo.\nIl 26 gennaio 1969, in un articolo apparso sul \"Los Angeles Times\" l'autore di fantascienza Ray Bradbury critic\u00f2 il modo in cui il film terminava e propose quello che sarebbe stato il \"suo finale\". Secondo Bradbury, Rosemary avrebbe dovuto rubare il bambino ai satanisti, correre in una cattedrale e pregare sull'altare: \"O Signore, o Dio, o Signore Dio. Riprenditi tuo Figlio!\" mentre i satanisti, non potendo entrare nell'edificio sacro, avrebbero sbirciato dalle porte aperte. Da parte sua, nel febbraio 1969 Pola\u0144ski difese il finale mentre parlava come oratore ospite in una lezione di cinema della University of Southern California: \u00abSono ateo e rimarr\u00f2 fedele al mio basale istinto materno fino alla fine\u00bb.\nIncassi.\nIl film si rivel\u00f2 un grande successo al \"box office\", incassando 33,4 milioni di dollari nei soli Stati Uniti. Nei successivi quarant'anni avrebbe incassato una cifra stimata di 87 milioni di dollari negli Stati Uniti e circa la met\u00e0 oltreoceano.\nCritica.\nIl sito \"Rotten Tomatoes\" riporta il 96% di recensioni professionali con giudizio positivo e il seguente consenso critico: \u00abUna terrificante storia di satanismo e gravidanza che \u00e8 ancora pi\u00f9 inquietante di quanto sembri grazie alle performance convincenti e intense di Mia Farrow e Ruth Gordon\u00bb. Il sito \"Metacritic\" assegna al film un punteggio di 96 su 100 basato su 15 recensioni, indicando un \"plauso universale\".\nLa rivista \"Variety\" lo defin\u00ec \u00abun'eccellente versione cinematografica del diabolico romanzo di Ira Levin\u00bb, apprezzando le prove dei due protagonisti e di Ruth Gordon (\u00aballegramente sfrenata nel suo assillante fine personale\u00bb) e aggiungendo che Pola\u0144ski \u00abha trionfato nel suo primo film prodotto negli Stati Uniti. Il film cattura l'attenzione senza violenza esplicita o sangue\u00bb. Il critico Roger Ebert giudic\u00f2 il film \u00abmacabro e minaccioso, pieno di un inconcepibile senso di pericolo\u00bb, conferendo gran parte del merito alla regia di Pola\u0144ski e alle \u00abinterpretazioni genuinamente ispirate\u00bb di Mia Farrow e Ruth Gordon, che giudic\u00f2 \u00abdue delle migliori interpretazioni femminili di quest'anno\u00bb. Anche il \"Time\" sottoline\u00f2 la capacit\u00e0 recitativa di Mia Farrow, cos\u00ec come la critica Renata Adler che sul \"New York Times\" la defin\u00ec \u00abdavvero meravigliosa, pallida, sofferente, quasi costantemente sullo schermo in un ruolo difficile che le richiede per quasi due ore di scoprire ci\u00f2 che il pubblico ha intuito sin dall'inizio\u00bb.\nTra le recensioni negative ci fu quella del settimanale \"New York\", in cui Judith Crist parl\u00f2 di \u00abuna rivisitazione pedante e servile del romanzo\u00bb, attribuendo la colpa alla sceneggiatura di Pola\u0144ski \u00abche trascura disastrosamente i personaggi per il risultato. Il coinvolgimento \u00e8 assente. Tutto \u00e8 superficie ed \u00e8 una superficie spianata, senza il luccichio del male che si trova sotto\u00bb.\nIn Italia il quotidiano \"La Stampa\" scrisse che il film \u00abtiene svegli e divertiti (pi\u00f9 che non sgomenti) e tra ironia e brivido invita a un ripensamento moderno della demonologia. La caratterista Ruth Gordon oscura i due protagonisti che non vanno oltre un convenzionale decoro\u00bb.\nAltri media.\nNel maggio 2014 la NBC ha trasmesso negli Stati Uniti la miniserie in due episodi \"Rosemary's Baby\", diretta da Agnieszka Holland e interpretata da Zoe Saldana e Patrick J. Adams. L'adattamento, ambientato a Parigi nel nuovo millennio, \u00e8 stato trasmesso in Italia da Rai 4 il 5 e 6 ottobre 2015.\nSequel e Remake.\nNel 1976 \u00e8 stato realizzato il film per la televisione \"Guardate cosa \u00e8 successo al figlio di Rosemary\", sequel diretto da Sam O'Steen con Patty Duke nel ruolo di Rosemary Woodhouse e Ruth Gordon di nuovo in quello di Minnie Castevet.\nNel 2008 \u00e8 stata diffusa la notizia che la Paramount era in trattativa con Michael Bay, Andrew Form e Bradley Fuller della Platinum Dunes per produrre un remake dell'originale, ma il progetto \u00e8 stato abbandonato l'anno successivo."}
{"id": "201614", "revid": "935281", "url": "https://it.wikipedia.org/wiki?curid=201614", "title": "Campagna del Nordafrica", "text": "La campagna del Nordafrica, conosciuta anche come guerra nel deserto, fu combattuta in un teatro di guerra situato nel Nordafrica, in Egitto, Libia, Tunisia, Algeria e Marocco, in cui si confrontarono italiani e tedeschi da una parte, e gli Alleati dall'altra, durante la seconda guerra mondiale tra il 1940 e il 1943.\nIl Regio Esercito, in Libia comandato dal maresciallo Rodolfo Graziani, forte numericamente ma insufficientemente equipaggiato, diede inizio alla campagna nell'estate 1940 entrando in Egitto ma nel dicembre seguente le forze britanniche del generale Archibald Wavell, modernamente armate e molto mobili, passarono alla controffensiva, sbaragliarono l'esercito italiano e occuparono l'intera Cirenaica. Benito Mussolini fu costretto a chiedere aiuto ad Adolf Hitler che, nel marzo 1941 invi\u00f2 in Nordafrica il cosiddetto Afrikakorps guidato dal generale Erwin Rommel. Da quel momento le Panzer-Division dell'Afrikakorps svolsero un ruolo decisivo nella campagna per le forze dell'Asse; nella primavera 1941 il generale Rommel pass\u00f2 all'attacco e riconquist\u00f2 la Cirenaica tranne Tobruch; dopo altri successi, le forze italo-tedesche furono per\u00f2 sconfitte nell'inverno dello stesso anno dalla nuova offensiva britannica, operazione Crusader, e ripiegarono nuovamente fino al confine della Tripolitania.\nIl generale Rommel, dopo aver rafforzato la sua armata italo-tedesca, riprese presto l'iniziativa, respinse nuovamente i britannici nel gennaio e nel maggio del 1942 combatt\u00e9 e vinse la grande battaglia di Ain el-Gazala; i britannici dovettero ripiegare in profondit\u00e0 in Egitto; Tobruk fu conquistata e gli italo-tedeschi arrivarono fino a El Alamein dove il fronte si stabilizz\u00f2 nell'agosto 1942. La campagna del Nordafrica ebbe una svolta decisiva nell'autunno successivo; i britannici del generale Bernard Montgomery vinsero la seconda battaglia di El Alamein costringendo i resti delle forze italo-tedesche del generale Rommel ad evacuare definitivamente tutta la Libia; Tripoli cadde il 23 gennaio 1943. Contemporaneamente un grande corpo di spedizione anglo-americano, al comando del generale Dwight Eisenhower, sbarc\u00f2 in Marocco e Algeria a partire dall'8 novembre 1942, l'operazione Torch.\nDopo l'afflusso di altre truppe italo-tedesche in Tunisia che permise di fermare temporaneamente l'avanzata alleata da sud e da ovest, la situazione delle forze dell'Asse precipit\u00f2 nella primavera 1943. Privi di adeguati rifornimenti ed in schiacciante inferiorit\u00e0 numerica e materiale, le residue forze italo-tedesche, passate al comando dei generali Giovanni Messe e Hans-J\u00fcrgen von Arnim, si arresero entro il 13 maggio 1943, mettendo fine alla campagna del Nordafrica.\nIl teatro bellico del Nordafrica nel 1940.\nNelle sue direttive del 31 marzo 1940 Benito Mussolini aveva delineato in termini generali la strategia globale che avrebbe dovuto essere seguita dalle forze armate italiane nel caso sempre pi\u00f9 probabile di un ingresso in guerra a fianco del Terzo Reich contro la Francia e la Gran Bretagna. Riguardo al teatro bellico nordafricano il Duce stabiliva che a causa della difficile situazione geografica della Libia teoricamente minacciata sia dall'Egitto britannico che dal Nordafrica francese, le forze italiane nella colonia, comandate dal governatore, maresciallo dell'aria Italo Balbo, avrebbero dovuto mantenersi sulla difensiva.\nLe forze francesi in Marocco, Algeria e Tunisia del generale Charles Nogu\u00e8s ammontavano a otto divisioni mentre le truppe britanniche in Egitto erano calcolate dal servizio informazioni italiano in circa cinque divisioni; quindi dopo l'entrata in guerra del 10 giugno 1940 Mussolini conferm\u00f2 le sue direttive difensive. La situazione cambi\u00f2 con la sconfitta della Francia e l'armistizio del 24 giugno 1940 a Villa Incisa; le colonie francesi vennero neutralizzate e il maresciallo Balbo pot\u00e9 concentrare la maggior parte delle sue forze sul confine libico-egiziano.\nLe forze italiane in Libia del maresciallo Balbo apparivano sulla carta adeguate al teatro bellico coloniale; dalla fine degli anni trenta erano state inviate una serie di unit\u00e0 di fanteria destinate in realt\u00e0 prevalentemente a compiti difensivi. In totale il 10 giugno 1940 erano presenti in Libia quattordici divisioni con 236.000 soldati, 1.427 cannoni, 339 carri armati leggeri L3, 8.039 automezzi; queste forze erano suddivise tra la 5\u00aa Armata che al comando del generale Italo Gariboldi copriva il confine occidentale con sei divisioni di fanteria e due divisioni di camicie nere, e la 10\u00aa Armata del generale Mario Berti che, con tre divisioni di fanteria, due divisioni libiche e una divisione di camicie nere, era schierata sul confine egiziano. La Regia Aeronautica disponeva in Libia di circa 250 aerei in maggioranza di modelli non molto moderni. Queste forze erano consistenti per numero, ma in realt\u00e0 si trattava di reparti prevalentemente appiedati, privi di automezzi sufficienti, con gravi carenze di armamento soprattutto nei mezzi corazzati, poco addestrate alla guerra nel deserto.\nLe truppe britanniche presenti sul confine egiziano all'inizio della guerra dipendevano dal Comando del Medio Oriente del generale Archibald Wavell ed erano molto meno numerose, due divisioni con 36.000 soldati in totale, ma, essendo completamente motorizzate e fornite di mezzi corazzati e meccanizzati idonei alla veloce guerra nel deserto, erano molto pi\u00f9 mobili e si dimostrarono subito pericolose per i presidi fissi italiani. Il maresciallo Balbo rilev\u00f2 la superiorit\u00e0 tattica e tecnica dei britannici e la segnal\u00f2 al maresciallo Pietro Badoglio; tuttavia nonostante questi avvertimenti, il Comando Supremo a Roma ordin\u00f2 il 28 giugno 1940 al governatore di raggruppare tutte le forze disponibili sul confine libico-egiziano ed invadere l'Egitto. Quello stesso giorno il maresciallo Balbo rimase ucciso nell'abbattimento per errore del suo aereo dall'artiglieria antiaerea italiana a Tobruk e Mussolini nomin\u00f2 al suo posto come comandante superiore in Libia, il cosiddetto \"Superlibia\", il maresciallo Rodolfo Graziani, il capo di Stato maggiore dell'esercito, ritenuto un esperto di guerre coloniali\nIl nuovo comandante in capo, giunto sul posto, non si mostr\u00f2 disposto ad intraprendere subito l'offensiva in Egitto; egli lament\u00f2 le carenze logistiche e tecniche delle sue forze e le difficolt\u00e0 del clima e del terreno e rinvi\u00f2 ripetutamente il previsto attacco. Mussolini tuttavia continu\u00f2 a sollecitare l'invasione dell'Egitto; il Duce affermava che le forze disponibili erano adeguate, che i britannici erano deboli e che per motivi di alta politica era indispensabile raggiungere qualche successo in Nordafrica per ottenere, in caso di rapida vittoria totale dell'Asse, gli obiettivi strategici dell'Italia. Il Duce, dopo un colloquio infruttuoso a Roma con il maresciallo, il 19 agosto invi\u00f2 un ordine tassativo in cui intimava al governatore di attaccare o dimettersi. Mussolini inoltre in questa fase non si mostr\u00f2 interessato, sulla base della sua scelta politica fondamentale di condurre una \u00abguerra parallela\u00bb e autonoma rispetto al Terzo Reich, all'intervento di moderne forze meccanizzate tedesche come era stato proposto da Adolf Hitler e dallo stato maggiore della Wehrmacht, dubbiosi sulla reale capacit\u00e0 degli italiani di sconfiggere i britannici.\nIn realt\u00e0 nei mesi di giugno e luglio 1940 i dirigenti politico-militari britannici erano molto preoccupati per la situazione nel Mar Mediterraneo; furono studiati anche piani per evacuare il Mediterraneo orientale e trasferire per la rotta del Capo le navi della Royal Navy a Gibilterra; si temeva un'invasione italiana dell'Egitto con grandi forze. Fu soprattutto il Primo Ministro Winston Churchill che si oppose fermamente a questi propositi pessimistici; egli invece sollecit\u00f2 il raggruppamento di tutte le forze disponibili nel teatro del Medio Oriente e dell'Africa e giunse al punto di prevedere l'invio di rinforzi dalla metropoli nonostante che la Gran Bretagna fosse in quel periodo minacciata da un'invasione tedesca.\nOperazioni in Africa settentrionale.\nL'avanzata iniziale italiana e la controffensiva britannica.\nIl 13 settembre 1940 il maresciallo Rodolfo Graziani, il comandante superiore in Libia, lanci\u00f2 un'offensiva entrando in territorio egiziano con alcune colonne motorizzate della 10\u00aa Armata del generale Mario Berti; il maresciallo aveva infine dovuto prendere l'iniziativa dopo essere stato criticato da Mussolini per la sua passivit\u00e0 e il suo pessimismo. Inizialmente le deboli ma agili forze britanniche si ritirarono e si concentrarono nel campo trincerato di Marsa Matruh. Il 16 settembre, le truppe italiane del raggruppamento del generale Annibale Bergonzoli entrarono a Sidi Barrani. Il maresciallo Graziani prefer\u00ec, nonostante le sollecitazioni di Mussolini, sospendere l'offensiva per organizzare metodicamente le strutture logistiche ritenute necessarie per un'ulteriore avanzata nel deserto. In questa fase si present\u00f2 nuovamente la possibilit\u00e0 di un concorso di truppe mobili tedesche alla campagna in Egitto, ma Mussolini si mostr\u00f2 ancora poco entusiasta e Hitler, dopo un disastroso rapporto del generale Wilhelm von Thoma che, inviato in Nordafrica, aveva giudicato molto negativamente l'efficienza militare italiana, decise di ritirare la sua offerta di aiuto. \nIl generale Archibald Wavell, responsabile del Comando del Medio Oriente, aveva preferito ripiegare a Marsa Matruh dove intendeva combattere una battaglia decisiva, ma dopo l'arresto dell'avanzata italiana, decise di prendere l'iniziativa; Winston Churchill condivise i propositi aggressivi del comandante in capo e importanti rinforzi di uomini e mezzi furono inviati in Egitto. La cosiddetta Western Desert Force, comandata dall'abile generale Richard O'Connor, si trasform\u00f2 in una forza numericamente piccola ma completamente motorizzata e potenziata da moderne forze corazzate equipaggiate con gli efficaci carri Matilda e Cruiser; anche le formazioni della Royal Air Force in Medio Oriente, inquadrate nel RAF Middle East Command, furono rafforzate con aerei moderni.\nIl 9 dicembre 1940 il generale O'Connor sferr\u00f2 l'operazione Compass, un'offensiva di sorpresa con la 7\u00aa Divisione corazzata e con una divisione motorizzata anglo-indiana, 36.000 uomini e 225 carri armati, e ottenne un brillante successo; i reparti italiani a Sidi el Barrani, poco mobili e schierati in capisaldi separati, vennero aggirati e sbaragliati; furono catturati circa 38.000 prigionieri, i britannici superarono il confine libico-egiziano e il 18 dicembre raggiunsero Bardia, difesa dal corpo d'armata del generale Bergonzoli. Le truppe italiane disponibili erano ancora numerose ma le prime sconfitte provocarono un crollo del morale mentre i generali si dimostrarono demoralizzati ed incapaci di organizzare la resistenza; il generale Berti, comandante della 10\u00aa Armata, al momento dell'attacco era in licenza in Italia e non fece subito ritorno in Nordafrica, mentre lo stesso maresciallo Graziani apparve pessimista e rassegnato alla sconfitta.\nLa guarnigione di Bardia, costituita da 45.000 soldati con 430 cannoni, venne attaccata da una divisione australiana appena arrivata al fronte in sostituzione degli indiani ed in breve tempo le linee difensive furono superate dai carri pesanti Matilda. Le truppe italiane si arresero; entro il 5 gennaio 1941 la piazzaforte venne conquistata dalle forze del generale O'Connor che catturarono altri prigionieri; il generale Bergonzoli fugg\u00ec a piedi.\nLa pianificazione iniziale dei generali Wavell e O'Connor non prevedeva di trasformare l'attacco su Sidi Barrani in una grande offensiva generale; furono l'importanza dei successi conseguiti, la gravit\u00e0 delle disfatte inflitte al nemico e i segni di collasso degli italiani che indussero i generali britannici a proseguire le operazioni per sfruttare la favorevole occasione. Ancor prima della caduta di Bardia il generale O'Connor aveva fatto avanzare attraverso il deserto la 7\u00aa Divisione corazzata che, nonostante il logoramento dei suoi mezzi, effettu\u00f2 una nuova brillante avanzata con i 145 carri armati rimasti. Gli australiani invece dopo la presa di Bardia marciarono lungo la strada costiera e il 21 gennaio 1941 attaccarono e conquistarono anche Tobruk dove furono catturati altri 30.000 soldati italiani e 236 cannoni.\nIl maresciallo Graziani era molto scosso dalla critica situazione in Libia; egli aveva preferito frazionare le sue truppe, numericamente forti anche se scarsamente equipaggiate e poco mobili, a difesa delle citt\u00e0 sulla costa che erano invece state facilmente conquistate dagli australiani sostenuti da un reggimento di carri Matilda. Il maresciallo dopo la perdita dell'importante porto di Tobruk fece un ultimo tentativo di difendere la Cirenaica organizzando, sotto il controllo della 10\u00aa Armata passata al comando del generale Italo Gariboldi, uno sbarramento tra Derna ed El Mechili dove vennero schierate tutte le riserve corazzate disponibili, con circa 70 carri M11 e M13 raggruppati nella Brigata corazzata speciale \"Babini\". Il generale O'Connor attacc\u00f2 questo schieramento difensivo il 24 gennaio 1941; la divisione australiana diresse su Derna mentre la 7\u00aa Divisione corazzata, i cosiddetti \"Topi del deserto\", con circa 70 carri Cruiser si scontr\u00f2 aspramente con i carri della Brigata \"Babini\" in quella che venne chiamata Battaglia di El Mechili; dopo violenti combattimenti i reparti corazzati italiani dovettero cedere il passo ad El Mechili e ripiegarono verso la costa lasciando scoperta la via del deserto verso il golfo della Sirte attraverso la quale avanzarono subito con grande rapidit\u00e0 le mobilissime colonne meccanizzate britanniche. Le residue truppe italiane della 10\u00aa Armata, passate al comando del generale Giuseppe Tellera, iniziarono dal 1\u00ba febbraio 1941 la ritirata generale lungo la strada costiera.\nL'ultima fase dell'offensiva britannica ebbe inizio il 3 febbraio 1941 quando le residue forze meccanizzate della 7\u00aa Divisione corazzata si diressero attraverso il deserto verso la costa per tagliare la strada alle colonne italiane in ritirata da Bengasi verso Agedabia, inseguiti dalla divisione australiana. Le avanguardie britanniche della cosiddetta \"Combeforce\" percorsero 270 chilometri in sole trentasei ore e alle ore 12.00 del 5 febbraio 1941 arrivarono alla strada litoranea in anticipo rispetto alle truppe nemiche. Il 6 febbraio si combatt\u00e9 la drammatica battaglia di Beda Fomm; gli italiani, preceduti dagli ultimi carri armati disponibili, lanciarono una serie di disperati attacchi per aprirsi un varco ma i britannici, rafforzati dall'arrivo di altri reparti, respinsero tutti gli assalti. Il 7 febbraio le truppe italiane superstiti si arresero; i britannici catturarono 20.000 prigionieri, il generale Tellera fu ucciso e tre generali furono catturati. L'intera 10\u00aa Armata italiana fu distrutta e i britannici poterono raggiungere El Agheila, in fondo al golfo della Sirte. Dal 9 dicembre 1940 all'8 febbraio 1941 la \"Western Desert Force\" del generale O'Connor, al prezzo di 500 morti, 1.373 feriti e 56 dispersi, aveva catturato 130.000 soldati italiani e distrutto 845 cannoni e 380 carri armati.\nIntervento dell'Afrikakorps.\nFin dalla met\u00e0 di dicembre 1940, dopo la disfatta di Sidi el Barrani, era divenuto evidente che la Germania nazista sarebbe dovuta intervenire rapidamente in Nordafrica per evitare un crollo dell'Italia; il maresciallo Graziani fece richieste esplicite a Mussolini il 17 dicembre e il 19 gennaio 1941 Hitler e il Duce discussero l'argomento durante un colloquio a Berchtesgaden. Il F\u00fchrer rimaneva dubbioso sull'utilit\u00e0 di un intervento tedesco e inizialmente era deciso ad inviare solo forze ridotte; a tal proposito il 20 ottobre invi\u00f2 il generale Wilhelm von Thoma in Nordafrica per una ricognizione. Il rapporto di von Thoma non fu incoraggiante: il clima, il terreno, le difficolt\u00e0 logistiche e \u00abla mancanza di slancio\u00bb del comando italiano erano - secondo il generale - elementi molto sfavorevoli, e si premur\u00f2 di osservare che in caso di intervento tedesco, in Nordafrica vi fossero inviate non pi\u00f9 di quattro divisioni. Di pi\u00f9 non avrebbero potuto essere rifornite e non avrebbero potuto altres\u00ec raggiungere qualche obiettivo di rilievo.\nAlcuni tedeschi videro l\u2019intervento nel Mediterraneo come una via per mettere in ginocchio la Gran Bretagna; tra questi Erich Raeder e Alfred Jodl, tuttavia il capo di Stato Maggiore dell\u2019OKH, Franz Halder osservava a che il fronte egiziano era troppo impegnativo per l\u2019Italia sia a livello economico che organizzativo, mentre lo stesso Hitler considerava il Mediterraneo un teatro secondario, nel quale impegnare risorse minime atte solo ad aiutare l\u2019Italia a non capitolare in tempi brevi.\nIn ogni caso gli sviluppi sempre pi\u00f9 catastrofici della guerra in Libia e i consigli dei suoi generali convinsero Hitler ai primi di febbraio a confermare la cosiddetta operazione Sonnenblume e a inviare una \"Sperrverband\" (unit\u00e0 di sbarramento) che sarebbe stata costituita da una divisione leggera equipaggiata con carri armati e da una divisione corazzata. L\u2019unit\u00e0 assunse il nome di Deutsches Afrikakorps (DAK), un corpo d'armata comandato dal generale Erwin Rommel - un \"proteg\u00e9\" di Hitler - gi\u00e0 famoso per le sue vittorie in Francia alla guida di reparti corazzati, considerato ottimista, efficiente ed energico. Il generale, dopo un colloquio con Hitler il 6 febbraio, arriv\u00f2 a Tripoli il 12 febbraio e assunse subito la direzione delle operazioni scavalcando il nuovo comandante superiore in Libia, il generale Italo Gariboldi che aveva sostituito il giorno precedente il maresciallo Graziani che, fortemente esaurito e demoralizzato, aveva richiesto a Mussolini di essere richiamato in patria.\nLe operazioni di afflusso del contingente tedesco, dirette personalmente dal generale Rommel, procedettero con rapidit\u00e0: i primi reparti sbarcarono il 14 febbraio, mentre il reggimento corazzato della 5\u00aa Divisione leggera con 150 panzer, arriv\u00f2 l'11 marzo. La situazione delle residue forze italiane era particolarmente critica al momento dell'arrivo del generale Rommel; i reparti superstiti schierati in Tripolitania erano deboli e demoralizzati, le possibilit\u00e0 di resistere all'avanzata britannica apparivano scarse, gli stessi ufficiali erano molto pessimisti, anche se nemmeno l\u2019Italia stette con le mani in mano.\nNonostante l\u2019impegno gravoso sul fronte greco-albanese, il Regio Esercito mand\u00f2 due delle sue migliori formazioni in Africa Settentrionale; la \"Ariete\" sotto la guida del generale Ettore Baldassarre, e la divisione motorizzata \u201cTrento\", che diedero un aiuto significativo all\u2019Asse nel prosieguo della guerra. \nLe direttive originarie dell'alto comando tedesco per l'operazione \"Sonnenblume\" erano prudenti e prevedevano che il corpo di spedizione tedesco costituisse solo una \"forza di blocco\" in grado di difendere la Tripolitania, ma il generale Rommel aveva propositi molto pi\u00f9 ambiziosi. Il comandante dell'Afrikakorps intendeva portare subito in linea le sue forze mobili non appena sbarcate e impressionare il nemico con azioni aggressive; egli non voleva rimanere su posizioni difensive in Tripolitania ma era determinato a passare al pi\u00f9 presto all'offensiva per riconquistare la Cirenaica.\nIl 19 marzo 1941 il generale Rommel si rec\u00f2 a Berlino dove ottenne il consenso di Hitler ad iniziare subito azioni pi\u00f9 attive nonostante lo scetticismo dei generali dell'OKH, che prevedevano limitate operazioni offensive solo nel mese di maggio dopo il completo afflusso della 15. Panzer-Division. L'inattesa e apparentemente prematura azione del generale Rommel ebbe inizio il 24 marzo quando il reparto esplorante della 5\u00aa Divisione leggera riconquist\u00f2 facilmente El Agheila; i britannici furono sorpresi e ripiegarono subito. In realt\u00e0 le forze britanniche presenti in Cirenaica erano molto pi\u00f9 deboli del previsto a causa soprattutto della decisione di Churchill di dare priorit\u00e0 alla costituzione di un corpo di spedizione per soccorrere la Grecia; la divisione australiana era stata ritirata in attesa di essere imbarcata mentre la 7\u00aa Divisione corazzata, logorata dalla campagna invernale, era stata trasferita in Egitto per essere riequipaggiata. Lo schieramento britannico, di cui aveva assunto il comando il generale Philip Neame, era costituito al momento dell'attacco dell'Afrikakorps solo da una divisione corazzata appena arrivata in prima linea e carente di mezzi corazzati e da una brigata anglo-indiana nelle retrovie; una divisione australiana era ancora dispersa tra Derna e Tobruk. Il comando del Medio Oriente del generale Wavell non si attendeva offensive nemiche e fu completamente sorpreso dall'avanzata delle forze meccanizzate tedesche oltre El Agheila.\nIl 30 marzo 1941 il generale Rommel riprese l'offensiva attaccando con il grosso della 5\u00aa Divisione leggera la stretta di Marsa Brega; dopo un duro scontro il passo venne conquistato e i tedeschi proseguirono verso Agedabia; la divisione corazzata britannica era in grave difficolt\u00e0 e i panzer tedeschi, dopo alcuni scontri favorevoli tra carri armati, il 2 aprile raggiunsero e occuparono anche Agedabia mentre tutte le forze britanniche davano inizio a una ritirata generale. Nonostante le proteste del generale Gariboldi che, giunto sul posto, richiedeva di sospendere l'offensiva, il generale Rommel decise di continuare subito l'avanzata e divise le sue forze meccanizzate, tra cui la divisione corazzata Ariete, in quattro colonne separate che spinse audacemente nel deserto cirenaico all'inseguimento dei britannici.\nIl generale Rommel guid\u00f2 personalmente con grande risolutezza la difficile marcia delle sue forze mobili sulle piste del Gebel; i reparti dell'Afrikakorps incontrarono grandi difficolt\u00e0 logistiche durante questa fase dell'avanzata nel deserto ma alla fine, entro l'8 aprile, le colonne tedesche e italiane si congiunsero tra El Mechili e Derna dove furono catturati circa 2.000 prigionieri britannici, tra cui sei alti ufficiali: Vaugham e Gambier-Perry furono catturati dai bersaglieri della divisione corazzata \"Ariete\"; Adrian Carton de Wiart fu preso prigioniero dagli italiani dopo che il suo aereo fu costretto all\u2019ammaraggio e raggiunse la costa libica la costa a nuoto; O\u2019Connor, Combe, e Neame furono catturati dai tedeschi. Altri reparti, avanzando lungo la strada costiera, avevano gi\u00e0 raggiunto Bengasi.\nDopo i brillanti successi e la rapida riconquista di gran parte della Cirenaica, il generale Rommel mostr\u00f2 un eccessivo ottimismo e, ritenendo che le truppe britanniche fossero deboli e demoralizzate, decise di continuare l'avanzata ed attaccare subito la piazzaforte di Tobruk dove si era asserragliata una divisione australiana. In realt\u00e0 il generale Wavell, fortemente sollecitato da Churchill, aveva deciso di difendere ad oltranza l'importante citt\u00e0 portuale; gli australiani erano numerosi e si erano solidamente trincerati; essi furono in grado di respingere con perdite il primo attacco tedesco del 14 aprile 1941. Nonostante l'intervento dei primi reparti appena arrivati della 15. Panzer-Division e di alcune divisioni di fanteria italiane, anche l'attacco del 16 aprile si concluse con un fallimento e il generale Rommel fu costretto ad iniziare un regolare assedio della piazzaforte di Tobruk mentre contemporaneamente inviava un distaccamento meccanizzato al comando del colonnello Maximilian von Herff verso il confine libico-egiziano. Il distaccamento tedesco raggiunse e occup\u00f2 le importanti posizioni di frontiera a Bardia, forte Capuzzo e passo di Halfaya; furono organizzate posizioni di copertura a protezione delle truppe impegnate nell'assedio di Tobruk.\nAssedio di Tobruk e le controffensive britanniche.\nNonostante i brillanti e inattesi successi, il generale Rommel era esposto alle critiche e allo scetticismo delle autorit\u00e0 italiane e soprattutto degli alti ufficiali tedeschi dell'Oberkommando des Heeres; in particolare il generale Franz Halder esprimeva apertamente i suoi giudizi molto negativi sul comandante dell'Afrikakorps, considerato - non a torto - imprudente e privo di adeguate cognizioni logistico-strategiche, tanto da commentare: \u00abOltrepassando gli ordini, Rommel ci ha condotti ad una situazione in cui le nostre presenti capacit\u00e0 di rifornimento sono insufficienti\u00bb.\nDopo il fallimento dei primi attacchi a Tobruk, il capo di stato maggiore dell'esercito tedesco invi\u00f2 quindi sul posto per controllare la situazione il suo principale aiutante, il generale Friedrich Paulus, che giunse in Africa il 27 aprile 1941 ed incontr\u00f2 subito il generale Rommel. Il 30 aprile il generale Paulus osserv\u00f2 il nuovo attacco sferrato dalle truppe italo-tedesche a Tobruk che si concluse entro pochi giorni con un nuovo insuccesso e pesanti perdite. Paulus raccomand\u00f2 che le linee di rifornimento fossero rese pi\u00f9 efficienti, e il primo passo doveva essere il miglioramento delle installazioni portuali di Tripoli e Bengasi e della protezione contraerea, consigliando di sospendere momentaneamente le azioni offensive.\nNel frattempo le forze britanniche schierate nel Medio Oriente si stavano rapidamente rafforzando dopo la decisione di Churchill di inviare importanti contingenti di truppe e di trasferire attraverso la rotta del Mediterraneo il convoglio \"Tiger\" con quasi 250 carri armati moderni. Le truppe australiane vennero sostituite dalla 70\u00aa Brigata polacca dei \u201cCarpazi\u201d, da un battaglione ceco e dalla 70\u00aa Divisione britannica, mentre la vecchia 3\u00aa Brigata corazzata fu inserita nella nuova 32\u00aa Brigata carri rinforzata con nuovi Matilda e Cruiser. Il convoglio con i mezzi corazzati arriv\u00f2 il 12 maggio ma i nuovi reparti ebbero bisogno di quasi un mese di tempo per divenire operativi; il generale Wavell decise intanto di sferrare un'offensiva limitata per riconquistare le posizioni di frontiera e supportare la tenace resistenza degli australiani a Tobruk.\nL'operazione Brevity, condotta dal generale William Gott con una brigata corazzata e una brigata motorizzata, inizi\u00f2 il 15 maggio 1941 e inizialmente raggiunse qualche successo. I carri pesanti Matilda superarono le difese italo-tedesche e i britannici occuparono Sollum, forte Capuzzo e il passo di Halfaya. Nonostante queste difficolt\u00e0 iniziali e la superiorit\u00e0 dimostrata dai carri pesanti Matilda, le truppe italo-tedesche riuscirono per\u00f2 a riprendere il controllo della situazione; il colonnello von Herff organizz\u00f2 con i panzer appena arrivati della 15. Panzer-Division un contrattacco a sorpresa sul fianco sinistro dei mezzi corazzati britannici che, dopo aver subito perdite, il 16 maggio si ritirarono sulle posizioni di partenza, abbandonando Sollum e Capuzzo. Il generale Rommel era deciso, dopo il successo difensivo, a riprendere il possesso anche dell'importante passo di Halfaya ed il 27 maggio sferr\u00f2 un attacco combinato di carri e fanteria che termin\u00f2 con la riconquista della posizione strategica sul confine libico-egiziano.\nWinston Churchill era molto irritato per questi ripetuti fallimenti; egli riteneva essenziale raggiungere un \"successo militare decisivo nel deserto occidentale\"; con l'aiuto dei nuovi carri armati moderni arrivati con il convoglio \"Tiger\" e con il supporto delle accresciute forze aeree, il Primo Ministro sollecit\u00f2 il generale Wavell ad organizzare finalmente una grande offensiva per \"distruggere l'esercito di Rommel\" e sbloccare la guarnigione di Tobruk. A dispetto delle affermazioni di Churchill che nelle sue ripetute e polemiche comunicazioni al comandante in capo del Medio Oriente sosteneva che le forze britanniche erano superiori tecnicamente e numericamente, il generale Wavell invece era incerto e dubbioso sulle possibilit\u00e0 di riuscita dell'offensiva. Dopo una serie di rinvii il generale Wavell diede inizio alla cosiddetta operazione Battleaxe il 15 giugno 1941. Il generale Noel Beresford-Peirse, nuovo comandante del XIII corpo d'armata, attacc\u00f2 lungo la linea di frontiera con la 7\u00aa Divisione corazzata, una divisione indiana e una brigata motorizzata, un complesso di forze di circa 25.000 soldati e 180 carri armati. Il generale Rommel non fu sorpreso dall'attacco britannico; egli era a conoscenza, grazie alle notizie fornite dal suo servizio informazioni, delle intenzioni del nemico, e quindi aveva predisposto opportunamente lo schieramento delle sue forze; mentre le due Panzer-Division dell'Afrikakorps, con 150 carri armati, erano raggruppate in seconda linea, un solido sbarramento di fanteria e cannoni anticarro era stato organizzato lungo le favorevoli posizioni tra Halfaya e Capuzzo.\nL'operazione Battleaxe, nota anche come \"battaglia di Sollum\", termin\u00f2 il 17 giugno 1941 dopo tre giorni di scontri con una netta vittoria dell'armata italo-tedesca; il 15 giugno l'attacco iniziale britannico raggiunse solo limitati successi al forte Capuzzo ma l'assalto dei carri Matilda contro Halfaya venne respinto con forti perdite dalla linea anticarro del capitano Wilhelm Bach. Il generale Rommel fece quindi intervenire le riserve meccanizzate dell'Afrikakorps per bloccare l'avanzata attraverso il deserto. Il 16 giugno si combatt\u00e9 una grande battaglia di carri con esito incerto; la 15. Panzer-Division contrattacc\u00f2 verso sud ma venne fermata dai carri armati nemici e dovette disimpegnarsi, mentre la 5\u00aa Divisione leggera riusc\u00ec ad avanzare pi\u00f9 a sud superando la dura resistenza dei mezzi corazzati britannici. Il 17 giugno il generale Rommel prese l'audace decisione di concentrare le due Panzer-Division a sud per effettuare una vasta manovra aggirante; il piano ebbe successo, i panzer misero in pericolo il fianco del XIII corpo d'armata e i generali Wavell e Bersford-Peirse decisero di sospendere le operazioni e ordinare la ritirata generale. Il generale Rommel raggiunse quindi un brillante successo e l'Afrikakorps mostr\u00f2 la sua superiorit\u00e0 tattica nel deserto, vincendo il primo grande scontro tra mezzi corazzati grazie all'abile impiego in combinazione dei panzer e dei cannoni anticarro.\nIl generale Rommel accrebbe il suo prestigio dopo la nuova vittoria e la propaganda tedesca enfatizz\u00f2 le azioni dell'Afrikakorps ma in realt\u00e0 all'interno degli alti comandi tedeschi persistevano dubbi e critiche sull'operato dell'ambizioso e aggressivo comandante. La strategia dell'OKH era interamente concentrata sulla gigantesca operazione Barbarossa e almeno temporaneamente non era previsto alcun significativo rafforzamento del contingente in Africa. Il generale Halder continuava a ritenere il generale Rommel non idoneo al suo incarico; venne anche studiata la possibilit\u00e0 di creare un comando supremo tedesco in Nordafrica guidato dal feldmaresciallo Wilhelm List. Hitler invece manteneva piena fiducia nel generale, ritenuto strettamente legato al regime nazista. Nell'estate 1941 divennero sempre pi\u00f9 difficili anche i rapporti tra il generale Rommel e gli alti comandi italiani da cui egli in teoria sarebbe dovuto gerarchicamente dipendere. Il 19 luglio 1941 il generale Gariboldi venne sostituito al comando superiore in Libia dal generale Ettore Bastico che ebbe subito rapporti pessimi con il generale Rommel. Il comandante tedesco si rec\u00f2 in Europa alla fine di luglio e dopo incontri con Hitler, Mussolini e il generale Ugo Cavallero riusc\u00ec a ottenere pieni poteri per organizzare un nuovo attacco a Tobruk; il 15 agosto venne costituito il Panzergruppe \"Afrika\" guidato dal generale Rommel, comprendente l'Afrikakorps originario, passato al comando del generale Ludwig Cr\u00fcwell, e una parte delle truppe italiane.\nOperazione Crusader e fine dell\u2019assedio di Tobruk.\nWinston Churchill dopo le deludenti operazioni per liberare Tobruk decise di effettuare cambiamenti radicali nella catena di comando in Medio Oriente e di procedere ad un grande rafforzamento dell'esercito britannico presente nel teatro mediorientale che aveva assunto un ruolo centrale nella strategia britannica ed era impegnato, contemporaneamente alle operazioni in Libia, anche su altri fronti di guerra in Iran, Iraq, Siria e Africa Orientale. Il 21 giugno 1941 il generale Wavell venne sostituito dal generale Claude Auchinleck, in quel momento comandante in capo in India; il nuovo comandante raggiunse Il Cairo il 2 luglio 1941. Il generale Auchinleck non era un esperto di guerra nel deserto, ma era un ufficiale risoluto e intelligente; egli intendeva rinforzare, organizzare e addestrare metodicamente le sue truppe e richiese l'invio di un gran numero di nuove divisioni corazzate e motorizzate. Winston Churchill manifest\u00f2 il suo disappunto per la lentezza dei preparativi, egli sollecit\u00f2 il nuovo comandante in capo a passare all'attacco al pi\u00f9 presto; il Primo Ministro si attendeva una rapida vittoria decisiva per distruggere l'esercito italo-tedesco. Dopo lunghe discussioni, il nuovo comandante in capo ottenne i grandi rinforzi richiesti e convinse Churchill a rinviare l'inizio dell'offensiva da settembre fino al 1 novembre 1941\nLe forze britanniche in Nordafrica ricevettero continui rinforzi e grandi quantit\u00e0 di armamenti ed equipaggiamenti moderni; arrivarono complessivamente 300 carri armati del nuovo modello Crusader, 300 carri armati leggeri di produzione americana M3 Stuart, 170 carri armati pesanti Matilda, 34.000 autocarri, oltre 1.000 cannoni; l'armata britannica si trasform\u00f2 in una potente massa offensiva totalmente motorizzata in grado di condurre grandi azioni mobili nel deserto. Furono effettuati grandi sforzi anche per migliorare la situazione logistica delle truppe e vennero costituiti vasti depositi e forti riserve di carri armati. L'arrivo dei rinforzi e del nuovo equipaggiamento risollev\u00f2 il morale delle truppe e dei comandanti; c'era piena fiducia di poter finalmente infliggere una grande sconfitta ai tedeschi. Il generale Auchinleck procedette a una riorganizzazione generale delle sue forze; il 26 settembre 1941 venne ufficialmente attivata l'8\u00aa Armata che avrebbe raggruppato tutti i reparti preparati per l'offensiva; in precedenza era arrivato il generale Alan Gordon Cunningham, fratello dell'ammiraglio Andrew Cunningham e recente vincitore della campagna dell'Africa Orientale, che assunse il comando supremo della nuova armata. Nonostante la forte irritazione di Churchill che, ipotizzando un imminente crollo dell'Unione Sovietica, era impaziente di raggiungere una vittoria totale in Nordafrica per disimpegnare forze da impiegare in caso di avanzata tedesca attraverso il Caucaso in direzione del Golfo Persico, il generale Auchinleck non riusc\u00ec a rispettare i tempi previsti. A causa del ritardato arrivo di una brigata corazzata e della necessit\u00e0 di rimpiazzare la guarnigione australiana a Tobruk con una divisione di fanteria britannica, la cosiddetta operazione Crusader ebbe inizio solo il 18 novembre 1941.\nIl generale Alan Cunningham poteva impegnare nell'offensiva circa 118.000 soldati divisi in due corpi d'armata, con oltre 700 carri armati di prima linea e circa 600 aerei moderni; inoltre disponeva di grandi riserve, tra cui altri 200 carri armati; pur disponendo di una netta superiorit\u00e0, il comandante dell'8\u00aa Armata, poco esperto di guerra meccanizzata, era preoccupato e insicuro. Il suo piano prevedeva un attacco frontale alle posizioni fortificate sulla frontiera e soprattutto una grande manovra aggirante attraverso il deserto con la massa delle forze corazzate raggruppate nella 7\u00aa Divisione corazzata del generale William Gott. Si ipotizzava di combattere e vincere una decisiva battaglia di carri armati nella zona di Gabr Saleh; dopo la vittoria le truppe britanniche si sarebbero ricongiunte con la guarnigione di Tobruk che sarebbe a sua volta passata all'attacco per rompere l'assedio.\nA partire dal mese di agosto 1941 la situazione del Panzergruppe \"Afrika\" era divenuta pi\u00f9 difficile; di fronte all'impressionante rafforzamento dell'esercito britannico, le truppe italo-tedesche si stavano indebolendo a causa soprattutto delle crescenti difficolt\u00e0 di rifornimento provocate dalla sempre pi\u00f9 efficace azione delle forze aeronavali nemiche stanziate a Malta. Le perdite di navi mercantili e di petroliere erano costantemente aumentate; in novembre il 62% dei bastimenti da trasporto and\u00f2 perso in alto mare; il rifornimento e il rafforzamento delle truppe dell'Asse venne fortemente intralciato. Il generale Rommel ignorando la crescente massa di informazioni che suggerivano un attacco britannico, non aveva rinunciato ai suoi ambiziosi piani per conquistare Tobruk, solo su insistenza di Paulus per\u00f2, si decise a riformare le difese del fronte di Sollum, mossa che si riveler\u00e0 preziosa in vista dell\u2019offensiva britannica che si sarebbe scatenata successivamente. Il comandante del Panzergruppe \"Afrika\" prendeva in considerazione la possibilit\u00e0 di una grande offensiva britannica ma riteneva di poter anticipare il nemico e di aver tempo sufficiente per conquistare la fortezza. Il 14 novembre il generale Rommel si rec\u00f2 a Roma dove confer\u00ec con Mussolini e il generale Cavallero; egli assunse un atteggiamento ottimistico e fiducioso; afferm\u00f2 di non prevedere imminenti attacchi britannici.. Alla vigilia dell'operazione Crusader il Panzergruppe \"Afrika\" era costituito da circa 119.000 soldati italo-tedeschi, comprese le forze impegnate nell'assedio di Tobruk, con 260 panzer tedeschi e 154 carri italiani; erano disponibili circa 320 aerei di prima linea.\nL'offensiva britannica ebbe inizio il 18 novembre 1941 precedute da un clima piovoso che imped\u00ec alle ricognizioni aeree dell\u2019Asse di valutare correttamente la disposizione delle forze britanniche; le forze corazzate del generale Gott avanzarono nel deserto e raggiunsero facilmente Gabr Saleh senza incontrare resistenza. Il generale Cunningham fu sorpreso dal mancato intervento delle riserve meccanizzate tedesche e quindi il 19 novembre decise di dividere le sue brigate corazzate per ricercare il nemico nel deserto. \nRommel continu\u00f2 a ignorare l\u2019avanzata nemica e i rapporti del servizio informazioni, convinto si trattasse solo di scaramucce e completamente focalizzato nel suo programmato attacco a Tobruk. La forza d'urto britannica quindi non incontr\u00f2 i carri di Rommel come si aspettava Gott, e i suoi carri dovettero subire una serie di gravi perdite per mano delle difese fisse italiane: mentre una brigata corazzata raggiungeva con successo Sidi Rezegh a sud-est di Tobruk, un'altra formazione attacc\u00f2 Bir el Gobi dove venne duramente respinta dalla Divisione corazzata \"Ariete\" e dall\u20198\u00ba Reggimento Bersaglieri.\nSolo 20 novembre Rommel si dest\u00f2 dalla sua inattivit\u00e0 e si rese conto che quella che aveva davanti era una vera offensiva. Fece entrare in azione da nord la 21. Panzer-Division (la nuova denominazione della 5\u00aa Divisione Leggera) e la 15. Panzer-Division dell'Afrikakorps. Fino al 23 novembre, che coincise con la domenica dei morti per i tedeschi (\"Totensonntag\") e che fu il giorno della battaglia finale a Sidi Rezegh, continuarono nel deserto confusi e aspri scontri dall'esito alterno tra i mezzi corazzati italo-tedeschi e britannici; i reparti panzer del generale Rommel e del generale Cr\u00fcwell, pi\u00f9 abili tatticamente, ebbero la meglio, e i britannici dovettero ripiegare abbandonando le posizioni raggiunte. \nLa minaccia immediata su Tobruk era stata fermata, ma nuovi reparti neozelandesi si stavano avvicinando a Sidi Rezegh, mentre Rommel era sul punto dei fare un passo falso.\nIl generale Rommel ritenne di aver inflitto una sconfitta irreversibile alle forze mobili del nemico e quindi decise il 24 novembre di passare a sua volta all'offensiva; egli raggrupp\u00f2 tutte le formazioni corazzate dell'Afrikakorps e dell\u2019\"Ariete\" ancora operative e diresse personalmente una grande incursione in profondit\u00e0 verso la frontiera libico-egiziana con l'obiettivo di portare soccorso alle guarnigioni italo-tedesche lungo la frontiera e con la speranza di trovare i depositi di rifornimento delle forze del Commonwealth per far fronte alla propria difficile situazione logistica. Secondo Rommel questo sarebbe bastato a dare un colpo mortale al morale dell\u20198\u00aa Armata e dare cos\u00ec all\u2019Asse una vittoria completa. Questa iniziativa del generale Rommel si rivel\u00f2 un errore. I panzer tedeschi ottennero qualche successo colpendo alcuni depositi nemici, ma non riuscirono a conquistare i capisaldi della fanteria britannica e subirono dure perdite; inoltre a causa di problemi di comunicazione il generale Rommel, impegnato personalmente nell'incursione nel deserto, perse il controllo della situazione globale che a partire dal 26 novembre evolse in modo sfavorevole al Panzergruppe \"Afrika\". Mentre gli italo-tedeschi disperdevano le loro forze nel deserto, i britannici ebbero il tempo per riorganizzare le loro unit\u00e0 corazzate, recuperare molti mezzi fuori uso e far avanzare le cospicue riserve disponibili; inoltre la fanteria motorizzata neozelandese, avanzando lungo la strada costiera, il 27 novembre raggiunse la zona di Tobruk e si ricongiunse con la guarnigione britannica della piazzaforte che era a sua volta passata all'attacco. In realt\u00e0 il generale Cunningham, dopo il disastro dei suoi carri armati a Sidi Rezegh, avrebbe preferito sospendere l'operazione e ritirarsi; fu il generale Auchinleck che decise di continuare l'offensiva ad oltranza; egli, mostrando tenacia e determinazione, destitu\u00ec il comandante dell'8\u00aa Armata che appariva scosso e demoralizzato, lo sostitu\u00ec con il generale Neil Ritchie, e assunse personalmente il controllo della battaglia.\nDal 28 novembre il generale Rommel dovette interrompere la sua inutile incursione sulla frontiera e ritornare con le due indebolite Panzer-Division verso Tobruk; l'Afrikakorps fu ancora in grado entro il 2 dicembre di contrattaccare e battere i neozelandesi a Sidi Rezegh bloccando nuovamente la guarnigione della piazzaforte ma ormai i panzer disponibili erano ridotti a poche decine mentre le forze corazzate britanniche, riorganizzate e rinforzate, erano molto pi\u00f9 numerose e si stavano raggruppando nella zona di Bir el Gobi per attaccare da sud. Il 5 dicembre i britannici riaprirono i collegamenti con Tobruk; infine, dopo un'ultima battaglia di carri, i mezzi corazzati tedeschi, privi dell'appoggio delle indebolite forze mobili italiane del generale Gastone Gambara, dovettero ritirarsi; il 7 dicembre il generale Rommel decise di abbandonare il campo di battaglia e ripiegare sulla linea di Ain el-Gazala. Il generale Bastico cerc\u00f2 di opporsi a questa decisione e di evitare la ritirata, ma in realt\u00e0 il generale Rommel riteneva che, a causa del grave indebolimento delle sue forze e della carenza di rifornimenti, fosse impossibile resistere anche sulla linea di Gazala; dopo alcuni contrattacchi per rallentare l'inseguimento delle truppe britanniche, il generale ordin\u00f2 il 16 dicembre, dopo un nuovo violento contrasto con il generale Bastico e con il generale Cavallero che giunti sul posto gli avevano ingiunto di resistere a tutti i costi, di evacuare anche questa linea e riprendere la ritirata attraverso la Cirenaica, abbandonando le guarnigioni italo-tedesche assediate sulla linea di confine.\nSeconda offensiva dell'Afrikakorps e battaglia di Gazala.\nIl 26 dicembre 1941 la propaganda britannica si espresse in termini molto ottimistici sull'andamento delle operazioni in Nordafrica; dopo la riuscita operazione Crusader, \"l'annientamento delle forze nemiche\" era stato conseguito; solo uno \"sparuto gruppo di carri\" italo-tedeschi cercavano \"nel panico\" di raggiungere Tripoli. Winston Churchill apprese con soddisfazione, mentre era in viaggio per Washington per incontrarsi con il presidente statunitense Franklin Roosevelt, le notizie sulla vittoria in Cirenaica; egli aveva gi\u00e0 pianificato con i suoi generali un ulteriore ampliamento delle operazioni per completare il successo e conquistare l'intera costa nordafricana. Era stato quindi previsto di sferrare al pi\u00f9 presto la cosiddetta operazione Acrobat per occupare rapidamente, con il rinforzo di due divisioni australiane e di una nuova divisione corazzata in arrivo dalla metropoli, l'intera Tripolitania; inoltre era in fase di studio l'operazione Gymnast per effettuare un grande sbarco nel Nordafrica francese con truppe britanniche e americane. In realt\u00e0 la situazione complessiva nel teatro del Mediterraneo stava per subire, a causa delle decisioni dei capi politico-militari delle due parti ed anche di eventi militari di grande importanza in corso in altri teatri bellici, una nuova e inattesa evoluzione sfavorevole al campo anglo-sassone; ben presto Churchill avrebbe dovuto abbandonare i suoi grandiosi progetti strategici di fronte a una serie di gravi sconfitte britanniche.\nDi fronte all'aggravarsi della situazione dell'Asse nel teatro mediterraneo e in Nordafrica, Adolf Hitler prese infatti dal novembre 1941 alcune importanti decisioni strategiche; in primo luogo vennero trasferiti nel Mediterraneo alcuni U-Boot che ottennero brillanti successi indebolendo in modo sostanziale la capacit\u00e0 della flotta dell'ammiraglio Andrew Cunningham di controllare le rotte navali. Inoltre Hitler costitu\u00ec il 2 dicembre 1941 un \"Comando supremo Sud\" (\"Oberbefehlshaber S\u00fcd\"), affidato al feldmaresciallo Albert Kesselring per coordinare, in collaborazione con il Comando Supremo a Roma di Mussolini e del generale Cavallero, le operazioni aeree, terrestri e navali dell'Asse. Il feldmaresciallo Kesselring raggiunse subito importanti risultati grazie alle numerose squadre aeree tedesche assegnategli di rinforzo; l'isola di Malta sub\u00ec duri attacchi aerei e non fu pi\u00f9 in grado di minacciare i convogli italo-tedeschi destinati alla Libia; di conseguenza i trasporti poterono effettuarsi a dicembre 1941 e gennaio 1942 con regolarit\u00e0 ed importanti rinforzi di uomini e mezzi furono consegnati al generale Rommel.\nL'inizio della Guerra del Pacifico il 7 dicembre 1941 e la conseguente esigenza da parte alleata di trasferire con urgenza importanti rinforzi nel nuovo teatro bellico provocarono una completa ridistribuzione delle divisioni britanniche previste inizialmente per il teatro del Medio Oriente del generale Auchinleck. A causa dell'evoluzione disastrosa per gli alleati delle operazioni sul nuovo teatro del Sud-Est asiatico, due divisioni australiane furono subito richiamate in patria, mentre altre due divisioni britanniche, destinate originariamente al Nordafrica, furono dirottate verso Singapore e Ceylon; un'altra divisione venne preparata per intervenire in Madagascar, mentre il comando del Medio Oriente perse anche alcuni gruppi aerei moderni di cui era richiesto l'immediato intervento in Malaysia e Birmania. Il generale Auchinleck era inoltre impegnato anche in compiti di occupazione a Cipro, Siria, Iraq, Iran, Africa Orientale; queste regioni richiesero l'impiego di altre nove divisioni britanniche e indiane; di conseguenza le forze realmente disponibili per l'operazione Acrobat dovettero essere molto ridotte.\nMentre si verificavano svolte decisive nell'andamento globale della guerra, durante il mese di dicembre 1941 il generale Rommel nonostante la situazione apparentemente molto difficile, aveva effettuato la ritirata delle sue residue forze mobili attraverso la Cirenaica. Le guarnigioni di fanteria italo-tedesche rimaste isolate sul confine libico-egiziano furono costrette alla resa entro il 17 gennaio 1942 e i britannici catturarono 32.000 prigionieri, tra cui 9.000 soldati tedeschi, ma i reparti meccanizzati del Panzergruppe \"Afrika\" riuscirono a sfuggire al lento inseguimento delle unit\u00e0 mobili dell'8\u00aa Armata. Dopo aver evacuato Bengasi il 25 dicembre, l'Afrikakorps sferr\u00f2 un efficace contrattacco il 27 dicembre ad est di Agedabia; la brigata corazzata di punta britannica venne respinta con gravi perdite ed entro la fine dell'anno gli italo-tedeschi si misero in salvo a El Agheila.\nIl generale tedesco aveva ricevuto durante la ritirata importanti rinforzi, tra cui 55 carri medi il 5 gennaio; anche le forze meccanizzate italiane erano state rinforzate con l'arrivo di due gruppi di efficaci cannoni semoventi; il generale Rommel, disponendo al termine della sua ritirata fino al golfo della Sirte di 117 panzer e 79 mezzi corazzati italiani, prese quindi l'audace decisione di riprendere subito l'iniziativa e passare all'attacco con l'obiettivo di sorprendere le forze britanniche che durante la lunga avanzata si erano notevolmente indebolite. In effetti l'8\u00aa Armata schierava in prima linea a est di Agedabia, al comando del generale Alfred Reade Godwin-Austen, la 1\u00aa Divisione corazzata, appena arrivata dalla Gran Bretagna con 150 carri armati, e una brigata motorizzata; la 7\u00aa Divisione corazzata invece era rimasta a Tobruk per essere riequipaggiata; a Bengasi si trovava una divisione indiana; i generali Auchinleck e Ritchie ritenevano che l'Afrikakorps fosse stato ormai sconfitto e furono totalmente sorpresi dall'offensiva italo-tedesca.\nIl generale Rommel pass\u00f2 all'attacco il 21 gennaio 1942 facendo avanzare due colonne dell'Afrikakorps e il corpo di manovra italiano del generale Francesco Zingales lungo la strada costiera e attraverso il deserto; il comandante del Panzergruppe \"Afrika\" aveva preferito agire senza informare n\u00e9 ottenere l'autorizzazione dell'alto comando tedesco, del generale Bastico e del generale Cavallero, per timore di essere frenato nella sua audace iniziativa. L'offensiva raggiunse subito il successo; i britannici furono sorpresi dall'inatteso attacco e ripiegarono verso l'interno abbandonando Agedabia il 22 gennaio; la 1\u00aa Divisione corazzata rischi\u00f2 il giorno seguente di essere accerchiata da una rapida manovra aggirante dell'Afrikakorps; attaccata e battuta dai panzer della 15. Panzer-Division il 24 gennaio, la divisione corazzata britannica si disperse nel deserto perdendo la maggior parte dei mezzi e dell'equipaggiamento. Il generale Rommel sfrutt\u00f2 con grande abilit\u00e0 la vittoria iniziale, mentre il comando britannico non fu in grado, nonostante le esortazioni di Churchill alla resistenza, di controllare la situazione. Il comandante tedesco il 27 gennaio finse di riprendere l'avanzata attraverso il deserto in direzione di Mechili; invece l'Afrikakorps devi\u00f2 di sorpresa verso Bengasi dove la divisione indiana pot\u00e9 sfuggire all'accerchiamento solo con grande difficolt\u00e0 dopo aver perso 4.000 soldati. La citt\u00e0 venne raggiunta ed occupata il 29 gennaio ed entro il 3 febbraio 1942 i mezzi meccanizzati tedeschi raggiunsero Derna e si fermarono nel golfo di Bomba ad ovest di Tobruk; i britannici che avevano ripiegato sulla linea di Ain el-Gazala, avevano perso in pochi giorni 377 mezzi corazzati e 3.300 prigionieri.\nLe notizie dell'imprevista offensiva del generale Rommel suscitarono la preoccupazione e il disappunto del generale Bastico e del Comando Supremo italiano a Roma; Mussolini invi\u00f2 sul posto il generale Cavallero che il 23 gennaio aveva gi\u00e0 preparato una direttiva che escludeva grandi avanzate e prevedeva, a causa delle persistenti difficolt\u00e0 nei rifornimenti, di rimanere sulle posizioni di El Agheila. Il generale tedesco respinse, durante un incontro con il generale Cavallero e il feldmaresciallo Kesselring, tutte le richieste del capo di Stato maggiore italiano, invocando il consenso di Hitler al suo operato; in effetti il F\u00fchrer approv\u00f2 l'azione del generale Rommel che venne promosso \"generaloberst\" mentre il Panzergruppe \"Afrika\" venne ridenominato Panzerarmee \"Afrika\". Il generale Cavallero fu costretto quindi ad approvare l'iniziativa del generale tedesco. In questa fase il Comando Supremo italiano e il feldmaresciallo Kesselring erano soprattutto impegnati a pianificare la \"Esigenza C3\" (operazione Herkules per i tedeschi), l'attacco all'isola di Malta da cui si attendevano una svolta risolutiva al problema dei rifornimenti marittimi all'armata italo-tedesca in Libia; il generale Rommel invece, disinteressandosi del problema dei rifornimenti, riteneva che fosse possibile un'offensiva terrestre decisiva per conquistare Tobruk e avanzare in Egitto fino al Cairo ed al Nilo. \nIl comandante della Panzerarmee \"Afrika\" prevedeva di avere bisogno di due mesi per rinforzare e riequipaggiare le sue truppe; egli consigliava di eseguire nel frattempo l'attacco su Malta, ma, in caso di ritardo oltre il 1 giugno, riteneva essenziale attaccare comunque sul fronte di Tobruk per evitare un eccessivo potenziamento dello schieramento britannico. Dopo lunghe discussioni tra gli alti comandi delle potenze dell'Asse, infine il generale Cavallero approv\u00f2 i piani del generale Rommel stabilendo tuttavia che, anche in caso di vittoria a Tobruk, l'avanzata italo-tedesca dovesse arrestarsi sulla linea di confine in attesa dell'attacco a Malta previsto per la fine del mese di giugno; il feldmaresciallo Kesselring concordava con i programmi del Comando Supremo italiano ed egli si impegn\u00f2 soprattutto a intensificare gli attacchi delle sue forze aeree sull'isola per neutralizzarne la capacit\u00e0 offensiva e favorire il rifornimento delle truppe dell'Asse in Nordafrica.\nWinston Churchill era rimasto molto deluso per l'andamento delle operazioni in Nordafrica nel gennaio 1942; egli lament\u00f2 la scarsa decisione dei suoi generali e il loro pessimismo; la nuova ritirata vanificava i risultati dell'operazione Crusader e metteva in crisi tutta la pianificazione britannica; l'operazione Acrobat diveniva impossibile e l'ambizioso progetto Gymnast che prevedeva il primo intervento americano nell'emisfero occidentale, concordato in origine per il 15 aprile 1942, era rimandato \"sine die\". Sul campo i generali britannici erano stati sorpresi; il generale Auchinleck inizialmente sottovalut\u00f2 l'attacco, il generale Ritchie non riusc\u00ec a controllare la situazione e il generale Godwin-Austen si dimise. Dopo il ripiegamento dell'8\u00aa Armata sulla linea di Gazala a protezione di Tobruk, Churchill fin dal 26 febbraio inizi\u00f2 a premere sul generale Auchinleck sollecitandolo a concentrare tutte le sue forze e passare nuovamente all'offensiva. Il comandante in capo del Comando del Medio Oriente non condivideva i propositi del Primo Ministro; egli intendeva rafforzare il suo schieramento con le truppe e i materiali che erano in arrivo dall'Egitto, consolidare le linee difensive di Gazala, organizzare vasti deposti di riserva; il generale britannico dichiarava di prevedere un attacco in forze solo per il mese di giugno. Per molte settimane si susseguirono aspri confronti di opinione tra Churchill a Londra e il generale Auchinleck al Cairo; il Primo Ministro era esasperato per l'attitudine difensiva del comandante in capo e per le sue affermazioni sulla presunta inferiorit\u00e0 tecnica delle sue forze meccanizzate. Churchill al contrario affermava che i britannici disponeva di una chiara superiorit\u00e0 e che era necessario, anche per alleggerire la situazione di Malta e impedirne la caduta, attaccare al pi\u00f9 presto. Dopo aver rischiato di essere destituito, il generale Auchinleck infine ottenne dal Primo Ministro il 10 maggio di poter rinviare grandi offensive al mese di giugno; nel frattempo avrebbe dovuto tenere pronte le sue crescenti forze per respingere eventuali attacchi nemici alla linea di Gazala.\nIl generale Rommel diede inizio all'attacco contro la linea di Gazala, la cosiddetta \"operazione Venezia\", il pomeriggio del 26 maggio 1942; grazie all'afflusso di importanti rifornimenti nei mesi di aprile e maggio la Panzerarmee \"Afrika\" aveva raggiunto una notevole potenza offensiva. Costituita da 113.000 soldati italo-tedeschi ed equipaggiata con 560 carri armati, di cui 228 italiani, e 332 tedeschi, con 223 Panzer III e 40 Panzer IV, l'armata corazzata era una formazione efficiente ed addestrata, fortemente motivata, guidata da ufficiali esperti e risoluti. L'equipaggiamento era stato migliorato ed anche le forze aeree, guidate dal generale Hoffmann von Waldau, pur inferiori numericamente, erano dotate di aerei moderni ed efficaci guidati da abili piloti. Nonostante questi miglioramenti l'armata italo-tedesca era per\u00f2 ancora inferiore dal punto di vista materiale all'8\u00aa Armata britannica che era schierata sulla solida linea di Gazala e si attendeva l'attacco nemico. Il generale Ritchie disponeva di 125.000 soldati, con oltre 850 carri armati, mentre le forze aeree del generale Arthur Tedder erano numericamente molto superiori a quelle nemiche; inoltre le formazioni meccanizzate britanniche erano state in parte equipaggiate con i nuovi carri pesanti americani M3 Lee/Grant. L'8\u00aa Armata schierava una parte delle sue forze dietro a vasti campi minati, in una serie di postazioni fortificate, i cosiddetti \"box\", lungo la linea di Gazala, mentre le brigate corazzate della 1\u00aa e della 7\u00aa Divisione corazzata erano tenute in seconda linea. Il generale Auchinleck disponeva inoltre di grandi riserve di uomini e mezzi in Egitto che avrebbero potuto intervenire e colmare le perdite.\nLa battaglia di Ain el-Gazala non ebbe un inizio molto fortunato per il generale Rommel; il comandante della Panzerarmee \"Afrika\" il 27 maggio diresse personalmente l'intera massa delle forze meccanizzate dell'Afrikakorps, passato al comando del generale Walther Nehring, e del XX corpo italiano, in una vasta manovra aggirante attraverso il deserto intorno all'ala sinistra delle linee britanniche, mentre il generale Cr\u00fcwell sferrava un attacco frontale diversivo con la fanteria italiana. Il generale Rommel riusc\u00ec a portarsi con i suoi carri armati a est dei campi minati ma, avanzando verso nord, l'Afrikakorps e il XX corpo italiano incapparono nelle brigate corazzate britanniche che contrattaccavano; nei violenti scontri tra carri del 27 e 28 maggio i panzer tedeschi riuscirono, grazie anche al concorso di batterie di cannoni da 88\u00a0mm, a respingere i mezzi meccanizzati nemici ma subirono forti perdite e furono costretti a fermarsi; il 29 maggio la situazione dell'Afrikakorps, isolato a est delle linee nemiche e sottoposto a continui attacchi, peggior\u00f2 mentre anche l'attacco frontale era fallito e il generale Cr\u00fcwell era caduto prigioniero ed era stato sostituito direttamente dal feldmaresciallo Kesselring. Le comunicazioni delle forze mobili erano interrotte e i rifornimenti si stavano esaurendo, ma il generale Ritchie non riusc\u00ec a sfruttare il vantaggio, disperse le sue forze d'urto e diede il tempo al generale Rommel di riorganizzare il suo schieramento.\nIl generale tedesco decise di arrestare la sua offensiva, concentrare le sue forze meccanizzate al riparo delle batterie di cannoni anticarro (il cosiddetto \"calderone\") e sferrare attacchi ai \"box\" britannici della linea di Gazala per aprire un varco nei campi minati e ristabilire le sue linee di comunicazione. Il nuovo piano del generale Rommel ebbe successo; il 1\u00ba giugno gli italo-tedeschi riuscirono a riaprire i collegamenti con le retrovie e nei giorni seguenti le Panzer-Division respinsero con gravi perdite i confusi attacchi allo scoperto delle brigate corazzate britanniche al \"calderone\". Le truppe meccanizzate tedesche dimostrarono la superiorit\u00e0 delle loro tattiche flessibili di cooperazione tra panzer e cannoni anticarro ed entro il 6 giugno l'Afrikakorps aveva ripreso il sopravvento, mentre l'8\u00aa Armata era ormai, nonostante i continui rinforzi, gravemente indebolita; inoltre il generale Ritchie non fu in grado di controllare la situazione e gravi dissensi sorsero tra i generali britannici. Il 10 giugno, dopo un'aspra e lunga battaglia, cadde anche il caposaldo di Bir Hacheim, strenuamente difeso dalle truppe della Francia Libera del generale Pierre Koenig, e quindi il generale Rommel, dopo aver conquistato tutta la parte meridionale della linea nemica, decise di sferrare l'offensiva finale con le sue forze mobili, risalite a 160 carri armati tedeschi e 70 italiani grazie agli sforzi dei servizi di riparazione campali. Le brigate corazzate britanniche erano ancora in superiorit\u00e0, con quasi 300 carri, ma i generali britannici non riuscirono a coordinare la loro azione e furono colti di sorpresa nel settore compreso tra Knightsbridge e El Adem. Il 12 e 13 giugno 1942 si combatt\u00e9 la battaglia decisiva tra i carri armati, i generali Rommel e Nehring condussero con grande abilit\u00e0 tattica i combattimenti; i panzer tedeschi bersagliarono da due direzioni i carri nemici e inflissero alle forze corazzate britanniche la pi\u00f9 pesante sconfitta della loro storia. La sera del 13 giugno l'8\u00aa Armata aveva perso 140 carri ed era rimasta con solo 70 mezzi ancora efficienti; i resti delle brigate corazzate ripiegarono verso est, mentre le Panzer-Division poterono riprendere l'avanzata a nord in direzione della costa.\nIl generale Ritchie fu quindi costretto il 14 giugno ad ordinare, nonostante l'opposizione del generale Auchinleck, la ritirata delle divisioni ancora schierate nel settore settentrionale della linea di Gazala che rischiavano di essere tagliate fuori. Nella notte gli elementi di testa dell'Afrikakorps raggiunsero la costa ed interruppero la via Balbia; durante la giornata del 15 giugno le due divisioni britanniche riuscirono tuttavia a sfuggire all'accerchiamento e ripresero contatto con i resti della 8\u00aa Armata che stava battendo in ritirata. Sotto gli attacchi dei panzer, le residue forze meccanizzate britanniche persero altri carri ed entro il 17 giugno il generale Ritchie dovette rinunciare a mantenere il contatto con la guarnigione di Tobruk e ripieg\u00f2 ulteriormente fino alla linea di frontiera, mentre oltre 35.000 soldati sudafricani, indiani e britannici rimasero bloccati all'interno della piazzaforte. Il generale Auchinleck contava che la guarnigione di Tobruk, comandata dal generale Hendrik Klopper, fosse in grado di resistere ad un nuovo assedio, mentre a Londra Winston Churchill era ancora fiducioso; il Primo Ministro esort\u00f2 alla massima tenacia ordinando una resistenza \"ad ogni costo\". La guarnigione di Tobruk era numerosa e disponeva di abbondante equipaggiamento, ma il morale delle truppe era basso; il comando britannico inoltre fu sorpreso dalla rapidit\u00e0 dell'attacco dell'armata italo-tedesca. \nIl generale Rommel era deciso ad evitare un nuovo assedio; egli finse di marciare con tutte le sue unit\u00e0 in direzione della frontiera poi il 19 giugno ritorn\u00f2 con l'Afrikakorps e il XX corpo italiano verso la piazzaforte; al mattino del 20 giugno sferr\u00f2 un attacco in forze nel settore sud-est della cintura fortificata. Sostenuto da continui ed efficaci attacchi dei cacciabombardieri tedeschi \"Stukas\", l'assalto raggiunse subito il successo; i reticolati e i fossati furono superati, i mezzi corazzati tedeschi entrarono all'interno della fortezza, respinsero alcuni contrattacchi e si diressero verso il porto. La resistenza delle truppe britanniche si disgreg\u00f2 rapidamente, i forti furono conquistati ed il generale Klopper si arrese al generale Rommel alle ore 9.40 del 21 giugno.\nLa Panzerarmee \"Afrika\" cattur\u00f2 33.000 prigionieri, 2.000 veicoli e circa 5.000 tonnellate di cibo caddero nelle mani dell'Asse, ma soltanto 2.000 tonnellate di carburante. Questo fu un dato importante e uno smacco per Rommel, che aveva tralasciato la conquista di Malta sicuro che a Tobruk avrebbe trovato importati riserve di carburante che gli avrebbero consentito di continuare l'avanzata verso Il Cairo, disinteressandosi dei problemi logistici che invece i suoi diretti superiori gli avevano fatto presente in diverse occasioni.\nOltre a non avere sufficienti quantit\u00e0 di carburante, ora anche la conquista di Malta divenne impraticabile. Rommel infatti, nonostante i pareri contrari di Kesselring, Raeder e Cavallero, scavalc\u00f2 la scala gerarchica per chiedere direttamente il permesso a Hitler di continuare la sua avanzata nonostante i rischi legati al rifornimento di carburante, convinto di avere di fronte un'armata in disfacimento e sicuro di un parere positivo in quanto consapevole di essere nelle grazie del F\u00fchrer. Hitler infatti acconsent\u00ec a Rommel di continuare l'offensiva e inoltre lo premi\u00f2 con il bastone da feldmaresciallo.\nRommel cos\u00ec pot\u00e9 continuare ad usufruire delle forze aeree della Luftwaffe che altrimenti sarebbero state utilizzate per l'operazione C3/Hercules contro Malta, ma quando le forze aeree dell'Asse entrarono in Egitto, la RAF - che ora era ben rifornita e perfettamente al sicuro nelle basi egiziane - inizi\u00f2 a causare grosse perdite alla Luftwaffe e alla Regia Aeronautica, facendo tramontare per sempre l'invasione dell'isola di Malta. Tale scelta che col prosieguo della guerra si rivel\u00f2 determinante, strategicamente permise alle forze inglesi di avere una base avanzata nel Mediterraneo dalla quale poteva colpire i convogli italiani, e per gli italiani rimase una grossa spina nel fianco che nel giugno 1941 poteva essere estirpata sfruttando la temporanea debolezza delle forze del Commonwealth nel Mediterraneo.\nDecisione a El Alamein.\nIl 21 giugno 1942 Winston Churchill si trovava a Washington per importanti colloqui con il presidente Franklin Roosevelt e i suoi collaboratori riguardo alla complessa pianificazione strategica in corso di studio tra le due potenze anglosassoni; la disastrosa notizia della caduta di Tobruk gli giunse, a suo dire, del tutto inaspettata e gli caus\u00f2 profonda emozione e grande preoccupazione. Il presidente statunitense propose subito di far intervenire in Egitto le nuove divisioni corazzate americane in corso di addestramento negli Stati Uniti d'America e il generale George Marshall discusse con il generale George Patton le possibilit\u00e0 pratiche di un intervento diretto dell'esercito statunitense; di fronte alle difficolt\u00e0 tecniche e all'urgenza di un sostegno ai resti dell'esercito britannico in Egitto, i dirigenti dei due paesi decisero per il momento di rinforzare l'8\u00aa Armata con l'invio di 300 carri armati americani ultimo modello M4 Sherman e 100 cannoni semoventi. Nel frattempo la situazione dell'esercito britannico appariva veramente critica; il generale Ritchie stava ripiegando rapidamente rinunciando a difendere la linea di confine; durante un incontro con il generale Auchinleck, giunto sul posto per valutare la situazione, era stato concordato di ritirare le truppe fino a Marsa Matruh dove sarebbero affluiti i rinforzi della divisione neozelandese richiamata precipitosamente dalla Palestina e i nuovi carri armati per le brigate corazzate. Il comandante in capo del Medio Oriente predispose anche una seconda posizione di ripiegamento pi\u00f9 arretrata ad El Alamein dove furono subito avviati reparti sudafricani; era atteso entro alcune settimane l'arrivo di una divisione australiana dalla Siria e di una divisione britannica da Cipro. Il 25 giugno 1942 il generale Ritchie schier\u00f2 le sue forze sulla posizione di Marsa Matruh; egli disponeva dei reparti del generale Gott e del generale William Holmes, con 159 carri armati della 1\u00aa Divisione corazzata; gi\u00e0 alla fine della giornata le linee britanniche furono raggiunte dall'Afrikakorps del feldmaresciallo Rommel. \nLa pianificazione originaria degli alti comandi dell'Asse prevedeva che, dopo la conquista di Tobruk, le forze dell'armata italo-tedesca arrestassero la loro avanzata sulla linea di confine in attesa della riuscita dell'operazione di invasione dell'isola di Malta ritenuta di decisiva importanza per assicurare il rifornimento delle truppe impegnate in Egitto. Il generale Cavallero quindi il 22 giugno conferm\u00f2 in una lettera a Mussolini la sua richiesta di attenersi al piano di operazioni concordato. Il feldmaresciallo Rommel aveva idee molto diverse; egli riteneva che le insperate dimensioni della vittoria a Gazala e Tobruk e i segni di collasso della resistenza britannica, fornissero un'irripetibile occasione di raggiungere la vittoria finale in Nordafrica. Il comandante della Panzerarmee \"Afrika\" riteneva essenziale inseguire subito il nemico sconfitto, senza dargli il tempo di far affluire forze da altri teatri bellici, puntando direttamente verso Alessandria e il Nilo. Hitler condivideva questa valutazione del suo generale; egli era scettico sulle possibilit\u00e0 di successo dell'attacco a Malta ed esercit\u00f2 quindi forti pressioni su Mussolini affinch\u00e9 fosse rinviata l'\"Esigenza C3\" e fosse adottato l'audace progetto del feldmaresciallo Rommel di avanzata immediata in Egitto. Il duce, attratto dalla possibilit\u00e0 di vittoria definitiva e fiducioso sulle capacit\u00e0 strategiche del generale tedesco, fin\u00ec per aderire al piano del comandante della Panzerarmee \"Afrika\". Il 25 giugno i generali Cavallero e Bastico, entrambi appena nominati dal Duce maresciallo d'Italia, si incontrarono a Derna, insieme al feldmaresciallo Kesselring, con il feldmaresciallo Rommel; nonostante i dubbi dei generali italiani ed in parte anche del feldmaresciallo Kesselring, venne approvato definitivamente il piano di avanzata in Egitto verso Alessandria e il Cairo; il feldmaresciallo Rommel si mostr\u00f2 estremamente ottimista.\nL'avanzata della Panzerarmee \"Afrika\", sotto la spinta del feldmaresciallo Rommel, era proseguita rapidissima dopo la caduta di Tobruk; le retroguardie britanniche non fecero molta resistenza, mentre la marcia delle colonne motorizzate italo-tedesche vennero fortemente ostacolate da continui attacchi aerei dei cacciabombardieri della RAF che in questa fase, disponendo di basi aeree pi\u00f9 vicine e pi\u00f9 efficienti, aveva riconquistato la supremazia nel cielo. Nonostante queste difficolt\u00e0, i mezzi corazzati dell'Afrikakorps, ridotti a circa 100 mezzi, raggiunsero la sera del 25 giugno Marsa Matruh e il feldmaresciallo Rommel, consapevole della necessit\u00e0 di fare presto, sferr\u00f2 subito l'attacco alle posizioni nemiche. Nel frattempo il generale Auchinleck era arrivato al posto di comando del generale Ritchie; egli decise di destituire il comandante dell'8\u00aa Armata ed assumere personalmente la direzione delle operazioni; la situazione delle truppe britanniche era divenuta subito critica. Il feldmaresciallo Rommel spinse il 26 giugno le Panzer-Division, con 60 carri armati, attraverso il debole settore centrale del nemico e sorprese i britannici, i panzer avanzarono a nord, dove isolarono indiani e sudafricani a Marsa Matruh, e a sud dove minacciarono alle spalle i neozelandesi e affrontarono con successo le brigate corazzate britanniche. In realt\u00e0 i tedeschi erano in forte inferiorit\u00e0 numerica, ma il generale Gott che dirigeva le operazioni a sud, impressionato dall'audace azione dell'Afrikakorps, decise il 27 giugno di ripiegare verso est. L'8\u00aa Armata ricevette l'ordine dal generale Auchinleck di sganciarsi; i neozelandesi riuscirono a fuggire con una sortita notturna; Marsa Matruh fu occupata dagli italiani il 29 giugno; la Panzerarmee \"Afrika\" cattur\u00f2 6.000 prigionieri e riprese l'avanzata. Il pomeriggio del 30 giugno, dopo un'avanzata finale di 150 chilometri sotto gli attacchi degli aerei britannici, le avanguardie dell'Afrikakorps arrivarono a El Alamein.\nLa prima battaglia di El Alamein ebbe inizio il 1\u00ba luglio 1942; il feldmaresciallo Rommel attacc\u00f2 subito, nonostante fosse arrivato sulle posizione difensiva nemica con solo 4.400 soldati e 41 carri armati, di cui 14 italiani; egli contava di sorprendere ancora una volta i britannici, ma la posizione di El Alamein scelta dal generale Auchinleck, compresa tra la linea costiera e l'intransitabile depressione di Qattara presente a sud, si prestava alla difesa ed era difficilmente aggirabile. Il comandante in capo britannico era riuscito a consolidare il morale delle sue truppe e rafforzare le difese, impiegando alcune unit\u00e0 indiane e sudafricane e i resti dei neozelandesi e di una divisione britannica; egli disponeva di 150 carri armati. Gli attacchi della Panzerarmee \"Afrika\" del 1 e 2 luglio furono respinti dopo combattimenti confusi, i britannici sferrarono alcuni contrattacchi e il 3 luglio la Divisione corazzata \"Ariete\" sub\u00ec forti perdite; il feldmaresciallo Rommel dovette passare sulla difensiva. Il generale Auchinleck fece intervenire una divisione australiana appena arrivata dalla Siria che il 10 luglio inflisse una dura sconfitta agli italiani; fino al 17 luglio si susseguirono attacchi e contrattacchi dall'esito alterno ma i britannici mantennero saldamente le posizioni a El Alamein. Il feldmaresciallo Rommel era molto deluso per l'arresto dell'avanzata in Egitto e manifest\u00f2 un forte pessimismo di fronte al continuo rafforzamento delle forze nemiche. Durante gli incontri del 17 e 19 luglio con il maresciallo Cavallero e il feldmaresciallo Kesselring propose una ritirata generale fino a Sollum e Halfaya; i generali italiani, Hitler e Mussolini, che si trovava dal 29 giugno in Libia in attesa della vittoria finale, erano nettamente contrari al ripiegamento e alla fine la Panzerarmee \"Afrika\" rimase sulle posizioni di El Alamein dove riusc\u00ec a respingere alcuni attacchi del generale Auchinleck. Il 23 luglio una brigata corazzata britannica appena arrivata sub\u00ec una disastrosa sconfitta attaccando la cresta di Ruweisat sotto il tiro dei carri e anticarro tedeschi; anche i britannici, che avevano subito pesanti perdite, dovettero sospendere le operazioni.\nWinston Churchill aveva appreso con soddisfazione le notizie sull'andamento favorevole dei combattimenti ad El Alamein ed aveva comunicato al generale Auchinleck il suo apprezzamento; egli tuttavia continuava ad esercitare pressioni sul comandante del Medio Oriente perch\u00e9 si mostrasse pi\u00f9 aggressivo e organizzasse al pi\u00f9 presto una grande offensiva. Il primo ministro decise di recarsi al Cairo per valutare la situazione insieme ai suoi generali; il 4 agosto arriv\u00f2 in Egitto insieme al capo di Stato maggiore Imperiale, generale Alan Brooke, e ai generali Archibald Wavell e Jan Smuts. Churchill riteneva che il generale Auchinleck dovesse essere sostituito ed anche il generale Brooke manifest\u00f2 delle riserve sull'operato del comandante in capo; dopo una serie di colloqui, il Primo Ministro decise di trasferire il generale Auchinleck ad un nuovo comando del settore Iran-Iraq, mentre sarebbe stato creato un comando del Vicino Oriente, comprendente l'Egitto, che egli si proponeva di affidare allo stesso generale Brooke. Quest'ultimo tuttavia rifiut\u00f2 l'offerta di Churchill, mentre il generale Auchinleck mostr\u00f2 disappunto e non accett\u00f2 il trasferimento a Baghdad; quindi il Primo Ministro decise di nominare il generale Harold Alexander, gi\u00e0 assegnato ad un alto incarico nel quadro dell'operazione Torch, al comando supremo del Vicino Oriente al Cairo mentre il generale William Gott sarebbe passato alla guida della 8\u00aa Armata. Il 7 agosto tuttavia il generale Gott rimase ucciso nell'abbattimento del suo aereo da parte di caccia tedeschi e al suo posto il generale Bernard Montgomery venne assegnato, su proposta del generale Brooke, al comando dell'8\u00aa Armata schierata ad El Alamein. Churchill lasci\u00f2 l'Egitto il 10 agosto dopo aver chiarito in una precisa direttiva che la \"missione principale\" dei nuovi comandanti consisteva nel \"catturare o distruggere alla prima occasione l'esercito italo-tedesco\". Nelle settimane seguenti importanti rinforzi britannici arrivarono in Medio Oriente; le forze meccanizzate furono ricostituite, affluirono una nuova divisione di fanteria e l'8\u00aa Divisione corazzata, le forze aeree del deserto guidate dai generali Arthur Tedder e Arthur Coningham raggiunsero una netta superiorit\u00e0 sul nemico. Il generale Montgomery, giunto il 12 agosto, mostr\u00f2 subito determinazione e grande ottimismo; metodico ed efficiente, il nuovo comandante prepar\u00f2 accuratamente le sue forze per una battaglia difensiva ad El Alamein.\nDopo la fine della prima fase dei combattimenti ad El Alamein, il feldmaresciallo Rommel era riuscito a mantenere le posizioni raggiunte dalla Panzerarmee \"Afrika\"; nonostante le nuove difficolt\u00e0 nei trasporti a causa della parziale ripresa dell'attivit\u00e0 offensiva delle forze aeronavali britanniche a Malta, l'armata italo-tedesca ricevette importanti rinforzi di uomini ed equipaggiamenti. Una divisione di fanteria tedesca venne trasferita per via aerea e giunsero anche combattivi reparti di paracadutisti tedeschi ed italiani. Queste truppe scelte, che erano in un primo tempo state preparate per l'attacco su Malta, vennero dirottate nel deserto dopo la decisione di comandi supremi di rinviare l'operazione Herkules e di concentrare tutte le forze sul fronte egiziano. Il feldmaresciallo Rommel stava preparando una grande offensiva con la quale sperava di poter superare le difese di El Alamein; il comandante dell'armata aveva progettato un attacco decisivo che avrebbe dovuto condurre le sue forze mobili fino ad Alessandria, il Cairo e il Canale di Suez; l'8 agosto il feldmaresciallo Kesselring giunse sul posto e approv\u00f2 il piano. Il feldmaresciallo Rommel si mostrava ottimista ma in realt\u00e0 egli ormai risentiva del logoramento fisico e psichico causato dal lungo periodo di comando; il comandante della Panzerarmee \"Afrika\" non era in buone condizioni di salute e il 21 agosto giunse al punto di sollecitare un suo richiamo in patria ed una sua sostituzione con il generale Heinz Guderian. Dopo alcune discussioni il feldmaresciallo Rommel rimase al suo posto e il 30 agosto sferr\u00f2 l'offensiva ad El Alamein da cui i capi dell'Asse si attendevano la vittoria finale in Africa.\nIl comandante della Panzerarmee \"Afrika\" disponeva di 146.000 soldati e 515 carri armati, di cui 234 panzer, ma era molto preoccupato per la carenza di rifornimenti; in particolare il carburante disponibile non era ritenuto sufficiente per una grande battaglia manovrata. L'attacco dell'armata italo-tedesca inizi\u00f2 durante la notte del 30 agosto; le forze mobili avanzarono sull'ala meridionale con l'obiettivo di aggirare il fianco sinistro nemico ma fin dall'inizio sorsero gravi difficolt\u00e0 a causa dei vasti campi minati predisposti dai britannici e soprattutto dei continui attacchi aerei da parte dell'aviazione nemica. Le truppe subirono perdite durante la marcia di avvicinamento, i generali Nehring, von Bismarck e Kleemann furono gravemente feriti; al mattino le forze mobili dell'Afrikakorps riuscirono a sbucare fuori dai campi minati, ma il feldmaresciallo Rommel era deluso per l'andamento della battaglia e ritenne preferibile deviare subito a nord con le Panzer-Division in direzione dell'importante cresta di Alam Halfa. Il generale Montgomery non era stato sorpreso dall'attacco dell'armata italo-tedesca; egli aveva preparato sistematicamente le sue truppe ed era a conoscenza dei piani del nemico. L'8\u00aa Armata era costituita da 177.000 soldati con 712 carri armati ed era solidamente schierata; in particolare il generale Montgomery aveva concentrato sul crinale di Alam Halfa due brigate corazzate e una potente linea di cannoni anticarro che il 1 e 2 settembre respinsero con gravi perdite gli attacchi dell'Afrikakorps. Il feldmaresciallo Rommel decise alle ore 8.30 del 3 settembre di arrestare l'offensiva ed iniziare a ripiegare con le sue forze mobili, la manovra di ritirata venne completata con successo entro il 6 settembre nonostante la carenza di carburante; il generale Montgomery non cerc\u00f2 di sfruttare la vittoria difensiva e non insegu\u00ec da vicino i nemici.\nLa battaglia di Alam Halfa segn\u00f2 un momento importante della campagna del Nordafrica; la Panzerarmee \"Afrika\" perse l'ultima possibilit\u00e0 di raggiungere il Nilo e il canale di Suez; inoltre la sconfitta scosse la fiducia e il morale del feldmaresciallo Rommel; il feldmaresciallo Kesselring critic\u00f2 la condotta del comandante in capo che egli ritenne, in quella circostanza, troppo pessimista e irresoluto. La salute pisco-fisica del feldmaresciallo Rommel era sempre pi\u00f9 precaria ed egli infine il 23 settembre 1942 lasci\u00f2 l'Africa e ritorn\u00f2 in Germania per convalescenza e riposo. Il comandante della Panzerarmee \"Afrika\" aveva gi\u00e0 predisposto un preciso piano difensivo per l'atteso attacco britannico ed in pubblico in Germania si mostr\u00f2 fiducioso ma in realt\u00e0 egli era pessimista riguardo alla situazione generale nel teatro del Mediterraneo. L'armata italo-tedesca pass\u00f2 al comando dell'esperto generale Georg Stumme mentre la guida dell'Afrikakorps venne assunta, dopo il ferimento del generale Nehring, dal generale Ritter von Thoma; i dirigenti supremi dell'Asse avevano deciso di difendere ad oltranza le posizioni raggiunte in Egitto e quindi i due generali cercarono di rafforzare lo schieramento ad El Alamein nonostante le crescenti difficolt\u00e0 di rifornimento dell'esercito a causa dell'allungamento delle vie di comunicazione a partire dai porti di Tripoli e Bengasi e della ripresa del predominio aeronavale nel Mediterraneo da parte anglo-americana. Malta ritorn\u00f2 ad esercitare una pericolosa azione offensiva contro i convogli dell'Asse, e una serie di attacchi aerei sferrati dal feldmaresciallo Kesselring contro l'isola ottennero scarsi risultati. Nonostante questi problemi, l'armata italo-tedesca consolid\u00f2 le sue posizioni difensive ad El Alamein; vasti campi minati vennero stesi a protezione della fanteria, i cosiddetti \"giardini del diavolo\"; la difesa fu scaglionata in profondit\u00e0, le riserve corazzate tedesche furono riequipaggiate in parte con i nuovi modelli di Panzer III e Panzer IV. Alla vigilia dell'offensiva britannica, la Panzerarmee \"Afrika\" era costituita da 104.000 soldati con 497 carri armati, di cui 238 panzer, e 571 cannoni; inoltre il feldmaresciallo Rommel durante un colloquio con Hitler aveva ottenuto la promessa che altri reparti corazzati sarebbero presto stati inviati in Africa equipaggiati con armi di ultimo modello. L'armata era numericamente molto inferiore al nemico, le sue forze aeree non erano in grado di contrastare la superiorit\u00e0 aerea britannica e persistevano gravi carenze di carburante che limitavano la mobilit\u00e0 dei reparti motorizzati, ma nel complesso il generale Stumme valutava con una certa fiducia le possibilit\u00e0 di respingere l'attacco nemico. \nWinston Churchill era ritornato al Cairo nella prima settimana di settembre e aveva discusso con il generale Montgomery i particolari della prevista offensiva; il generale britannico apparve sicuro del successo ma richiese tempo per completare i suoi preparativi. Il Primo Ministro era invece impaziente e manifest\u00f2 pi\u00f9 volte dopo il suo ritorno a Londra il suo scontento per il prolungarsi dell'attesa; egli riteneva essenziale raggiungere subito un grande successo in Egitto anche per impressionare le autorit\u00e0 francesi in Nordafrica e favorire la riuscita dell'imminente operazione Torch. Il generale Brooke alla fine riusc\u00ec a convincere Churchill a dare fiducia al generale Montgomery. Il comandante dell'8\u00aa Armata portava avanti il potenziamento delle sue forze e l'accurata preparazione tattica della cosiddetta \"operazione Lightfoot\"; egli aveva deciso di combattere una grande battaglia di logoramento, evitando audaci manovre meccanizzate attraverso il deserto e sferrando invece nel settore settentrionale delle linee una serie di attacchi frontali con la fanteria, sostenuta dal fuoco d'artiglieria e dall'azione dell'aviazione. Il generale si proponeva di distruggere lentamente i reparti di fanteria nemici; solo dopo l'avanzata in profondit\u00e0 attraverso la cintura dei campi minati, le tre divisioni corazzate raggruppate si sarebbero portate avanti e avrebbero affrontato e respinto i contrattacchi delle riserve mobili italo-tedesche. Una serie di manovre di inganno e diversioni sarebbero state predisposte per mantenere all'oscuro il nemico sulle reali direttrici d'attacco. Mentre le truppe e gli ufficiali continuavano l'addestramento, l'8\u00aa Armata si stava ulteriormente rafforzando, nel mese di settembre erano arrivati i carri armati Sherman inviati dagli Stati Uniti ed erano sbarcate una nuova divisione corazzata e una divisione scozzese; il 23 ottobre 1942 il generale Montgomery disponeva di una netta superiorit\u00e0 di forze, l'armata era costituita da 195.000 soldati con 1.348 carri armati, 939 cannoni campali e 1.200 aerei di prima linea; inoltre erano pronti altri reparti di riserva e grandi quantit\u00e0 di materiali e equipaggiamenti erano disponibili nelle retrovie.\nNella notte del 23 ottobre 1942 l'8\u00aa Armata britannica diede inizio alla seconda battaglia di El Alamein con un potente sbarramento di artiglieria che continu\u00f2 per venti minuti e inflisse forti perdite alla fanteria italo-tedesca schierata nelle posizioni fortificate; subito dopo la fanteria britannica mosse all'attacco preceduta da reparti specializzati incaricati di aprire dei varchi nei profondi campi minati. Il primo giorno i britannici incontrarono forti difficolt\u00e0 di fronte all'aspra resistenza nemica; l'attacco diversivo nel settore meridionale del fronte non raggiunse alcun successo e l'attacco principale a nord, sferrato dalla divisioni di fanteria ammassate, non riusc\u00ec ad aprire varchi sufficienti per le divisioni corazzate che di conseguenza non raggiunsero il terreno libero. Dopo vivaci contrasti tra il generale Montgomery ed alcuni subordinati, gli attacchi ripresero il 25 ottobre ma senza grandi risultati; la fanteria guadagn\u00f2 terreno a costo di pesanti perdite ma i carri armati non poterono avanzare; in quello stesso giorno il feldmaresciallo Rommel ritorn\u00f2 in Africa e riprese il comando della Panzerarmee \"Afrika\" in sostituzione del generale Stumme, morto improvvisamente per cause naturali. Nei giorni seguenti il feldmaresciallo Rommel concentr\u00f2 nel settore settentrionale le due Panzer-Division e sferr\u00f2 ripetuti contrattacchi per frenare l'avanzata britannica; entrambe le parti subirono forti perdite; la fanteria australiana e neozelandese, sostenuta dall'artiglieria e dai continui attacchi aerei della Desert Air Force, guadagn\u00f2 lentamente terreno e il comandante in capo tedesco ritenne che la situazione dell'armata italo-tedesca fosse sempre pi\u00f9 precaria; egli il 29 ottobre ipotizz\u00f2 di preparare una linea pi\u00f9 arretrata. In realt\u00e0 anche il generale Montgomery era in difficolt\u00e0; i suoi costosi attacchi frontali non avevano raggiunto gli obiettivi, le brigate corazzate avevano gi\u00e0 perso 200 carri. Egli il 30 ottobre sospese temporaneamente l'offensiva causando grande preoccupazione a Londra; Churchill critic\u00f2 aspramente l'operato del suo generale.\nIl 2 novembre 1942 il generale Montgomery, dopo aver riorganizzato il suo schieramento, diede inizio all'attacco finale, l'operazione Supercharge, con un nuovo massiccio assalto della fanteria neozelandese con l'appoggio di una brigata corazzata, mentre altri 800 carri armati si tennero pronti per lo sfondamento.\nI combattimenti furono molto violenti: le truppe italo-tedesche opposero ancora forte resistenza e la brigata corazzata britannica perse la maggior parte dei suoi carri, ma alla fine la fanteria neozelandese riusc\u00ec ad aprire un varco nelle linee nemiche e a raggiungere il terreno aperto attraverso il quale iniziarono a muove le divisioni corazzate del generale Herbert Lumsden. Il feldmaresciallo Rommel riusc\u00ec tuttavia a concentrare le sue residue forze corazzate affidate al comando del generale von Thoma e sferr\u00f2 nel pomeriggio violenti contrattacchi da nord e da sud; la battaglia di carri di Tel el Aqqaqir termin\u00f2 con l'arresto dell'avanzata britannica ma gli italo-tedeschi rimasero alla fine con solo 35 carri ancora efficienti. Il comandante della Panzerarmee \"Afrika\" ritenne quindi che fosse inevitabile iniziare la ritirata per evitare la distruzione delle sue forze e la notte del 2 novembre incominciarono i movimenti preliminari mentre i carri del generale von Thoma al mattino del 3 novembre inflissero ancora dure perdite ai mezzi corazzati britannici. Durante la giornata del 3 novembre tuttavia arriv\u00f2 da Rastenburg un ordine tassativo di Hitler in cui si proibiva la ritirata e si richiedeva alle truppe di \"vincere o morire\"; il comandante della Panzerarmee \"Afrika\" dovette quindi sospendere i movimenti di ripiegamento e diede disposizioni di continuare a difendere le linee. Il 4 novembre l'offensiva del generale Montgomery riprese; i carri armati britannici avanzarono in campo aperto a Tell el Mampsa, gli ultimi carri dell'Afrikakorps furono sopraffatti e il generale von Thoma venne catturato; a sud la Divisione corazzata Ariete e la Divisione paracadutisti Folgore furono distrutte dopo aver opposto una valorosa resistenza. Alle ore 15.30 i feldmarescialli Rommel e Kesselring decisero di iniziare la ritirata che venne alla fine autorizzata da Hitler; la maggior parte della fanteria italiana, priva di mezzi motorizzati, dovette arrendersi, mentre i paracadutisti tedeschi del generale Bernhard Ramcke riuscirono a fuggire su veicoli catturati; il feldmaresciallo Rommel riusc\u00ec a salvare circa 22.000 soldati che ripiegarono velocemente verso Fuka. L'armata italo-tedesca aveva perso 25.000 morti e feriti, 30.000 prigionieri e 320 carri; l'8\u00aa Armata britannica ebbe ad El Alamein 13.560 morti e feriti e circa 500 mezzi corazzati distrutti o danneggiati; il generale Montgomery il 5 novembre parl\u00f2 di \"vittoria completa e assoluta\".\nOperazione Torch.\nL'andamento disastroso delle operazioni in Nordafrica all'inizio del 1942 aveva costretto i capi politico-militari anglo-sassoni a rinunciare all'operazione Acrobat e soprattutto all'operazione Gymnast che, nella sua variante \"Super-Gymnast\", prevedeva entro il 15 aprile 1942 uno sbarco anglo-americano in Marocco e Algeria per prendere alle spalle l'armata italo-tedesca e occupare l'intera costa nordafricana. L'abbandono di questi progetti spinse il generale George Marshall a proporre piani di operazioni per uno sbarco in Francia fin dall'estate 1942, ma Churchill e i capi di stato maggiore britannici si opposero fermamente a questi progetti, ritenuti rischiosi e troppo ambiziosi, e tornarono a proporre nel giugno 1942 un piano per un grande sbarco nel Nordafrica francese il cui inizio Churchill voleva fosse fissato per non oltre il 14 ottobre. Dopo lunghe discussioni e forti contrasti tra i dirigenti delle due potenze, infine il Presidente Roosevelt diede il suo consenso e il 24 luglio 1942 venne approvata la cosiddetta operazione Torch; il 27 luglio il generale statunitense Dwight Eisenhower assunse il comando supremo delle grandi forze combinate assegnate al progetto, previsto in un primo tempo per il 30 ottobre 1942.\nDurante la fase di pianificazione sorsero notevoli contrasti tra gli alti comandi riguardo alle aree di sbarco del corpo di spedizione; mentre gli americani, timorosi di un attacco tedesco attraverso Gibilterra o di un intervento in guerra a fianco dell'Asse della Spagna, proponevano di effettuare lo sbarco principale sulla costa atlantica del Marocco, i britannici ritenevano essenziale estendere gli sbarchi alla costa mediterranea dell'Algeria per avvicinarsi il pi\u00f9 possibile alla Tunisia; fu solo nella prima settimana di settembre che, dopo uno scambio epistolare tra Churchill e Roosevelt, fu trovato un accordo di compromesso e furono previsti sbarchi anche ad Orano e Algeri. Nel frattempo erano in corso complessi sondaggi da parte di rappresentanti americani e agenti segreti per ricercare la collaborazione di generali e funzionari francesi presenti in Nordafrica favorevoli agli Alleati, per evitare l'opposizione armata della \"Arm\u00e9e d'Afrique\"; i dirigenti anglosassoni preferirono non coinvolgere in queste manovre il generale Charles de Gaulle, venne invece contattato il generale Henri Giraud che si mostr\u00f2 pronto ad assumere la guida del Nordafrica francese in alleanza con le potenze anglosassoni. Per motivi di segretezza tuttavia i congiurati francesi in Nordafrica e lo stesso generale Giraud vennero mantenuti all'oscuro dagli anglo-americani dei dettagli dello sbarco e soprattutto della data esatta dell'operazione Torch; il vice-comandante in capo alleato, generale Mark Clark, giunse in incognito ad Algeri il 21 ottobre per incontrare i capi della rivolta ma non chiar\u00ec i tempi precisi dell'azione, mentre il generale Giraud si incontr\u00f2 con il generale Eisenhower a Gibilterra solo il 7 novembre e fu in questa occasione che apprese che lo sbarco avrebbe avuto luogo il giorno seguente e che egli non avrebbe affatto assunto il comando supremo delle forze alleate. Di conseguenza i cospiratori furono colti di sorpresa dall'inizio dell'operazione Torch e non furono in grado di coordinare adeguatamente i loro interventi diretti a prendere il potere ed evitare la reazione dell'esercito francese.\nI convogli anglo-americani salparono in parte dalla costa occidentale statunitense e in parte dalla Gran Bretagna tra il 24 e il 27 ottobre; oltre 500 navi trasportavano il corpo di spedizione mentre la flotta dell'ammiraglio Andrew Cunningham, costituita da sei corazzate e quattro portaerei, era incaricata della protezione navale; la navigazione si svolse con regolarit\u00e0 e senza incidenti; gruppi di U-Boot erano stati concentrati pi\u00f9 a sud di fronte alla costa dell'Africa centrale e non riuscirono ad individuare i convogli. Furono invece gli agenti dell'Asse presenti ad Algeciras che segnalarono la grande flotta in arrivo dal 31 ottobre a Gibilterra da dove avrebbe dovuto penetrare nel Mar Mediterraneo per gli sbarchi in Algeria. Gli alti comandi italo-tedeschi tuttavia erano in forte disaccordo; mentre a Roma Mussolini e il maresciallo Cavallero presero in considerazione la possibilit\u00e0 di uno sbarco nemico nel Nordafrica francese, Hitler e Hermann G\u00f6ring ritennero che la grande flotta individuata a Gibilterra fosse diretta a rifornire Malta o ad effettuare uno sbarco in Sicilia o a Tripoli; nonostante i dubbi del feldmaresciallo Kesselring quindi le forze dell'Asse organizzarono piani di intervento aereo attraverso lo stretto di Sicilia e solo troppo tardi compresero i veri progetti alleati.\nLo sbarco anglo-americano ebbe inizio alle ore 04.45 dell'8 novembre e colse completamente di sorpresa i francesi; nessuno aveva individuato i convogli e le autorit\u00e0 coloniali non ebbero alcuna notizia; i cospiratori furono informati solo tra il 4 e il 7 novembre ed ebbero grande difficolt\u00e0 a portare a termine i loro piani. In Marocco il generale B\u00e9thouart non riusc\u00ec a convincere il generale Nogu\u00e8s a collaborare e venne arrestato; di conseguenza i 35.000 soldati americani che, guidati dal generale George Patton, sbarcarono a Casablanca e Fedhala incontrarono una forte resistenza da parte delle forze terrestri, aeree e navali francesi. Anche ad Orano il contingente americano costituito da 18.500 soldati al comando del generale Lloyd Fredendall venne contrastato dai difensori francesi; l'attacco navale al porto di Orano venne respinto e ci furono sensibili perdite; gli americani giunsero a terra ma il 9 novembre furono fermati. Ad Algeri invece i cospiratori guidati dal generale Mast e dal funzionario americano Robert Daniel Murphy riuscirono nei loro piani e arrestarono il generale Alphonse Juin, gli sbarchi del corpo di spedizione anglo-americano guidato dal generale Charles W. Ryder si svolsero quasi senza opposizione. La situazione divenne tuttavia pi\u00f9 complicata per la casuale presenza ad Algeri dell'ammiraglio Fran\u00e7ois Darlan, principale collaboratore del maresciallo Petain, che inizialmente si rifiut\u00f2 di collaborare con gli alleati.\nDopo colloqui drammatici ad Algeri con il generale Clark, infine il 9 novembre l'ammiraglio Darlan, sollecitato anche dal generale Juin, decise di aderire alla causa alleata e di ordinare autonomamente, senza chiedere l'autorizzazione del maresciallo Petain, alle truppe francesi nel Nordafrica di cessare ogni resistenza armata ed accogliere amichevolmente le truppe anglo-americane. Il 10 novembre terminarono quindi i combattimenti ancora in corso in Marocco e a Orano. Nel frattempo il 9 novembre era giunto ad Algeri il generale Giraud il quale tuttavia dovette constatare la sua mancanza di autorit\u00e0 e l'ostilit\u00e0 nei suoi confronti della maggior parte dei generali francesi in Nordafrica. Il generale Eisenhower riusc\u00ec infine il 13 novembre durante un incontro al vertice con l'ammiraglio Darlan e il generale Giraud a concludere un accordo generale; nonostante la forte ostilit\u00e0 di molte autorit\u00e0 politiche anglo-americane, contrari ad accordi con l'ammiraglio considerato troppo compromesso con il Regime di Vichy, venne stabilito che il generale Giraud avrebbe assunto l'incarico di comandante in capo delle forze francesi in Nordafrica, mentre l'ammiralgio Darlan sarebbe divenuto l'alto commissario delle colonie; insieme avrebbero diretto la collaborazione militare con gli alleati nella guerra contro le potenze dell'Asse.\nNel frattempo, apprese le prime notizie degli sbarchi anglo-americani in Africa e dell'incertezza sulla reale volont\u00e0 delle autorit\u00e0 francesi di opporsi alle forze alleate, gli alti comandi dell'Asse avevano preso fin dal 9 novembre una serie di misure per affrontare la nuova e inattesa situazione. L'11 novembre Adolf Hitler diede inizio all'operazione Anton: truppe meccanizzate tedesche invasero rapidamente, senza incontrare resistenza, la zona libera francese sotto l'autorit\u00e0 del Regime di Vichy anche reparti italiani parteciparono all'occupazione. Il pomeriggio del 9 novembre unit\u00e0 di paracadutisti tedeschi invece atterrarono di sorpresa in alcuni aeroporti a Tunisi allo scopo di creare una prima testa di ponte. Le autorit\u00e0 francesi in Tunisia avevano ricevuto ordine di opporsi ai tedeschi in attesa dell'arrivo degli anglo-americani ma disponevano di forze deboli e non riuscirono ad impedire il progressivo rafforzamento della testa di ponte italo-tedesca intorno a Tunisi e Biserta.\nIn un primo momento in realt\u00e0 la situazione delle forze dell'Asse in Tunisia, di cui assunse il comando il 17 novembre, il generale Walther Nehring, sembr\u00f2 molto critica e il generale Eisenhower rifer\u00ec ottimisticamente che era imminente una vittoria totale in Nordafrica; reparti motorizzati britannici e americani raggruppati sotto il controllo della nuova 1\u00aa Armata guidata dal generale Kenneth Anderson avanzarono dall'Algeria rapidamente verso est ed entrarono in collegamento con i reparti francesi del generale Barr\u00e8. Il 25 novembre ebbe inizio la cosiddetta \"corsa a Tunisi\"; elementi di due divisioni meccanizzate britanniche e di una divisione corazzata americana giunsero il 30 novembre a poche decine di chilometri dalla capitale tunisina, ma i reparti scelti tedeschi di paracadutisti si batterono duramente per guadagnare tempo in attesa dell'arrivo di importanti rinforzi; nella prima settimana di dicembre l'andamento dei combattimenti cambi\u00f2 completamente. Mentre una divisione italiana occupava Sfax e Gab\u00e8s, il generale Nehring pot\u00e9 contrattaccare con l'aiuto della 10. Panzer-Division e di un reparto di carri pesanti Panzer VI Tiger I appena sbarcati; la battaglia di Tebourba si concluse entro il 4 dicembre 1942 con un netto successo tedesco; le inesperte truppe americane subirono pesanti perdite di uomini e mezzi e alla fine gli alleati del generale Anderson dovettero ripiegare perdendo una parte delle posizioni raggiunte.\nCampagna di Tunisia.\nRitirata italo-tedesca dalla Libia.\nIl feldmaresciallo Rommel, dopo la disfatta di El Alamein, aveva ritirato attraverso il deserto, a partire dal tramonto del 4 novembre, le sue forze superstiti; le truppe italo-tedesche, rimaste con solo pochi mezzi motorizzati e una dozzina di carri, ripiegavano alla massima velocit\u00e0 possibile e in questo modo entro il 6 novembre riuscirono a sfuggire alle prime manovre in campo aperto delle forze meccanizzate britanniche che il generale Montgomery aveva lanciato per tagliare la strada; a Fuka e a Marsa Matruh il comandante della Panzerarmee \"Afrika\" riusc\u00ec ad evitare la trappola favorito anche dalle forti piogge che rallentarono l'inseguimento del nemico. Il feldmaresciallo Rommel riprese la ritirata l'8 novembre in direzione della frontiera libico-egiziana e riusc\u00ec ad intralciare fortemente i britannici organizzando per mezzo di abili retroguardie un efficace sistema di campi minati e trappole esplosive che infastidirono notevolmente gli inseguitori.\nLa critica situazione delle sue truppe e le notizie del grande sbarco anglo-americano in Nordafrica convinsero il feldmaresciallo Rommel che ormai le sorti della campagna dell'Asse in Nordafrica fossero definitivamente compromesse; egli, nonostante le assicurazioni provenienti dal quartier generale del F\u00fchrer sull'arrivo di forti e moderni rinforzi, riteneva opportuno, invece di continuare a combattere ad oltranza, organizzare subito una ritirata manovrata inizialmente fino al confine della Tripolitania e quindi in Tunisia dove si sarebbe effettuata un'evacuazione via mare delle truppe scelte italo-tedesche che avrebbero potuto essere quindi salvate e impiegate in Europa. Hitler era in totale disaccordo; egli considerava le implicazioni politiche della campagna e considerava essenziale guadagnare tempo, costituendo un solido fronte in Tunisia per evitare un crollo politico-militare dell'Italia. Il feldmaresciallo Rommel intanto continuava la ritirata; Sollum, Halfaya e Tobruk furono abbandonate senza combattere; ancora una volta i britannici, la divisione neozelandese e una divisione corazzata non riuscirono ad intercettare la ritirata e raggiunsero la frontiera solo l'11 novembre. \nNonostante le assicurazioni di Hitler e di Mussolini, le forze combattenti del feldmaresciallo Rommel erano ridotte a 5.000 soldati tedeschi, 2.500 soldati italiani, 21 carri armati e 65 cannoni, con scarse riserve di carburante e materiali. Il 17 novembre fu abbandonata Bengasi; l'armata italo-tedesca sfugg\u00ec ad un nuovo tentativo britannico di intercettarla, prosegu\u00ec per Agedabia, evacu\u00f2 questa localit\u00e0 il 23 novembre e raggiunse la stretta di Marsa Brega. Gli alti comandi italo-tedeschi speravano che sulla vecchia linea di El Agheila fosse finalmente possibile arrestare la ritirata; la Divisione corazzata Centauro ed altri reparti di fanteria italiani erano arrivati di rinforzo e i marescialli Cavallero e Bastico e il feldmaresciallo Kesselring si recarono sul posto il 22 e 23 novembre per incontrare il feldmaresciallo Rommel. I generali italiani fecero forti pressioni sul comandante tedesco, affermando che la linea di Marsa Brega avrebbe dovuto essere difesa ad ogni costo; lo stesso feldmaresciallo Kesselring ritenne che il feldmaresciallo Rommel fosse troppo pessimista e poco combattivo. Il comandante della Panzerarmee \"Afrika\" inform\u00f2 che i britannici di fronte a lui disponevano di almeno 420 mezzi corazzati e disse chiaramente che, in mancanza di carburante e di ingenti rinforzi di carri armati, le sue truppe, se fossero rimaste ad El Agheila, sarebbero state definitivamente distrutte\nIl 26 novembre il feldmaresciallo Rommel prese un'iniziativa autonoma per superare i contrasti e chiarire la situazione; egli decise di cedere temporaneamente il comando al generale Gustav Fehn e di recarsi, senza autorizzazione, direttamente a Rastenburg per illustrare personalmente a Hitler la situazione. Alle ore 17.00 dopo un viaggio in aereo il feldmaresciallo fu ricevuto da F\u00fchrer che tuttavia si mostr\u00f2 irritato e violentemente contrario ai suoi propositi di ritirata. L'atmosfera nell'alto comando era particolarmente tesa a causa della catastrofica crisi in corso a Stalingrado e le valutazioni pessimistiche del feldmaresciallo Rommel vennero bruscamente respinte da Hitler che ribad\u00ec l'assoluta necessit\u00e0 politica di resistere ad oltranza in Africa. Il comandante della Panzerarmee \"Afrika\" fu inviato in Italia dove anche Hermann G\u00f6ring e il feldmaresciallo Kesselring criticarono il suo pessimismo e la sua tattica rinunciataria; infine il 1 dicembre, durante una riunione con Mussolini e i generali italiani, fu raggiunto un accordo: l'armata italo-tedesca poteva evacuare, in caso di attacco in forze dei britannici, la linea di Marsa Brega e ripiegare fino a Buerat, 340 chilometri ad est di Tripoli. Il generale Montgomery aveva pianificato una complessa manovra aggirante che avrebbe dovuto avere inizio il 12 dicembre, ma il feldmaresciallo Rommel non si fece sorprendere; egli organizz\u00f2 con grande abilit\u00e0 la manovra di sganciamento; dopo aver fatto ripiegare per primi i servizi logistici, nella notte del 10 dicembre la Panzerarmee \"Afrika\" abbandon\u00f2 entro l'alba la stretta di El Agheila senza perdite. Nonostante la persistente scarsit\u00e0 di carburante, si riusc\u00ec con alcuni espedienti a mantenere in movimento i mezzi meccanizzati, un tentativo di accerchiamento a Nofilia venne evitato e il 17 dicembre vennero raggiunte le nuove posizioni a Buerat.\nIl generale Montgomery ebbe bisogno di quasi un mese per portare avanti il grosso delle sue forze, radunare i reparti e preparare l'attacco alla linea di Buerat; egli prevedeva di attaccare frontalmente con una divisione scozzese, mentre la 7\u00aa Divisione corazzata e la divisione neozelandese avrebbero contemporaneamente effettuato una manovra aggirante; l'attacco dell'8\u00aa Armata, con 450 carri armati, ebbe inizio il 15 gennaio 1943. Nel frattempo il feldmaresciallo Rommel aveva avuto nuovi aspri contrasti con i generali italiani e il feldmaresciallo Kesselring; egli continu\u00f2 a mostrarsi pessimista; negli incontri del 31 dicembre 1942 e 6 gennaio 1943 i marescialli Cavallero e Bastico incontrarono il comandante della Panzerarmee \"Afrika\"; venne deciso di ripiegare ulteriormente fino a Homs in attesa di concentrare tutte le forze in Tunisia dove stavano affluendo ingenti rinforzi per il generale von Arnim; il feldmaresciallo Rommel decise di inviare subito una parte dei suoi reparti corazzati a Gab\u00e8s e ribad\u00ec che era urgente preparare lo sganciamento dalla linea di Buerat. Egli quindi non venne sorpreso dall'attacco del 15 gennaio 1943 del generale Montgomery; gli italo-tedeschi ripiegarono con ordine, coperti dai pochi carri armati disponibili, 36 panzer e 57 mezzi corazzati italiani, che inflissero dure perdite alle avanguardie corazzate britanniche; entro tre giorni la Panzerarmee \"Afrika\" raggiunse la linea di Homs.\nIl feldmaresciallo Rommel riteneva tuttavia che fosse impossibile difendere a lungo questa linea; informato del fatto che i britannici avanzavano con grandi forze corazzate per aggirarlo, inizi\u00f2 a preparare la ritirata finale. Il maresciallo Cavallero giunse sul posto e discusse a lungo con il feldmaresciallo tedesco richiedendo di prolungare la resistenza e difendere Tripoli; egli afferm\u00f2 per\u00f2 che era soprattutto essenziale evitare la distruzione dell'armata. Il feldmaresciallo Rommel il 22 gennaio 1943 abbandon\u00f2 la linea di Homs, evacu\u00f2 Tripoli e prosegu\u00ec verso la frontiera tunisina. L'ultima fase dell'inseguimento non fu privo di difficolt\u00e0 per il generale Montgomery; le avanguardie britanniche furono intralciate dalle demolizioni e dai campi minati nemici e non mostrarono molta aggressivit\u00e0; inoltre, a causa dei danni subiti dal porto di Bengasi dopo una violenta tempesta, il rifornimento dell'8\u00aa Armata dovette essere temporaneamente ridotto. Il generale Montgomery si preoccup\u00f2 per questi problemi e prese in considerazione anche l'eventualit\u00e0 di arrestare l'avanzata; alla fine, concentrando tutti i mezzi corazzati e motorizzati e lasciando indietro una parte dell'armata, il generale britannico riusc\u00ec a riprendere la marcia e il 23 gennaio 1943 i soldati dell'8\u00aa Armata entrarono a Tripoli, completando, dopo un'avanzata di 2.500 chilometri in tre mesi a partire da El Alamein, la conquista della Libia. Nella capitale libica si congiunsero con l'8\u00aa Armata i soldati della Francia Libera del generale Philippe Leclerc provenienti dal Sahara che per oltre due anni avevano condotto con successo una serie di attacchi contro i presidi dell'Asse nel Fezzan. Il generale Montgomery rimase a Tripoli per molti giorni per riorganizzare il sistema logistico della sua armata, riaprire il porto, che torn\u00f2 funzionante a partire dal 3 febbraio, e raggruppare le sue truppe; i primi reparti britannici attraversarono la frontiera tunisina il 16 febbraio 1943.\nNel frattempo la Panzerarmee \"Afrika\" aveva iniziato ad entrare in Tunisia fin dal 25 gennaio 1943 con l'obiettivo di schierarsi sulla linea del Mareth, il sistema fortificato costruito dai francesi prima della guerra; il feldmaresciallo Rommel attravers\u00f2 la frontiera il 26 gennaio. Il comandante tedesco era dubbioso sulla solidit\u00e0 delle linee e previde un'ulteriore ripiegamento alla linea dell'Uadi Akarit; egli aveva condotto in salvo con notevole abilit\u00e0 gran parte delle sue truppe che erano risalite, con i rinforzi e i presidi delle retrovie raccolti lungo la strada, a 30.000 soldati tedeschi e 48.000 italiani con 130 mezzi corazzati. La perdita della Libia provoc\u00f2 grande costernazione a Roma dove Mussolini decise di destituire sia il maresciallo Bastico sia il maresciallo Cavallero che venne sostituito nell'incarico di capo di Stato maggiore dal generale Vittorio Ambrosio; venne inoltre comunicato al feldmaresciallo Rommel che, a causa delle sue precarie condizioni di salute, era previsto un suo imminente richiamo in Germania dopo il consolidamento della linea del Mareth.\nContrattacchi dell'Asse.\nNonostante il successo difensivo raggiunto, il generale Walther Nehring rimaneva pessimista sulla possibilit\u00e0 di fronteggiare per lungo tempo gli Alleati in Tunisia; il feldmaresciallo Kesselring e Adolf Hitler non condividevano queste valutazioni, essi ritenevano essenziale mantenere una testa di ponte in Nordafrica. Il 3 dicembre 1942 Hitler ricevette a Rastenburg il generale Hans-J\u00fcrgen von Arnim e il generale Heinz Ziegler; il F\u00fchrer illustr\u00f2 ai due ufficiali i suoi propositi per la guerra in Tunisia; egli intendeva costituire la 5. \"Panzerarmee\" che sarebbe stata comandata dal generale von Arnim, veterano del fronte orientale ritenuto un abile comandante di truppe corazzate, mentre il generale Ziegler sarebbe stato il suo sostituto con pieni poteri. Hitler rassicur\u00f2 i due generali affermando che ben presto le deboli forze tedesche in Tunisia sarebbero state rinforzate con tre nuove Panzer-Division e tre divisioni motorizzate, tra cui la Divisione \"Hermann G\u00f6ring\", sarebbero state inviate nuove armi e abbondanti rifornimenti. Con queste forze i generali von Arnim e Ziegler speravano di passare all'offensiva verso Bona, Philippeville e Orano. Il 9 dicembre 1942 il generale von Arnim assunse il comando supremo della nuova 5. \"Panzerarmee\" mentre il generale Nehring venne richiamato in Germania. Dopo il suo arrivo in Tunisia il generale von Arnim tuttavia dovette rapidamente constatare che la situazione era molto meno favorevole; le forze a sua disposizione era deboli, una Panzer-Division, un battaglione di carri pesanti equipaggiato con Panzer VI Tiger I, e una divisione mista di fanteria e paracadutisti con 76.000 soldati tedeschi, e una divisioni italiana e altri reparti sciolti con 27.000 soldati italiani. Fin dall'inizio i quantitativi di rifornimenti trasportati per mare o in aereo furono molto inferiori alle esigenze dell'armata; le divisioni promesse da Hitler non giunsero mai in Nordafrica.\nIntanto il 23 gennaio 1943 Mussolini nomin\u00f2 il generale Giovanni Messe comandante della 1\u00aa armata in Tunisia.\nIn queste condizioni il generale von Arnim dovette almeno momentaneamente rinunciare alla grande offensiva prevista e limitarsi ad effettuare piccoli attacchi locali per migliorare la situazione tattica del suo fronte e sfruttare la scarsa coesione e la confusione dello schieramento alleato. Il generale Eisenhower era rimasto ad Algeri impegnato soprattutto in questioni politico-diplomatiche mentre sul campo di battaglia le truppe anglo-franco-americane mancavano di una direzione unitaria; il generale Giraud aveva preteso che i contingenti francesi dei generali Koeltz e Barr\u00e8, schierati con mezzi insufficienti al centro delle linee a difesa dei passi della Dorsale orientale, dipendessero direttamente da lui, mentre le truppe anglo-americane schierate a settentrione erano raggruppate al comando della 1\u00aa Armata britannica del generale Anderson. Era previsto l'intervento sulla destra dei francesi del 2\u00ba corpo d'armata americano al comando del generale Lloyd Fredendall che avrebbe dovuto attaccare in direzione di Sfax; tuttavia l'intera 5\u00aa Armata americana del generale Clark, formata da quattro divisioni, era rimasta in Marocco in compiti di copertura in caso di un intervento tedesco attraverso la Spagna. Il generale von Arnim pot\u00e9 quindi attaccare con i suoi moderni reparti corazzati il settore del fronte occupato dai francesi e nel mese di gennaio 1943 raggiunse alcuni successi.\nI tedeschi occuparono Fondouk e inflissero gravi perdite ai reparti francesi; nella seconda fase, dopo il fallimento dopo duri scontri dell'attacco verso Pichon, il 31 gennaio 1943 i reparti corazzati del generale von Arnim conquistarono l'importante passo Faid attraverso la Dorsale orientale, lo stesso giorno le truppe del 2\u00ba corpo d'armata americano evacuarono Maknassy e ripiegarono su Gafsa. Il comandante della 5. Panzerarmee intendeva continuare i suoi attacchi con obiettivi limitati ma l'arrivo sul teatro tunisino del feldmaresciallo Rommel cambi\u00f2 la situazione; egli era riuscito a concentrare le truppe superstiti della Panzerarmee \"Afrika\" al riparo dietro alla linea del Mareth e riteneva di poter partecipare con una parte delle sue forze a una grande offensiva combinata insieme al generale von Arnim contro le truppe americane schierate tra Faid e Gafsa. Il generale von Arnim aveva dei dubbi sulla possibilit\u00e0 di effettuare con successo l'operazione, ma il feldmaresciallo Kesselring approv\u00f2 il piano.\nLe forze italo-tedesche diedero inizio all'offensiva il 14 febbraio 1943 e ottennero subito un clamoroso successo; mentre il feldmaresciallo Rommel avanzava verso Gafsa con un raggruppamento mobile dell'Afrikakorps, il generale von Arnim sbuc\u00f2 da passo Faid ed attacc\u00f2 con due Panzer-Division la 1\u00aa Divisione corazzata americana che rischi\u00f2 di essere circondata a Sid Bou Zid; un contrattacco corazzato americano il 15 febbraio incapp\u00f2 in un'imboscata di panzer e venne duramente respinto: in due giorni gli americani del generale Fredendall persero oltre 100 mezzi corazzati e dovettero ripiegare verso ovest abbandonando i valichi della Dorsale orientale. Mentre il generale von Arnim, nonostante la brillante vittoria, prosegu\u00ec lentamente verso ovest, il feldmaresciallo Rommel sfrutt\u00f2 audacemente la favorevole occasione, occup\u00f2 Gafsa e insegu\u00ec il nemico avanzando di oltre 120 chilometri; egli propose di sferrare un grande attacco direttamente verso T\u00e9bessa e Bona per accerchiare l'intero schieramento alleato in Tunisia; il feldmaresciallo Kesselring, giunto sul posto, in un primo tempo sembr\u00f2 concordare con questo piano. Il generale von Arnim tuttavia riteneva troppo ambizioso il progetto del feldmaresciallo Rommel e trattenne a nord una parte delle sue forze mobili pi\u00f9 potenti; alla fine venne concordato un attacco preliminare attraverso il passo di Kasserine in direzione di Thala e Le Kef.\nIl feldmaresciallo Rommel riprese l'offensiva il 19 febbraio 1943 e inizialmente ottenne nuovi successi contro lo schieramento alleato organizzato affrettatamente dal generale Anderson con truppe americane, britanniche e francesi, per difendere gli accessi della Dorsale occidentale. L'Afrikakorps sbaragli\u00f2 i reparti meccanizzati americani posti a difesa di Kasserine e conquist\u00f2 il passo il 21 febbraio; nei giorni seguenti tuttavia affluirono notevoli rinforzi alleati, tra cui una brigata corazzata britannica e una divisione di fanteria americana, e i tedeschi furono fermati a Thala e Le Kef; i feldmarescialli Rommel e Kesselring preferirono non insistere e il 24 febbraio fecero ripiegare le loro forze sulle posizioni di partenza dopo aver inflitto agli americani la perdita di 7.000 soldati, tra cui oltre 4.000 prigionieri, e 235 mezzi corazzati.\nNonostante i successi, all'interno degli alti comandi dell'Asse erano presenti confusione e forti dissensi riguardo alla pianificazione; il feldmaresciallo Rommel, che il 25 febbraio assunse ufficialmente il comando in capo del Gruppo d'armate \"Afrika\" dopo aver ceduto la guida delle forze sulla linea del Mareth al generale Giovanni Messe, era in forte disaccordo con il generale von Arnim e anche con il feldmaresciallo Kesselring; egli decise di sferrare un attacco preventivo a Medenine contro l'8\u00aa Armata britannica del generale Montgomery che si stava minacciosamente concentrando, senza coordinare i suoi piani con il generale von Arnim. Il comandante della 5. Panzerarmee attacc\u00f2 il 3 marzo 1943 a nord del fronte tunisino, senza successo, mentre l'assalto del feldmaresciallo Rommel sulla linea del Mareth fall\u00ec completamente il 6 marzo.\nIl 9 marzo 1943, il feldmaresciallo Rommel, stanco e in precarie condizioni di salute, venne richiamato in Europa e il comando di tutte le forze dell'Asse in Tunisia venne assunto dal generale von Arnim.\nOffensiva finale alleata e fine della campagna.\nDurante la conferenza di Casablanca del gennaio 1943, Churchill, Roosevelt e i principali dirigenti politico-militari anglo-americani avevano deciso, dopo lunghe e complesse discussioni, le ulteriori fasi della loro strategia diretta ad ottenere la resa incondizionata delle potenze dell'Asse. Mentre era in corso la campagna del Nordafrica, i capi alleati avevano stabilito di rinviare ulteriormente l'apertura del secondo fronte in Francia, operazione Roundup, e di sferrare invece entro la prima settimana di luglio 1943 l'invasione della Sicilia da cui si attendeva un indebolimento decisivo dell'autorit\u00e0 di Mussolini e del regime fascista in Italia ed il raggiungimento del predominio aeronavale totale nel Mar Mediterraneo. Era previsto che, per rispettare i tempi stabiliti per l'operazione Husky, le forze alleate avrebbero dovuto concludere vittoriosamente la campagna del Nordafrica entro il 15 maggio 1943.\nPer portare a termine con successo nel breve tempo disponibile l'ultima fase della guerra d'Africa gli stati maggiori combinati anglo-americani riorganizzarono completamente la struttura di comando costituendo un \"comando supremo alleato\" (Allied Force Headquarters, o AHFQ), affidato al generale Eisenhower, responsabile di tutte le forze presenti nel teatro africano e mediterraneo, da cui sarebbe dipeso il 18\u00ba Gruppo d'armate che avrebbe diretto concretamente le operazioni in Tunisia delle forze terrestri britanniche, americane e francesi inquadrate nella 1\u00aa Armata del generale Anderson e nella 8\u00aa Armata del generale Montgomery. Il generale Alexander avrebbe assunto il comando del 18\u00ba Gruppo d'armate e avrebbe ceduto la guida del teatro del Vicino e del Medio Oriente al generale Henry Maitland Wilson. Il generale Alexander inizi\u00f2 il suo nuovo incarico il 21 febbraio 1943 e dovette subito controllare la pericolosa situazione creatasi a seguito dell'offensiva dell'Asse a Kasserine; dopo aver superato la crisi, il generale britannico riorganizz\u00f2 il suo schieramento, potenzi\u00f2 le forze con l'arrivo di altre divisioni britanniche e promosse l'addestramento delle truppe; all'inizio di marzo il 18\u00ba Gruppo d'armate era costituito da 20 divisioni britanniche, americane e francesi con circa 500.000 soldati, 1.800 carri armati, 1.200 cannoni campali, 1.500 cannoni anticarro. Le truppe alleate erano completamente equipaggiate e disponevano di abbondanti rifornimenti; nuove divisioni francesi armate con materiale americano erano in fase di costituzione e molte divisioni alleate erano disponibili in Marocco; inoltre le forze aeree anglo-americane, unificate nel \"Comando aereo mediterraneo\" erano costituite da oltre 3.400 aerei e avevano ormai raggiunto il completo dominio aereo sui cieli del Nordafrica e del Mediterraneo.\nLa situazione del Gruppo d'armate \"Afrika\" passato al comando del generale von Arnim divenne progressivamente pi\u00f9 critica nel mese di marzo 1943 soprattutto a causa delle crescenti difficolt\u00e0 di rifornimento; nonostante gli sforzi della marina italiana, i convogli dell'Asse subirono pesanti perdite e ben presto il tratto di mare del canale di Sicilia divenne la \"strada della morte\" per le navi da trasporto italo-tedesche attaccate e affondate in gran numero dalle forze aeronavali alleate. In queste condizioni il gruppo d'armate italo-tedesco non fu in grado di sostenere ed equipaggiare adeguatamente le sue forze, costituite da 300.000 soldati, di cui circa 150.000 truppe combattenti con solo 200 carri armati efficienti. A causa della carenza di carburante, il generale von Arnim fu costretto nelle fasi finali della campagna a ricorrere al disperato espediente di distillare sul posto un mediocre surrogato, mentre anche i tentativi di rifornire le truppe per via aerea per mezzo dei grandi aerei da trasporto della Luftwaffe fallirono per mancanza di mezzi sufficienti e per la violenta reazione delle forze aeree alleate. Hitler e Mussolini non riconobbero la situazione sempre pi\u00f9 catastrofica delle loro forze in Tunisia, continuarono ad inviare in Africa per via aerea inutili rinforzi di truppe, tra cui reparti della Divisione \"Hermann G\u00f6ring\" e unit\u00e0 di fanteria al comando del generale Hasso von Manteuffel, e l'8 aprile ribadirono l'ordine di resistenza ad oltranza senza predisporre un'eventuale evacuazione via mare. Nonostante l'inferiorit\u00e0 numerica e materiale e l'irreversibile inferiorit\u00e0 nei confronti del nemico le forze dell'Asse continuarono a combattere con coraggio e abilit\u00e0 e opposero forte resistenza fino all'ultimo; anche le truppe italiane, sotto la guida del generale Messe, divenuto comandante della vecchia Panzerarmee \"Afrika\" ridenominata 1\u00aa Armata italiana, si batterono con valore e determinazione fino alle fasi finali della campagna.\nL'offensiva generale alleata ebbe inizio il 20 marzo 1943 con l'attacco frontale delle linee italo-tedesche attestate sulle fortificazioni del Mareth; il generale Montgomery sferr\u00f2 l'operazione Pugilist e contemporaneamente effettu\u00f2 un vasto movimento aggirante con i neozelandesi, truppe corazzate e i francesi del generale Leclerc; le forze dell'Asse difesero accanitamente le posizioni e gli attacchi frontali britannici non ebbero successo; una Panzer-Division tedesca contrattacc\u00f2 il 22 marzo. Il generale Montgomery decise quindi di arrestare gli attacchi frontali e di potenziare la manovra aggirante affidata al generale Brian Horrocks che il 26 marzo, appoggiata da efficaci attacchi di cacciabombardieri della \"Desert Air Force\", riusc\u00ec finalmente a sfondare le linee nemiche. Nel frattempo fin dal 17 marzo il 2\u00ba corpo d'armata americano, passato al comando del generale George Patton, aveva iniziato l'offensiva in direzione dei valichi della Dorsale orientale; le truppe statunitensi avanzarono fino a Gafsa, respinsero un contrattacco di panzer a El Guettar, ma, nonostante l'energia del generale Patton, non riuscirono a conquistare i passi di fronte all'accanita resistenza dei reparti italo-tedeschi del generale von Arnim e furono respinti a El Guettar, Maknassy e Fondouk. Il generale Messe quindi pot\u00e9 evitare l'accerchiamento e prendere posizione sulla linea dell'Uadi Akarit.\nIl generale Montgomery riprese subito la sua offensiva e attacc\u00f2 la nuova linea difensiva del generale Messe il 5 aprile con 570 carri e 1.470 cannoni; le forze italo-tedesche si batterono coraggiosamente e misero di nuovo in difficolt\u00e0 i britannici che dovettero impegnare tutte le loro riserve per effettuare lo sfondamento; infine il 7 aprile il generale von Arnim decise di abbandonare la linea dell'uadi Akarit e di ripiegare verso nord. Le truppe dell'Asse effettuarono lo sganciamento con notevole abilit\u00e0 e, coperti da campi minati e distruzioni, riuscirono entro il 15 aprile a raggiungere la linea difensiva finale di Enfidaville; durante la ritirata venne ferito durante un attacco aereo il tenente colonnello Claus von Stauffenberg, ufficiale dello stato maggiore della 10. Panzer-Division. L'8 aprile 1943 l'8\u00aa e la 1\u00aa Armata britanniche si erano finalmente congiunte sulla strada di Gab\u00e8s. Le truppe italo-tedesche avevano mantenuto la coesione ma erano fortemente indebolite e difendevano il fronte di 215 chilometri intorno a Tunisi e Biserta con una forza combattente effettiva di soli 60.000 soldati e meno di cento carri armati, concentrati tutti nel gruppo corazzato del colonnello Irkens.\nIl generale Alexander inizi\u00f2 l'ultima fase della campagna di Tunisia il 21 aprile 1943 dopo aver ridistribuito le sue forze combattenti che ammontavano a circa 300.000 soldati con 1.400 carri armati; il 2\u00ba corpo americano, di cui prese il comando il generale Omar Bradley, venne trasferito entro il 19 aprile sull'ala sinistra dello schieramento della 1\u00aa Armata del generale Anderson per attaccare, insieme a truppe coloniali francesi, verso Biserta; inoltre il comandante del 18\u00ba Gruppo d'armate concentr\u00f2 le forze principali al centro in direzione di Tunisi mentre il generale Montogmery avrebbe dovuto effettuare un attacco diversivo sul fronte di Enfidaville.\nInizialmente le forze italo-tedesche opposero ancora forte resistenza e gli alleati non raggiunsero risultati risolutivi; il 21 aprile l'azione dell'8\u00aa Armata nel settore meridionale della testa di ponte termin\u00f2 con un fallimento. Dopo aver conquistato Enfidaville le truppe indiane e neozelandesi furono bloccate dall'aspra resistenza in particolare dei reparti italiani che dimostrarono grande spirito combattivo; il generale Montgomery dovette sospendere gli assalti. Mentre le divisioni francesi guadagnavano terreno in direzione di Pont-du-Fahs, l'offensiva principale della 1\u00aa Armata britannica del generale Anderson nella valle del fiume Medjerda iniziata il 23 aprile prosegu\u00ec solo lentamente; le batterie anticarro tedesche inflissero pesanti perdite e un contrattacco del \"gruppo corazzato Irkens\" con 50 panzer, l'ultima azione offensiva dei mezzi corazzati dell'Afrikakorps, permise di riguadagnare il 28 aprile una parte del terreno perduto. Il 2\u00ba corpo americano del generale Bradley attacc\u00f2 con quattro divisioni e riusc\u00ec ad avvicinarsi a Biserta entro il 5 maggio, ma venne ancora contrastato da piccoli reparti tedeschi che inflissero dure perdite.\nIl generale Alexander decise quindi, per accelerare la conclusione vittoriosa dei combattimenti, di sferrare una nuova offensiva generale, l'operazione Vulcan, dopo aver completato un ultimo spostamento di forze. Il comandante in capo del 18\u00ba Gruppo d'armate aveva iniziato a trasferire dal 30 aprile una divisione corazzata, una brigata corazzata e una divisione indiana dalla 8\u00aa Armata del generale Montgomery alla 1\u00aa Armata del generale Anderson e il 6 maggio 1943 diede inizio all'attacco, concentrato in un settore ristretto e sostenuto dal fuoco dell'artiglieria e dagli interventi delle forze aeree alleate. Il generale von Arnim era ormai quasi privo di carburante e munizioni; egli non riteneva pi\u00f9 possibile prolungare a lungo la resistenza; nonostante le esortazioni provenienti dagli alti comandi dell'Asse di \"combattere fino all'ultima cartuccia\", l'offensiva alleata, sostenuta da una schiacciante superiorit\u00e0 di mezzi riusc\u00ec finalmente a sfondare il perimetro difensivo e alle ore 07.30 del 6 maggio i carri armati della 6\u00aa Divisione corazzata e della 7\u00aa Divisione corazzata britanniche si portarono avanti per avanzare su Tunisi. In realt\u00e0 i reparti blindati britannici mostrarono qualche esitazione e gli ultimi panzer del colonnello Irkens cercarono di resistere a Massicault; infine le unit\u00e0 esploranti britanniche raggiunsero la capitale tunisina il pomeriggio del 7 maggio. Contemporaneamente anche le divisioni americane entrarono a Biserta; le forze italo-tedesche si trovarono quindi frazionate in due sacche separate senza possibilit\u00e0 di scampo; nonostante i comunicati degli alti comandi dell'Asse, non fu tentata un'evacuazione via mare delle truppe superstiti, resa impossibile dal totale predominio navale della flotta alleata; l'ammiraglio Cunningham aveva gi\u00e0 diramato l'ordine di affondare ogni imbarcazione nemica individuata nel canale di Sicilia.\nLe ultime fasi dei combattimenti in Tunisia furono caratterizzati dalla rapida disgregazione dei reparti italo-tedeschi che progressivamente si arresero; il generale von Arnim decise che le truppe avrebbero dovuto combattere fino all'esaurimento delle munizioni, quindi gli armamenti e i materiali avrebbero dovuto essere distrutti prima della resa. La sacca settentrionale, guidata dal generale Gustav von Vaerst, ultimo comandante della 5. Panzerarmee, cess\u00f2 la resistenza l'11 maggio 1943 dopo alcuni disperati scontri finali. Nella sacca meridionale invece il generale Messe organizz\u00f2 un'ultima aspra resistenza che si prolung\u00f2 fino al 12.30 del 13 maggio; i reparti italiani e tedeschi della 1\u00aa Armata si batterono con coraggio fino all'ultimo sotto gli attacchi delle divisioni britanniche e francesi. Il generale Hans Cramer, ultimo comandante dell'Afrikakorps, diram\u00f2 prima della resa un ultimo messaggio radio in cui affermava che le munizioni erano esaurite, le armi erano state distrutte e che \"il DAK si \u00e8 battuto, in osservanza degli ordini, fino al limite d'ogni energia\". Il generale Messe, dopo esser stato promosso il 12 maggio da Mussolini maresciallo d'Italia per il valore dimostrato, venne catturato sul campo di battaglia il 13 maggio, mentre il generale von Arnim si era gi\u00e0 arreso la sera dell'11 maggio 1943.\nGli eserciti alleati catturarono un numero molto elevato di prigionieri, tra cui 22 generali; alcune fonti hanno riferito che furono raccolti circa 240.000-250.000 prigionieri, di cui 125.000 soldati tedeschi. Lo storico britannico Basil Liddell Hart tuttavia basando i suoi calcoli sui dati ufficiali della forza vettovagliata dell'Asse al 2 maggio 1943, considera che i prigionieri non furono pi\u00f9 di 170.000-180.000; 9.000 feriti e malati dell'Asse erano stati evacuati nel mese di aprile, mentre nella fase finale solo 638 soldati italo-tedeschi riuscirono a sfuggire alla cattura e raggiunsero la Sicilia. Il generale Alexander pot\u00e9 comunicare il 13 maggio 1943 a Winston Churchill che la campagna era terminata, che la resistenza del nemico \"\u00e8 cessata\" e che le forze alleate erano \"padroni delle sponde nordafricane\".\nBilancio e conclusioni.\nLa campagna del Nordafrica si concluse quindi, dopo quasi tre anni di combattimenti, con la completa vittoria degli Alleati; entrambe le parti subirono pesanti perdite nel corso delle numerose battaglie dall'esito alterno. L'Impero britannico impegn\u00f2 per la maggior parte le sue divisioni coloniali e dei \"Dominions\", armi ed equipaggiamenti aerei e terrestri moderni, perdendo oltre 220.000 soldati, tra cui circa 35.000 morti. La Wehrmacht fece intervenire un numero limitato di eccellenti divisioni corazzate che per gran parte della campagna si dimostrarono operativamente superiori alle forze alleate ma che alla fine vennero costrette alla resa; l'Italia impegn\u00f2 gran parte dei suoi reparti pi\u00f9 efficienti e quasi tutte le sue divisioni meccanizzate; le unit\u00e0 italiane, dopo una fase iniziale disastrosa, mostrarono importanti miglioramenti tattici e operativi nonostante la loro inferiorit\u00e0 di mezzi; subirono tuttavia perdite irreparabili di uomini e armi. Nella fase finale della campagna entrarono in combattimento le moderne forze dell'esercito statunitense che, nonostante l'inesperienza e le pesanti sconfitte iniziali, poterono collaudare le loro armi e le tattiche in vista delle successive campagne; infine in Nordafrica rientrarono in guerra le forze francesi delle colonie che in seguito, modernizzate con gli equipaggiamenti statunitensi, avrebbero partecipato alla liberazione dell'Europa.\nDal punto di vista strategico la lunga campagna del Nordafrica ebbe grande influenza sugli sviluppi complessivi della seconda guerra mondiale. Winston Churchill diede sempre grande importanza al teatro bellico del Nordafrica e del Medio Oriente; egli riteneva essenziale proteggere i domini britannici in Africa e Medio Oriente e mantenere i collegamenti navali con l'India; oltre a queste valutazioni difensive, il Primo ministro considerava possibile, attraverso l'impiego di grandi forze imperiali in questo settore periferico, anche a scapito di altri teatri bellici, conquistare l'intera costa nordafricana, riprendere il predominio aeronavale nel Mar Mediterraneo e infliggere soprattutto una sconfitta decisiva all'Italia di Mussolini, ritenuta la potenza minore e pi\u00f9 vulnerabile dell'Asse. Churchill persegu\u00ec costantemente questa strategia, ritenuta meno costosa e pericolosa di un grande attacco in Europa nord-occidentale contro le forze principali della Wehrmacht. Il Primo ministro riusc\u00ec a superare le critiche di Stalin, desideroso di un impegno diretto britannico nel continente europeo, ed anche lo scetticismo dei dirigenti americani, dubbiosi riguardo all'importanza assegnata dai generali britannici alla campagna nordafricana. Nonostante l'opposizione dei principali generali americani il presidente Roosevelt decise di impegnare le sue truppe in Nordafrica soprattutto per complessi calcoli geo-politici e per dare modo ai suoi soldati di entrare in combattimento. L'andamento favorevole delle operazioni in Nordafrica permise ai dirigenti britannici di imporre nuovamente le loro scelte strategiche e quindi, dopo la vittoria, gli Alleati, nonostante i nuovi dubbi del capi militari americani, decisero di sfruttare il grande successo proseguendo le operazioni nel teatro Mediterraneo attaccando la Sicilia; in questo modo l'apertura del secondo fronte fu rinviata prima ad agosto 1943 e poi al 1944 e venne data la precedenza alla sconfitta definitiva dell'Italia.\nPer Mussolini e il regime fascista la catastrofe in Nordafrica, preceduta dalle lugubri notizie della ritirata in Russia, ebbe conseguenze decisive; la perdita della Libia, la minaccia di attacchi diretti alla nazione e la distruzione delle unit\u00e0 migliori dell'esercito provocarono una caduta del prestigio del Duce e favorirono la crescita dell'opposizione all'interno dei quadri dirigenti politici e militari. Mussolini comprese l'importanza determinante per il suo regime della campagna nordafricana, cerc\u00f2 di rafforzare le sue forze sul campo con nuovi invii di truppe e fece pressioni con scarso successo su Hitler per sollecitarlo a modificare il suo piano strategico generale, rinunciando alla guerra sul fronte orientale e concentrando le sue forze nel Mediterraneo. Nonostante le manifestazioni esteriori di fiducia e la retorica di Mussolini, la catastrofe tunisina sarebbe stata seguita entro due mesi dall'invasione della Sicilia e dalla caduta del fascismo.\nHitler fin dall'inizio diede solo limitata importanza alla campagna del Nordafrica; concentrato nella gigantesca campagna all'Est iniziata nel giugno 1941, invi\u00f2 solo con riluttanza un piccolo corpo di spedizione soprattutto per impedire un crollo immediato dell'Italia in Libia e per tenere impegnate in un settore extra-europeo le forze britanniche. Nonostante alcuni momenti di ottimismo dopo le brillanti vittorie del generale Rommel, che godeva della stima e dell'alta considerazione del F\u00fchrer, Hitler non pianific\u00f2 dettagliatamente possibili campagne a vasto raggio in Medio Oriente. Nell'ultima fase della guerra in Nordafrica, il dittatore sembr\u00f2 intenzionato a consolidare la testa di ponte in Tunisia; egli a questo punto considerava essenziale resistere ad oltranza e guadagnare tempo per evitare un attacco all'Italia e la caduta del Duce. Hitler inoltre riteneva che prolungando al massimo la campagna d'Africa avrebbe costretto gli Alleati a rinviare l'attacco all'Europa nazista. Secondo alcuni storici peraltro Hitler, rinunciando ad evacuare per tempo le sue truppe scelte che avevano valorosamente combattuto in Nordafrica e ordinando di resistere fino alla resa finale, indebol\u00ec la successiva capacit\u00e0 di resistenza in Sicilia e favor\u00ec in parte il successo alleato nel teatro Mediterraneo.\nLa campagna del Nordafrica \u00e8 una delle fasi pi\u00f9 conosciute e studiate della seconda guerra mondiale; una ricca bibliografia di provenienza anglosassone, italiana e tedesca ha descritto e analizzato dettagliatamente le alterne vicende della cosiddetta \"guerra nel deserto\". Le opposte propagande gi\u00e0 durante il conflitto diedero ampia pubblicit\u00e0 al teatro africano con colorite descrizioni delle spettacolari battaglie, avanzate e ritirate tra le dune del desolato territorio nordafricano. In generale la campagna \u00e8 stata descritta dagli storici e raccontata dai protagonisti diretti in termini quasi positivi, come una guerra cavalleresca, \"senza odio\", con rispetto tra le parti in conflitto, priva delle connotazioni ideologico-razziste presenti in altre campagne della seconda guerra mondiale. I protagonisti della guerra nel deserto furono ampiamente pubblicizzati durante il conflitto e sono rimasti personaggi ben conosciuti a livello popolare, in particolare Erwin Rommel, la \"volpe del deserto\" e Bernard Montgomery, \"Monty\".\nIn realt\u00e0 durante la campagna del Nordafrica si sarebbero verificati episodi di violenze, devastazioni e saccheggi da parte di britannici e indigeni nei confronti dei coloni italiani in Cirenaica, maltrattamenti e forti disagi dei prigionieri delle due parti rinchiusi in campi primitivi in condizioni miserabili, atrocit\u00e0 e brutalit\u00e0 verso soldati italiani e tedeschi da parte di truppe australiane e neozelandesi. Deve infine essere ricordato che la politica della Germania nazista di concentrazione, deportazione e sterminio degli ebrei venne perseguita anche in Tunisia dove erano presenti circa 80.000 ebrei; un \"Einsatzkommando\" guidato dal tenente colonnello delle SS Rauff cattur\u00f2 subito i capi della comunit\u00e0 ebraica locale che vennero costretti a collaborare con l'occupante; venne immediatamente richiesta una contribuzione in denaro di 20 milioni di franchi; inoltre, su iniziativa del feldmaresciallo Kesselring e del generale Nehring, si stabil\u00ec che, essendo difficoltoso deportare tutti gli ebrei tunisini in Europa, essi sarebbero stati impiegati nel lavoro coatto per lavori di fortificazione. Alcune migliaia di ebrei furono quindi costretti da tedeschi e italiani al lavoro forzato nei settori di Biserta e Tunisi: solo la sconfitta finale dell'Asse in Nordafrica evit\u00f2 ulteriori sofferenze alla comunit\u00e0 ebraica tunisina."}
{"id": "201616", "revid": "465169", "url": "https://it.wikipedia.org/wiki?curid=201616", "title": "Toxotidae", "text": "Toxotidae \u00e8 il nome di una famiglia di pesci ben pi\u00f9 conosciuti con il nome volgare di Pesci arcieri: essa comprende un solo genere, a sua volta composto di 7 specie di pesci predatori. La famiglia appartiene all'ordine dei perciformi.\nDistribuzione e \"habita\"t.\nQuesti pesci sono diffusi nelle lagune e nelle zone costiere (soprattutto quelle coperte da mangrovie) dell'Asia (dal Golfo Persico alle Filippine, compreso l'arcipelago malese) e dell'Australia.\nEtimologia del nome.\nIl nome scientifico della famiglia deriva dalla parola greca \"toxotes\", arciere: nome dovuto alla particolare tecnica di caccia di questi pesci.\nDescrizione.\nTutti i toxotidi presentano corpo allungato (con ventre ampio) compresso ai lati, con una bocca molto larga e rivolta verso l'alto; occhi grandi: sono pesci dotati di un'acutissima vista. La pinna dorsale \u00e8 preceduta da 3-5 raggi robusti.\nLa colorazione dipende dalle specie ma anche dalla zona geografica, nella stessa specie e dall'et\u00e0. In \"Toxotes jaculatrix\" la livrea presenta 4-6 bande nere verticali, che si restringono con l'et\u00e0, su un colore di fondo bianco metallico. Le pinne sono orlate di nero, mentre la coda (ampia e a delta) \u00e8 giallo-trasparente. \nLe dimensioni oscillano tra i 15 e i 40\u00a0cm.\nRiproduzione.\nLa riproduzione di queste specie non \u00e8 molto conosciuta, se non per qualche esiguo studio: sembra che la deposizione delle uova avvenga in mare, vicino alle zone coralline e che i piccoli si raggruppino in banchi per meglio sopravvivere. Una volta cresciuti abbastanza rientrano verso le acque salmastre, sciolgono i banchi a favore di una convivenza pi\u00f9 minuta e con spiccato comportamento territoriale.\nAlimentazione.\nSono pesci molto voraci, con carattere predatorio, che si nutrono esclusivamente di cibo vivo o comunque fresco.\nIl nome di \"Pesce arciere\" deriva dalla capacit\u00e0 che hanno questi pesci di emettere dalla bocca un violento getto d'acqua (che negli esemplari adulti pu\u00f2 raggiungere 1,5 metri) per colpire gli insetti che sostano inconsapevolmente su foglie o rami vicini alla superficie dell'acqua.\nSpecie.\nI toxotidi presentano un solo genere e 7 specie:"}
{"id": "201619", "revid": "729019", "url": "https://it.wikipedia.org/wiki?curid=201619", "title": "Battaglia di Gemmano", "text": "La battaglia di Gemmano si svolse durante la seconda guerra mondiale tra il 4 settembre e il 15 settembre del 1944 presso la localit\u00e0 omonima, non lontano da Rimini, nel tentativo alleato di sfondare la Linea Gotica.\nDurante questa battaglia, sviluppatasi in una serie di quattro attacchi dei britannici contro le postazioni tedesche, il paese di Gemmano venne occupato durante il secondo attacco del 9 settembre, mentre le altre due azioni successive portarono alla ritirata delle rimanenti forze del centesimo Reggimento alpino austriaco nella zona.\nNonostante la sua brevit\u00e0, per la sua cruenza viene ricordata da molti storici come la \"Cassino dell'Adriatico\". Alla fine degli scontri, si contarono pi\u00f9 di 900 cadaveri solo nella parte pi\u00f9 alta della collina, dove avvennero le fasi pi\u00f9 concitate dello scontro"}
{"id": "201621", "revid": "3831", "url": "https://it.wikipedia.org/wiki?curid=201621", "title": "Teilleul", "text": ""}
{"id": "201623", "revid": "3831", "url": "https://it.wikipedia.org/wiki?curid=201623", "title": "Pieux", "text": ""}
{"id": "201626", "revid": "3831", "url": "https://it.wikipedia.org/wiki?curid=201626", "title": "Haye-du-Puits", "text": ""}
{"id": "201628", "revid": "729019", "url": "https://it.wikipedia.org/wiki?curid=201628", "title": "Operazione Slapstick", "text": "Operazione Slapstick era il nome in codice alleato di una delle tre operazioni militari d'invasione dell'Italia peninsulare durante la seconda guerra mondiale, eseguita dalla 1\u00aa Divisione Aviotrasportata britannica nel settembre 1943.\n\"Slapstick\" si pu\u00f2 tradurre come \"spatola\" o \"bastone di arlecchino\", ossia lo strumento musicale detto \"frusta\". Lo storico inglese Basil Liddell Hart ne sottolinea un altro significato ovvero una tipologia di commedia, con un'accezione fortemente critica riguardo alla pianificazione e all'esecuzione dell'operazione.\nPianificata in breve tempo, la missione segu\u00ec il suggerimento del nuovo governo italiano di aprire il porto di Taranto e Brindisi agli Alleati. Per l'operazione venne scelta l'unit\u00e0 aviotrasportata britannica che era, all'epoca, dispiegata in Nord Africa. A causa della mancanza di aerei e alianti, tutti impegnati nell'assalto a Salerno e nello sbarco in Calabria, i paracadutisti furono trasportati a Taranto dalla Royal Navy. Lo sbarco avvenne senza resistenza nemica e il porto di Taranto fu presto liberato, come accadde per Brindisi poco tempo dopo.\nLe sole forze tedesche nell'area erano alcuni elementi della 1\u00aa Divisione Paracadutisti tedesca, che attacc\u00f2 i britannici in avanzata con imboscate e con posti di blocco, durante la ritirata verso nord. In conclusione, a fine settembre, la 1\u00aa Divisione Aviotrasportata britannica avanz\u00f2 di 200\u00a0km fino a Foggia e nel frattempo giunsero in rinforzo due divisioni di fanteria che diedero il cambio ai paracadutisti inglesi, inviati ben presto nel Regno Unito per prepararsi all'invasione della Francia.\nAntefatti.\nNel maggio 1943, le Potenze dell'Asse furono sconfitte nella campagna del Nordafrica. Due mesi dopo gli anglo-americani sbarcarono con successo in Sicilia, che fu completamente occupata alla fine di agosto, quando gli Alleati spostarono l'attenzione sull'Italia peninsulare.\nDopo che il governo italiano ebbe firmato l'armistizio di Cassibile con gli Alleati, il 3 settembre, l'VIII Armata britannica, partendo da Santa Teresa di Riva, attravers\u00f2 lo Stretto di Messina e sbarc\u00f2 in Calabria, nell'Operazione Baytown, per prendere il porto di Reggio e Villa San Giovanni. L'invasione principale fu pianificata per il 9 settembre e prevedeva che la V Armata statunitense sbarcasse a Salerno, nell'Operazione Avalanche che aveva Napoli tra gli obiettivi prioritari. Gli Alleati speravano che l'invasione avrebbe persuaso le forze italiane ad arrendersi; se fosse accaduto i tedeschi avrebbero dovuto rimpiazzare le sei divisioni italiane in Francia e le ventinove nei Balcani togliendo le proprie dal fronte russo o da punti strategici della Francia occupata.\nDurante i negoziati segreti con gli Alleati, gli italiani offrirono di consegnare il porto di Taranto e Brindisi senza opposizione. Le forze tedesche nell'area erano molto deboli e si sarebbero ritirate in caso di attacco. Il generale Dwight D. Eisenhower, Comandante supremo delle forze alleate, pianific\u00f2 rapidamente un terzo sbarco sulla penisola, in Puglia, nome in codice \"Slapstick\".\nPrincipalmente l'operazione doveva essere un diversivo per disorientare i tedeschi e spostarli dagli sbarchi principali a Salerno, ma doveva anche portare alla conquista di Brindisi e Taranto senza combattimenti. La cattura dei porti di Taranto e di Napoli avrebbe permesso agli Alleati di portare rifornimenti alle proprie truppe su entrambe le coste italiane.\nL'operazione militare ebbe inoltre un ruolo politico. Brindisi, all'epoca, era sotto il controllo dell'Esercito italiano e l\u00ec, il giorno stesso dello sbarco, erano presenti il re Vittorio Emanuele III e la regina Elena, l'erede Umberto e il Primo Ministro Badoglio dopo la fuga da Roma. Liberata quindi dagli inglesi, Brindisi divenne il punto di contatto diretto tra il Comando alleato e il nuovo Governo italiano facilitando gli accordi per la successiva dichiarazione di guerra italiana alla Germania.\nForze in campo.\nBritannici.\nI piani furono pronti il 6 settembre e prevedevano di trasportare la 1\u00aa Divisione Aviotrasportata a Taranto direttamente dalla sua base in Nordafrica. Gli inglesi avrebbero sfruttato il vantaggio dalla resa italiana che avrebbe permesso loro di prendere liberamente il porto e installarvi le difese contraeree. Era inoltre previsto che ci\u00f2 che restava della flotta italiana avrebbe dovuto lasciare il porto prima dell'arrivo dei britannici. Gli Alleati prevedevano di incontrare poca resistenza e che il supporto necessario ai paracadutisti l'avrebbe fornito la Royal Navy, poich\u00e9 Taranto era fuori portata dei caccia stanziati in Sicilia.\nNonostante fosse nata appena nel 1941, la 1\u00aa Divisione Aviotrasportata, comandata dal generale George F. Hopkinson, non aveva mai combattuto interamente come divisione. Le uniche unit\u00e0 ad avere esperienza sul campo erano la 1\u00aa Brigata Paracadutista, che aveva operato in Nordafrica e in Sicilia, e la 1\u00aa Brigata Aviotrasportata, che combatt\u00e9 anch'essa in Sicilia. L\u00ec, entrambe le brigate subirono pesanti perdite e non erano ancora in condizioni di effettuare un ulteriore assalto aviotrasportato.\nIl numero di velivoli a disposizione degli Alleati erano sufficienti a trasportare solo l'82\u00aa Divisione Aviotrasportata statunitense in Campania, perci\u00f2 venne stabilito che gli inglesi sarebbero giunti via mare. Il 12\u00ba Squadrone Incrociatori (12th Cruiser Squadron) era comandato dal commodoro W. G. Agnew e composto dagli incrociatori HMS \"Aurora\", \"Penelope\", \"Dido\" e \"Sirius\", accompagnate dal posamine HMS \"Abdiel\", anch'esso britannico, e dall'incrociatore statunitense USS \"Boise\". Se gli sbarchi avessero avuto successo, la 78\u00aa Divisione di Fanteria britannica e l'8\u00aa Divisione di Fanteria indiana sarebbero state inviate come rinforzo.\nTedeschi.\nIl Comando tedesco si era aspettato la resa italiana e, segretamente, form\u00f2 un Gruppo d'Armata comandato dal generale Erwin Rommel per gestire il fronte italiano. Il gruppo era composto da sei divisioni trasferite dal fronte orientale, due divisioni provenienti dalla Francia e due divisioni paracadutiste con base in Germania. L'arrivo di queste unit\u00e0 tedesche sul suolo italiano fu per\u00f2 ritardato a causa di un'offensiva sovietica e, per all'ora, Adolf Hitler era inoltre giunto alla conclusione che, senza l'aiuto delle forze italiane, era impossibile per gli uomini di Rommel e di Albert Kesselring tenere il controllo dell'Italia intera.\nIn Italia, il generale Kesselring, non a conoscenza di queste ultime decisioni prese in Germania, organizz\u00f2 le sue forze nel modo migliore possibile, disponendo anche di tre divisioni aggiuntive, riuscite a fuggire dalla Sicilia, prima di essere circondati. In agosto, cinque divisioni di fanteria e due panzer giunsero nel nord Italia, mentre a sud fu ordinate a cinque divisioni di fanteria di tenere l'area di Salerno e Napoli e alla divisione paracadutista fu affidata la Puglia.\nComandata dal generale Richard Heidrich, la 1\u00aa Divisione Paracadutista era composta dal 1\u00ba, 3\u00ba e 4\u00ba Reggimento Paracadutista, con un reggimento d'artiglieria, battaglioni anticarro, contraerei e di genieri, oltre ad altre unit\u00e0 di supporto.\nGli sbarchi.\nPrima di lasciare la Tunisia, la 1\u00aa Divisione Aviotrasportata inglese fu divisa a met\u00e0. La prima, composta dal Quartier Generale di divisione, dalla 1\u00aa e dalla 4\u00aa Brigata Aviotrasportata e dalla 9\u00aa Compagnia da Campo dei Royal Engineers, sarebbe salpata dal porto di Biserta alle ore 17:00 dell'8 settembre. La seconda met\u00e0 sarebbe giunta una volta presa la citt\u00e0 di Taranto. L'ammiraglio Andrew Cunningham riteneva che la flotta italiana avrebbe potuto attaccare gli incrociatori britannici, i quali non erano in grado di difendersi adeguatamente essendo sovraccarichi di uomini e materiali per l'invasione. Di conseguenza, ordin\u00f2 all'HMS \"Howe\" e all'HMS \"King George V\", con i loro sei cacciatorpediniere di scorta e sotto il comando dell'ammiraglio Arthur Power, di salpare da Malta e unirsi alla flotta d'invasione. Alle 18:30 dell'8 settembre, mentre il convoglio era in mare aperto, il generale Eisenhower comunic\u00f2 i dettagli della resa italiana.\nCome supporto agli sbarchi, all'alba del 9 settembre, il comune di Scanzano venne bombardato dai B-26 Marauder statunitensi del 17\u00ba e del 319\u00ba Gruppo Bombardieri. Quando la flotta alleata fu in vista di Taranto, i britannici videro le navi da battaglia italiane \"Andrea Doria\" e \"Duilio\" assieme a tre incrociatori lasciare il porto della citt\u00e0 e si prepararono alla battaglia. Tuttavia gli italiani fecero rotta verso Malta, per arrendersi agli inglesi come da accordi tra il Governo italiano e gli Alleati. Alle ore 15:00, la flotta inglese raggiunse il campo minato posto a protezione del porto di Taranto. Ad attraversarlo, fu il cacciatorpediniere di scorta HMS \"Javelin\", che entr\u00f2 nel porto per fare ritorno due ore dopo con un marinaio italiano a bordo, il quale aveva ricevuto l'ordine di indicare agli Alleati il passaggio per evitare le mine. L'HMS \"Penelope\" e la USS \"Boise\" giunsero cos\u00ec sane e salve al molo dove fecero sbarcare le truppe, mentre le altre navi rimasero al largo da dove i loro soldati furono portati a terra da piccole imbarcazioni. Le installazioni portuali erano in funzione e sbarcarono i rifornimenti dalle navi in breve tempo.\nLe prime unit\u00e0 a sbarcare furono la 4\u00aa Brigata e il 10\u00ba Battaglione di paracadutisti che si diressero nell'entroterra, pronti a combattere in caso di attacco tedesco. Quando i paracadutisti entrarono in citt\u00e0, furono ben accolti dai difensori italiani e informati che i tedeschi se n'erano gi\u00e0 andati; quindi si diressero verso nord e prepararono le difese. Nel frattempo, Hopkinson stabil\u00ec il Quartier Generale della divisione all'Hotel Albergo Europa e accett\u00f2 la resa italiana da parte del Governo militare.\nCompletata questa parte dell'operazione, il 12\u00ba Squadrone Incrociatori torn\u00f2 a Biserta per imbarcare il resto delle truppe, ossia la 2\u00aa Brigata Paracadutista, la 1\u00aa Brigata Aviotrasportata e il Reggimento Piloti Alianti. Le uniche vittime dell'operazione vi furono il 10 settembre quando l'HMS \"Abdiel\" mentre manovrava vicino al molo, colp\u00ec una mina subacquea ed affond\u00f2. I morti tra l'equipaggio furono 48, mentre tra i soldati a bordo del 6\u00ba Battaglione Paracadutista \"Royal Welch\" vi furono 58 morti e 154 feriti. La nave trasportava anche dodici cannoni anticarro da 6 libbre della 2\u00aa Batteria Anticarro e l'intera riserva di munizioni della divisione.\nLa notte sempre del 10 settembre, la 4\u00aa Brigata Paracadutista inizi\u00f2 l'avanzata nell'entroterra. All'alba, la brigata raggiunse Massafra, dove ricevette il benvenuto dalla popolazione, e il giorno dopo arriv\u00f2 a Mottola, ancora occupata dai tedeschi. Questi fecero resistenza all'assalto del 156\u00ba Battaglione Paracadutista, ma ben presto si ritirarono. I feriti furono evacuati a Taranto dove le unit\u00e0 mediche britanniche avevano organizzato ottanta posti letti all'ospedale cittadino di Rendinella.\nLa retroguardia dei paracadutisti tedeschi cerc\u00f2 di rallentare l'avanzata britannica con imboscate e posti di blocco. In uno di questi, presso Castellaneta, Hopkinson fu colpito dal fuoco di una mitragliatrice tedesca mentre stava osservando l'attacco del suo 10\u00ba Battaglione. Il generale mor\u00ec per le ferite il giorno seguente. Il comando della divisione fu quindi affidato al generale Ernest Down, che prima guidava la 2\u00aa Brigata Paracadutista.\nA quarantotto ore dallo sbarco, la divisione aviotrasportata raggiunse e occup\u00f2 i porti di Brindisi e Bari, lungo la costa adriatica, senza opposizione italiana. L'11 settembre, il fianco sinistro della divisione si incontro con la 1\u00aa Divisione di Fanteria canadese, l'avanguardia dell VIII Armata britannica, sbarcata in Calabria e per la sera del 12 settembre, la 1\u00aa Divisione Aviotrasportata aveva percorso in tutto 32\u00a0km a piedi.\nL'obiettivo successivo era il campo d'aviazione di Gioia del Colle. La Royal Air Force necessitava di aeroporti per spostare i caccia dalla Sicilia, per poi supportare lo sbarco a Salerno che non stava proseguendo come previsto. In Puglia i tedeschi continuarono la loro ritirata e Gioia del Colle fu raggiunta nella notte tra il 16 e il 17 settembre, dal 10\u00ba e dal 156\u00ba Battaglione Paracadutista. Due giorni dopo giunsero dalla Sicilia sei squadroni di aerei da caccia. Tra il 20 e il 24 settembre, la 1\u00aa Divisione Aviotrasportata ricevette l'ordine di fermarsi e consolidare le difese, consci che i tedeschi potevano contrattaccare in ogni momento lungo un fronte gi\u00e0 troppo esteso perch\u00e9 una sola divisione potesse difenderlo adeguatamente.\nIl Quartier Generale del V Corpo d'Armata britannico sbarc\u00f2 a Taranto il 18 settembre e prepar\u00f2 l'arrivo delle sue due divisioni. La prima fu la 78\u00aa Divisione di Fanteria britannica, che giunse a Bari il 22 settembre, seguita dall'8\u00aa Divisione di Fanteria indiana, sbarcata a Taranto il giorno seguente. Il 24 settembre, la 1\u00aa Brigata Paracadutista e la 1\u00aa Brigata Aviotrasportata cominciarono una nuova avanzata. Il 27 settembre, le due brigate e la 78\u00aa Divisione raggiunsero Foggia, a 200\u00a0km da Taranto. Da l\u00ec, la divisione aviotrasportata fu fatta rientrare a Taranto, da cui part\u00ec per il Regno Unito entro novembre.\nConseguenze.\nL'Operazione Slapstick non forn\u00ec il diversivo su cui Eisenhower sperava e gli statunitensi ebbero grosse difficolt\u00e0 in Campania. La decisione di ritirarsi senza opporsi troppo ai britannici fu presa da Heidrich senza consultare il Quartier Generale di Kesselring e credendo inoltre di doversi opporre ad una soverchiante superiorit\u00e0 numerica degli Alleati. L'aver ripiegato senza lottare permise per\u00f2 alla divisione tedesca di dare il proprio contributo nella battaglia di Montecassino l'anno successivo."}
{"id": "201640", "revid": "16507", "url": "https://it.wikipedia.org/wiki?curid=201640", "title": "Algoritmo del Simplesso", "text": ""}
{"id": "201643", "revid": "919135", "url": "https://it.wikipedia.org/wiki?curid=201643", "title": "Relazione riflessiva", "text": "In logica e in matematica, una relazione binaria formula_1 in un insieme formula_2 \u00e8 detta riflessiva se ogni elemento di formula_2 \u00e8 in tale relazione con s\u00e9 stesso. In simboli, formula_1 \u00e8 riflessiva se:\nPer esempio, la relazione \"\u00e8 maggiore o uguale a\", definita sull'insieme dei numeri reali, \u00e8 una relazione riflessiva, in quanto ogni numero reale \u00e8 maggiore o uguale a s\u00e9 stesso.\nAltri esempi di relazioni riflessive sono:\nSi noti che, tra tutte le relazioni possibili, solo l'identit\u00e0 \u00e8 riflessiva su qualunque insieme di definizione, mentre altre relazioni possono essere riflessive solo su una certa classe di termini. \nUna relazione \u00e8 detta irriflessiva o antiriflessiva se nessun elemento del suo dominio \u00e8 in tale relazione con s\u00e9 stesso. In simboli:\nUna relazione pu\u00f2 essere riflessiva, irriflessiva, o anche nessuna delle due. Ad esempio, una relazione per la quale esiste almeno un elemento che non \u00e8 in relazione con s\u00e9 stesso non soddisfa la definizione di riflessivit\u00e0, ma nemmeno necessariamente quella di irriflessivit\u00e0 (che \u00e8 pi\u00f9 forte)."}
{"id": "201645", "revid": "2175", "url": "https://it.wikipedia.org/wiki?curid=201645", "title": "Les-Baux-de-Provence", "text": ""}
{"id": "201646", "revid": "804", "url": "https://it.wikipedia.org/wiki?curid=201646", "title": "Relazione irriflessiva", "text": ""}
{"id": "201648", "revid": "4327", "url": "https://it.wikipedia.org/wiki?curid=201648", "title": "Cellatica Superiore", "text": ""}
{"id": "201649", "revid": "599013", "url": "https://it.wikipedia.org/wiki?curid=201649", "title": "Cerasuolo di Vittoria", "text": "Il Cerasuolo di Vittoria \u00e8 un vino DOCG siciliano che prende il nome dalla citt\u00e0 iblea di Vittoria. \u00c8 l'unico vino siciliano a godere della suddetta denominazione.\nZona di produzione.\nComprende tutto o in parte i territori dei seguenti comuni:\nTecniche di produzione.\nPer i nuovi impianti e i reimpianti la densit\u00e0 non pu\u00f2 essere inferiore a ceppi/ha.\nLe forme di coltivazione consentite sono ad alberello ed a spalliera semplice.\n\u00c8 vietata ogni pratica di forzatura.\n\u00c8 consentita l'irrigazione di soccorso.\nRichiede l'invecchiamento almeno fino al 1\u00ba giugno dell'anno successivo alla vendemmia.\nTutte le operazioni di appassimento delle uve, vinificazione, invecchiamento e imbottigliamento, debbono essere effettuate nella zona DOCG.\nInformazioni sulla zona geografica.\nLa zona geografica delimitata ricade nella Sicilia sud-orientale ed interessa le provincie di Ragusa, Caltanissetta e Catania per una estensione di circa ettari.\nLa zona \u00e8 delimitata a nord dal complesso dei monti Erei, a sud dal mar Mediterraneo, ad est dai\nrilievi dei monti Iblei e ad ovest dalle colline centro-meridionali della provincia di Caltanissetta.\nAl suo interno si possono distinguere tre macroaree:\nuna zona costiera con altitudine media compresa tra 0 e 200 m s.l.m.\nuna zona di media collina con vigneti posti da 200 a 350 m s.l.m.\nuna zona di alta collina con altimetria media superiore ai 350 m s.l.m.\nLa zona di coltivazione del Cerasuolo di Vittoria DOCG, da un punto di vista geologico \u00e8 predominantemente calcarea (calcareniti del Miocene ricoperta da terreni sciolti del Pleistocene), ma sono presenti anche formazioni prevalentemente sabbiose e argilloso-sabbiose con subordinati livelli calcarenitici.\nI suoli della zona di produzione si identificano principalmente nelle seguenti associazioni:\n15% suoli bruni, formatisi su rocce prevalentemente sabbiose e conglomeratiche;\n50% suoli bruni liscivati - terra rossa, formatisi in prevalenza su substrato calcarenitico;\n25% suoli bruni, bruni vertici, vertisuoli;\n10% suoli alluvionali e vertisuoli lungo i fiumi e fondovalli.\nLe condizioni climatiche medie del comprensorio sono quelle tipiche del clima mediterraneo caldo-arido, con scarse piogge nei mesi estivi ed una temperatura media annua che va dai 19,6 \u00b0C di Gela, nell'areale costiero, ai 15,4 \u00b0C di Caltagirone nell'areale di alta collina.\nI mesi di luglio-agosto sono caratterizzati da una forte escursione termica che va dai 9\u00a0\u00b0C della zona costiera, agli 11\u00a0\u00b0C della zona di alta collina sino ai 13-14\u00a0\u00b0C della zona di media collina. La piovosit\u00e0 media annua oscilla dai 385\u00a0mm della zona costiera ai 444\u00a0mm della zona di media collina sino ai 499\u00a0mm della zona di alta collina.\nNei mesi di giugno-agosto cadono mediamente ~1\u00a0mm di pioggia nella fascia costiera, poco pi\u00f9 di 1\u00a0mm nella zona di media collina e 9\u00a0mm nella zona di alta collina.\nStoria.\nLa vitivinicoltura si diffuse nella Sicilia orientale sin dall'epoca della colonizzazione greca, (VII-VI secolo a.C.), in particolare, nella Sicilia sud-orientale, con la fondazione di Siracusa (733-734 a.C.) la pi\u00f9 importante citt\u00e0 greca dell'isola e, successivamente, con la fondazione da parte dei siracusani della colonia di Kamarina (598 a.C.), costruita alla foce del fiume Ippari, nell'attuale territorio della provincia di Ragusa e, dunque, nel comprensorio di produzione della docg \"Cerasuolo di Vittoria\".\nAlcune monete ritrovate nel territorio camarinese riportano, infatti, nell'esergo, la raffigurazione di anfore vinarie, tipiche per la bocca stretta e la pancia allungata, che venivano usate soprattutto per il trasporto e la commercializzazione del vino, cos\u00ec come numerose anfore sono state ritrovate nei fondali del mare antistante Kamarina\nSempre in questo territorio \u00e8 stato ritrovato un reperto eccezionale costituito da una lamina di piombo arrotolata, che \u00e8 un vero e proprio atto notarile di vendita di un terreno coltivato a vite, compreso tra i fiumi Ippari ed Irminio, il cui compratore era una donna proprietaria di una rivendita di vini, quindi in quella data (III secolo a.C.) esisteva gi\u00e0 la produzione di vino ed era inoltre oggetto di commercio.\nCon l'occupazione romana il vino di questa zona della Sicilia veniva esportato a Roma e nell'Italia centro-meridionale; a Pompei sono state ritrovate anfore vinarie che riportano iscrizioni sui luoghi di provenienza del vino: Taormina e Mesopotamio. In epoca romana questa zona ricca e fertile posta tra i due fiumi Ippari e Dirillo, era infatti chiamata \"Plaga Mesopotamium\" e coincideva con l'attuale zona di produzione del Cerasuolo di Vittoria. Camarina rappresentava lo sbocco naturale dei prodotti agricoli, tra cui il vino, prodotti in questa zona, con un percorso che da Catania passava attraverso Lentini, Caltagirone, Acate, Vittoria e Comiso, la cui attivit\u00e0 vitivinicola \u00e8 testimoniata da ritrovamenti di palmenti, fondaci per le soste, fornaci per la costruzione di anfore da vino.\nIl Cerasuolo di Vittoria della tipologia attuale nasce nel 1606, quando fu fondata la citt\u00e0 di Vittoria: la sua fondatrice Vittoria Colonna Henriquez, infatti regal\u00f2 in quell'anno ai primi 75 coloni, un ettaro di terreno a condizione che ne coltivassero un altro a vigneto.\nPer tutto il seicento si ebbe una enorme espansione dei vigneti in questa zona grazie ad una politica di incentivazione delle colture intensive pregiate, come appunto la vite, che valorizzavano la naturale fertilit\u00e0 del suolo.\nIl vino veniva esportato prima soltanto nelle varie altre citt\u00e0 della contea di Modica, successivamente , attraverso il porto di Scoglitti e le navi trapanesi, veniva esportato anche a Malta.\nNel 1777 l'esenzione dal dazio sul mosto fece aumentare ancora di pi\u00f9 la superficie a vigneto soprattutto ad opera di piccoli e medi possidenti, enfiteuti e mezzadri.\nL'abate Paolo Balsamo nel suoi appunti di viaggio attraverso la Contea di Modica (1808) \u00abLa campagna di Vittoria \u00e8 di diecimila salme circa ( ha); \u00e8 nella massima parte sabbiosa, calcarea; produce proporzionalmente poco di frumenti, orzi e legumi, molto olio, canape, carrube; e soprattutto vino il quale ha molto credito e si deve, a parer mio, riguardare come il migliore di quelli da pasto di tutta l'Isola... non \u00e8 composta quasi di altre viti che di grossonero, di calabrese (nero d'Avola) ed incomparabilmente pi\u00f9 da frappato...\u00bb.\nIl fiorentino Domenico Sestini trasferitosi a Catania come bibliotecario al servizio del principe di Biscari, d\u00e0 una importante testimonianza della vitivinicoltura di questa zona della Sicilia; nella lezione che tenne nel 1812 all'Accademia dei Georgofili sui vini del territorio di Vittoria, elogia la qualit\u00e0 di questi vini e ne descrive i vitigni, il sistema di impianto e di coltivazione, la fertilit\u00e0 dei terreni, le modalit\u00e0 di vendemmia e vinificazione e annota nelle sue \"Memorie sui vini siciliani\": \u00abIl vino di Vittoria \u00e8 ottimo, generoso e grato al palato, ma ha minori sbocchi commerciali perch\u00e9 si conserva per non pi\u00f9 di 4/5 anni; su circa barili che \u00e8 la produzione di vino totale, circa la met\u00e0 viene esportata e quasi per intero a Malta; le uve di cui si servono per formare una vigna sono i Frappati, i Calabresi, i Grossi neri, li Cataratti, le Visazzarre, li Guarnacci che tutte insieme producono un'ottima qualit\u00e0 di vino rosso; la vendemmia si pratica alli 15 del mese di settembre\u00bb\nNella seconda met\u00e0 dell'Ottocento si ebbe un ulteriore sviluppo economico di questa zona e la citt\u00e0 di Vittoria divenne una delle citt\u00e0 pi\u00f9 floride e produttive della Sicilia.\nIn questo periodo ci fu un massiccio processo di riconversione colturale; migliaia di ettari, prima coltivati a grano furono riconvertiti in colture pi\u00f9 redditizie, tra cui il vigneto. Tale trasformazione fu spinta dalla crescita della domanda di vino e dal relativo aumento dei prezzi, dal progresso tecnologico delle operazioni colturali che rese pi\u00f9 facile e redditizia la coltivazione dei vigneti. Il porto di Scoglitti fu potenziato per fare fronte alle richieste di esportazione dei vini; nel 1860 l'esportazione dei vini di Vittoria tocc\u00f2 i 300.000 ettolitri.\nMa a partire dalla fine del secolo l'epidemia della Fillossera port\u00f2 alla distruzione di gran parte dei vigneti della Sicilia e, Vittoria, con la sua spinta specializzazione viticola, pag\u00f2 a caro prezzo la scelta monoculturale; migliaia di piccoli proprietari caddero in rovina.\nAgli inizi del XX secolo si diffuse la tecnica dell'innesto su vite americana resistente alla fillossera, ma i piccoli proprietari e mezzadri erano totalmente privi di capitale per procedere ai reimpianti, per cui fu ad opera di grosse famiglie proprietarie terriere che si procedette alla riconversione dei vigneti.\nLa crisi economica conseguente alla fillossera e la guerra commerciale con la Francia segnarono il declino della produzione dei vini ad alta gradazione e ad intenso colore, che venivano esportati in Francia come vini da taglio, ed aument\u00f2 la produzione dei vini da pasto a pi\u00f9 moderato tenore alcolico, profumati e freschi, antesignani degli attuali vini a DOCG \"Cerasuolo di Vittoria\". Nel corso dei secoli dunque la viticoltura ha mantenuto un ruolo di coltura molto importante per il territorio, fino ad arrivare ad oggi. La storia recente \u00e8 caratterizzata da una evoluzione positiva della denominazione, con l'impianto di nuovi vigneti, la nascita di nuove aziende, la professionalit\u00e0 degli operatori che hanno contribuito ad accrescere il livello qualitativo e la rinomanza della denominazione come testimoniano i riconoscimenti in campo nazionale ed internazionale dei vini prodotti dalle aziende della zona geografica di riferimento.\nQuesta evoluzione positiva \u00e8 sancita dal passaggio dei vini \"Cerasuolo di Vittoria\" da DOC a DOCG avvenuto nel 2005.\nI vini \"Cerasuolo di Vittoria\" sono stati infatti riconosciuti a DOCG con decreto ministeriale del 13 settembre 2005 , ed erano gi\u00e0 stati riconosciuti a DOC con Dpr del 29 maggio 1973 poi modificato con DM 6 novembre 1991.\nPrecedentemente all'attuale disciplinare questo vino era stato:\nAbbinamenti consigliati.\nMinestre asciutte con sughi saporosi, paste ripiene, carni rosse, grigliate, selvaggina, piatti tipici siciliani.\nProduzione.\n\"Provincia, stagione, volume in ettolitri\"\nDati riferiti alla DOC"}
{"id": "201650", "revid": "599013", "url": "https://it.wikipedia.org/wiki?curid=201650", "title": "Cerveteri bianco amabile", "text": "Il Cerveteri bianco amabile \u00e8 un vino DOC la cui produzione \u00e8 consentita nelle province di Roma e Viterbo.\nProduzione.\n\"Provincia, stagione, volume in ettolitri\""}
{"id": "201651", "revid": "599013", "url": "https://it.wikipedia.org/wiki?curid=201651", "title": "Cerveteri bianco frizzante", "text": "Il Cerveteri bianco frizzante \u00e8 un vino DOC la cui produzione \u00e8 consentita nelle province di Roma e Viterbo.\n\u00c8 fatto con la Malvasia, con il Procanico che \u00e8 simile al Trebbiano e altri vitigni locali.\nProduzione.\n\"Provincia, stagione, volume in ettolitri\""}
{"id": "201652", "revid": "599013", "url": "https://it.wikipedia.org/wiki?curid=201652", "title": "Cerveteri bianco secco", "text": "Il Cerveteri bianco secco \u00e8 un vino DOC la cui produzione \u00e8 consentita nelle province di Roma e Viterbo.\nProduzione.\n\"Provincia, stagione, volume in ettolitri\""}
{"id": "201653", "revid": "599013", "url": "https://it.wikipedia.org/wiki?curid=201653", "title": "Cerveteri rosato", "text": "Il Cerveteri rosato \u00e8 un vino DOC la cui produzione \u00e8 consentita nelle province di Roma e Viterbo.\nProduzione.\n\"Provincia, stagione, volume in ettolitri\""}
{"id": "201654", "revid": "599013", "url": "https://it.wikipedia.org/wiki?curid=201654", "title": "Cerveteri rosato frizzante", "text": "Il Cerveteri rosato frizzante \u00e8 un vino DOC la cui produzione \u00e8 consentita nelle province di Roma e Viterbo.\nProduzione.\n\"Provincia, stagione, volume in ettolitri\""}
{"id": "201655", "revid": "599013", "url": "https://it.wikipedia.org/wiki?curid=201655", "title": "Cerveteri rosso amabile", "text": "Il Cerveteri rosso amabile \u00e8 un vino DOC la cui produzione \u00e8 consentita nelle province di Roma e Viterbo. \u00c8 un vino rosso, fermo.\nAffinamento: fino a 3 anni.\nResa uva in vino non superiore al 70%.\nIl Rosso va abbinato con salumi freschi, primi piatti con sughi contadini, agnello alla cacciatora, fegatelli di maiale alla griglia, involtini e scaloppine con sughi saporiti. \u00c8 consigliato servirlo a 16-18\uff70C.\nCaratteristiche organolettiche.\nOgni etichetta deve riportare la menzione della Denominazione di Origine Controllata (DOC).\nMatura troppo tardi per essere adottata pi\u00f9 a Nord, pu\u00f2 produrre quantit\u00e0 costanti di uve mature di colore profondo, molto apprezzate, con un buon livello di alcol e di estratto. \u00c8 chiamata anche Cordisco, Morellone, Primaticcio e Uva Abruzzi.\nProduzione.\n\"Provincia \""}
{"id": "201656", "revid": "599013", "url": "https://it.wikipedia.org/wiki?curid=201656", "title": "Cerveteri rosso novello", "text": "Il Cerveteri rosso novello \u00e8 un vino DOC la cui produzione \u00e8 consentita nelle province di Roma e Viterbo.\nStoria.\nMariola Troia\nProduzione.\n\"Provincia, stagione, volume in ettolitri\""}
{"id": "201658", "revid": "599013", "url": "https://it.wikipedia.org/wiki?curid=201658", "title": "Cerveteri rosso secco", "text": "Il Cerveteri rosso secco \u00e8 un vino DOC la cui produzione \u00e8 consentita nelle province di Roma e Viterbo.\nProduzione.\n\"Provincia, stagione, volume in ettolitri\""}
{"id": "201660", "revid": "599013", "url": "https://it.wikipedia.org/wiki?curid=201660", "title": "Cesanese del Piglio", "text": "Cesanese del Piglio o semplicemente Piglio \u00e8 una tipologia di vino DOCG Cesanese del Piglio prodotta nei comuni di Piglio, Serrone, Acuto, Anagni, Paliano in provincia di Frosinone, nel Lazio.\nTecniche produttive.\nI nuovi impianti ed i reimpianti dovranno avere una densit\u00e0 non inferiore ai ceppi/ettaro.\n\u00c8 vietata ogni pratica di forzatura, ma consentita l'irrigazione di soccorso.\nTutte le operazioni di vinificazione e imbottigliamento debbono essere effettuate nella zona DOCG.\nRichiede l'invecchiamento fino al 1\u00ba febbraio dell'anno successivo alla vendemmia.\nInformazioni sulla zona geografica.\nVedi: Cesanese del Piglio DOCG\nStoria.\nVedi: Cesanese del Piglio DOCG\nPrincipali produttori.\nCantina Sociale Cesanese del Piglio www.cesanesedelpiglio.it \nAzienda Agricola l'avventura www.agriavventura.it \nLuca Sbardella www.cantinasbardella.it\nPileum \nMarco Falcone\nCantine Massimi\nProduzione.\n\"Provincia, stagione, volume in ettolitri\""}
{"id": "201661", "revid": "5296", "url": "https://it.wikipedia.org/wiki?curid=201661", "title": "Regexp", "text": ""}
{"id": "201665", "revid": "599013", "url": "https://it.wikipedia.org/wiki?curid=201665", "title": "Cesanese di Affile", "text": "Cesanese di Affile o Affile \u00e8 un vino a DOC istituita con decreto del 30 novembre 2011 pubblicato sulla gazzetta ufficiale n\u00ba 295 del 20 dicembre 2011\nprodotto nei comuni di Affile, Roiate, Arcinazzo Romano in provincia di Roma\nTecniche di produzione.\nL'immissione al consumo \u00e8 consentita non prima del 1\u00ba luglio dell'anno successivo alla vendemmia.\nInformazioni sulla zona geografica.\nVedi: Cesanese di Affile DOC\nStoria.\nIl \u201cCesanese di Affile\u201d \u00e8 ottenuto da un vitigno autoctono originario di questo piccolo territorio di montagna e conosciuto fin dai tempi della Roma Antica, quando i coloni romani, sedotti dall'ottimo clima, si dedicarono ad un'intensa opera di disboscamento per fare spazio a splendidi vigneti, (cesae: luoghi dagli alberi tagliati).\nUn vino che delizi\u00f2 il palato di Papi e Imperatori e al quale furono riconosciute qualit\u00e0 medicamentose e addirittura soprannaturali; un prodotto della terra, che accompagn\u00f2 il lento ritmo del lavoro nei campi, fornendo ispirazione a poeti e letterati. Segni tangibili di un legame antico, quasi eterno, testimoniato persino dallo stemma araldico del paese: una tralcio di vite dai grappoli neri con un aspide attorcigliato sul tronco.\nFu oggetto di gelosa cura da parte del popolo di Affile, che negli Statuti Municipali stabil\u00ec \u201cpene severissime a chiunque avesse avuto l'ardire di recare danno alle vigne\u201d.\nUn vino la cui notoriet\u00e0 ha trovato eco lungo i secoli, fino a conquistare negli anni '30 del Novecento i luoghi della cultura enologica, ottenendo riconoscimenti e medaglie a Parigi, Bruxelles, Roma e Milano.\nVedi anche: Cesanese di Affile DOC\nUn precedente disciplinare approvato con decreto del 29/05/1973, pubblicato sulla gazzetta ufficiale n. 225 del 31/08/1973, prevedeva:\nIl successivo, approvato con decreto del 18/04/2011, pubblicato sulla gazzetta ufficiale n. 105 del 07/05/2011, prevedeva:\nAbbinamenti consigliati.\nPiatti succulenti e speziati della cucina popolare, primi piatti con sughi a base di carne, secondi di carne rosse e suine, coniglio e agnello arrosto, costolette e braciole di maiale, formaggi e salumi stagionati..\nProduzione.\n\"Provincia, stagione, volume in ettolitri\""}
{"id": "201668", "revid": "599013", "url": "https://it.wikipedia.org/wiki?curid=201668", "title": "Cesanese di Olevano Romano", "text": "Cesanese di Olevano Romano o Olevano Romano \u00e8 un vino a DOC istituita con decreto del 30 novembre 2011 pubblicato sulla gazzetta ufficiale n\u00ba 295 del 20 dicembre 2011 prodotto nel comune di Olevano Romano e Genazzano in provincia di Roma\nTecniche di produzione.\nPer i nuovi impianti e reimpianti la densit\u00e0 non pu\u00f2 essere inferiore a ceppi per ettaro\n\u00c8 vietata ogni pratica di forzatura.\nInformazioni sulla zona geografica.\nVedi: Cesanese di Olevano Romano DOC\nStoria.\nVedi: Cesanese di Olevano Romano DOC\nDisciplinari precedenti.\nUn precedente disciplinare approvato con decreto del 29/05/1973, pubblicato sulla gazzetta ufficiale n. 221 del 28/08/1973, prevedeva:\nUn altro disciplinare approvato con decreto del 25/10/2010, pubblicato sulla gazzetta ufficiale n. 262 del 9/11/2010, prevedeva:\nProduzione.\n\"Provincia, stagione, volume in ettolitri\""}
{"id": "201671", "revid": "599013", "url": "https://it.wikipedia.org/wiki?curid=201671", "title": "Chardonnay di Torgiano", "text": "Il Chardonnay di Torgiano \u00e8 un vino DOC la cui produzione \u00e8 consentita nella provincia di Perugia.\nProduzione.\n\"Provincia, stagione, volume in ettolitri\""}
{"id": "201672", "revid": "4327", "url": "https://it.wikipedia.org/wiki?curid=201672", "title": "Chianti Classico Riserva", "text": ""}
